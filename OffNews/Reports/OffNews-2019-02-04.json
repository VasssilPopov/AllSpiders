{"url": "https://offnews.bg/sviat/zemetresenie-sas-sila-4-5-po-rihter-udari-iuzhna-gartcia-696918.html", "text": "Земетресение с магнитуд от 4,5 по скалата на Рихтер е регистрирано в Южна Гърция. Трусът е регистриран в 19:41 ч., съобщава Европейският средиземноморски сеизмологичен център (EMSC).Епицентърът на земетресението е бил на 24 км югоизточно от остров Закинтос.Трусът е бил на дълбочина 5 км. За момента няма информация за пострадали или материални щети.", "date": "2019.02.04", "title": "Земетресение със сила 4,5 по Рихтер удари Южна Гърция"}
{"url": "https://offnews.bg/sviat/priznavane-na-guajdo-za-prezident-e-legitimirane-na-opit-za-uzurpatcia-696909.html", "text": " Опитите за легитимиране на узурпацията на властта във Венецуела, които предприемат някои страни, са намеса във вътрешните работи на тази държава. Това заяви днес говорителят на Кремъл Дмитрий Песков в отговор на въпрос дали Русия би признала опозиционния лидер Хуан Гуайдо за временен президент на Венецуела, предаде ТАСС, цитирана от БТА.Изявлението дойде, след като 11 европейски държави обявиха, че признават Гуайдо за президент. \"Всяко решение за вътрешнополитическата криза на Венецуела е възможно само за самите венецуелци\", каза той.По думите му \"натрапването на някакво решение или опити за легитимиране на опита за узурпация на властта\" са, според Кремъл, \"и пряка, и косвена намеса\" във вътрешните работи на Венецуела. Песков отбеляза, че тези опити не спомагат за \"мирното, ефективно и изпълнимо уреждане на кризата\", която венецуелците \"трябва да преживеят самостоятелно\".Гуайдо бе признат за легитимен държавен глава на Венецуела последователно от САЩ, страните от Групата от Лима (без Мексико), Организацията на американските държави и редица европейски държави - Великобритания, Германия, Испания, Холандия, Франция Латвия, Литва, Дания, Австрия.От Ватикана обявиха, че няма да вземат страна по венецуелската политическа криза.Според ТАСС освен Русия подкрепа за Николас Мадуро изказват Беларус, Боливия, Иран, Китай, Куба, Никарагуа, Салвадор и Турция.", "date": "2019.02.04", "title": "Признаване на Гуайдо за президент е легитимиране на опит за узурпация на властта, обяви Кремъл"}
{"url": "https://offnews.bg/obshtestvo/hora-s-uvrezhdania-protestiraha-zaradi-oriazani-prava-sled-promeni-v-t-696913.html", "text": "Хора с увреждания и родители на деца с увреждания протестираха пред Министерството на здравеопазването заради орязани права след въвеждането на новата наредба за медицинската експертиза. Според наредбата, която е в сила от август миналата година, процентът за инвалидност се определя само от основното заболяване, а не след сумиране на основното и съпътстващите, както беше преди това. Според новите правила процентът инвалидност се сумира, само ако основното заболяване е над 80%, а съпътстващите - над 50%.Хората с увреждания обаче са категорични, че така често съпровождащите заболявания се неглижират, което води до намален процент неработоспособност и съответно загуба на инвалидни пенсии и социални права. Протестиращите обявиха, че така губят единствения си доход, тъй като много от тях нямат възможност да работят. Те са категорични, че новите правила не водят до намаляване на корупцията, а напротив - позволяват нейното увеличаване. Здравният министър Кирил Ананиев се срещна с представители на протестиращите и им представи анализ на действието на промените в наредбата. Анализът е на базата на данните от ТЕЛК в страната и жалбите на граждани в НЕЛК. Резултатите показват, че няма съществена промяна в общия брой на инвалидността в страната при новата и предишната наредба, няма промяна и в броя на жалбите, обявиха от министерството.Има динамика и отклонения в отделни възрастови групи, но причината за това е или в подобрен здравен статус, или заради административни решения на ТЕЛК комисиите, което в момента се проверява, обясни зам.-министърът на здравеопазването Жени Начева. От министерството смятат, в началото на действието на новите правила са допуснати повече технически пропуски от страна на комисиите при обработка на заявления. Оттам обещаха да изпратят на неправителствените организации данните, за да направят свой анализ. Организациите след това могат да представят свои предложения за промяна на наредбата, които да бъдат обсъдени на среща на 11 февруари. Предложения се очакват и от омбудсмана. Министерството работи по още мерки за подобряване на контрола и организацията на работата на ТЕЛК.\"По-засилен контрол в целия ход на лечение на пациентите и така наистина хора, които са болни и с тежки заболявания, ще могат да бъдат проследявани не само на ниво ТЕЛК-комисия, но още от възникване на заболяването. Дългосрочните мерки, които бяха представени още лятото в МТСП, ще отнемат малко повече време. Те са свързани с цялостна промяна на оценка на работоспособността”, каза Начева и допълни, че намерението е системата на ТЕЛК и НЕЛК да се интегрира със системите на Агенцията на хората с увреждания и системата на НЗОК, като информацията ще обхваща целия здравен статус на хората.Електронният профил ще заработи през февруари, но той ще се надгражда с допълнителна информация, уточни тя. ", "date": "2019.02.04", "title": "Хора с увреждания протестираха заради орязани права след промени в ТЕЛК"}
{"url": "https://offnews.bg/politika/balgaria-shte-poiska-ek-da-razreshi-nulevi-stavki-za-targovia-s-makedo-696910.html", "text": "България ще поиска от Брюксел да разреши нулеви ставки за търговия с Република Северна Македония. Това заяви премиерът Бойко Борисов след среща с колегата си Зоран Заев, който е на посещение у нас. По думите на Борисов стокообменът между двете страни в момента възлиза на 605 млн. евро.Ако ЕК одобри отпадането на митническите такси между двете страни, се очаква стокообменът да нарасне на над 1 млрд. евро, обясни той.Борисов благодари на ЕК за подкрепата по темата за интеграцията на Западните Балкани. Той посочи, че много европейски дипломати са го съветвали да не избира тази тема за българското председателство, защото е тежка.Заев също изрази благодарност, защото по думите му избирането на тази тема е помогнало за осъществяването на договора за новото име на Македония.Македонският премиер допълни, че през юни може да се отворят преговорите за членство на страната в ЕС.Той каза още, че търговията между двете страни е нараснала след подписването на договора за добросъседство през 2017 г.Днес е подписана и програма за сътрудничество в областта на културата до 2021 година. Тя е подписана от министъра на културата Боил Банов и неговия македонски колега Асаф Адеми.Преди срещата в Министерския съвет министрите поднесоха венци пред бюст-паметника на Гоце Делчев в Борисовата градина по случай 147-годишнината от рождението на революционера. ", "date": "2019.02.04", "title": "България ще пoиска ЕК да разреши нулеви ставки за търговия с Македония"}
{"url": "https://offnews.bg/temida/izpraviat-pred-sada-lekaria-ubil-kradetc-v-doma-si-696914.html", "text": "Окръжната прокуратура в Пловдив внесе обвинителен акт срещу д-р Иван Димитров, който уби крадец в дома си. Той е обвинен в убийство, извършено при превишаване на пределите на неизбежната отбрана, както и за незаконно притежаване на оръжие и патрони.Димитров застреля крадеца Георги Джевизов, известен като Жоро Плъха, на 2 март миналата година. Случаят предизвика голям отзвук, като раздели мненията в обществото. Димитров първоначално получи подкрепа и дори се проведоха протести в негова защита, като се посочваше версията, че медикът е защитавал семейството си и след спречкване се е стигнало до изстрела от пистолет, който бил на крадеца. След това обаче стана ясно, че жената и детето на лекаря не са били в жилището, той е прострелял Плъха в двора и дори е направил опит да прикрие случилото се. Според прокуратурата Плъха е влязъл да краде и е замерил Иван Димитров с нож и метална рекламна табела. Лекарят получил порезна рана на десния крак и травматичен оток на дясната ръка. В отговор той стрелял по крадеца с незаконно притежаван пистолет \"Валтер\".Д-р Димитров опитал да прикрие следите и пистолета с помощта на свой приятел, но полицията успяла да открие оръжието.Освен това рентгенологът уговарял съседите си да изтрият записи от камери в района. Някои обаче не го направили и предали записите на полицията.Димитров е с мярка за неотклонение \"подписка\". Той беше освободен от ареста след протестите в негова подкрепа.", "date": "2019.02.04", "title": "Изправят пред съда лекаря, убил крадец в дома си"}
{"url": "https://offnews.bg/obshtestvo/stotitci-na-protest-v-podkrepa-na-lozan-panov-696912.html", "text": "Стотици протестираха в центъра на София в подкрепа на председателя на Върховния касационен съд Лозан Панов. Акцията беше организирана от инициативата \"Правосъдие за всеки\" и премина под надслов \"Да защитим правото и съда от прокуратурата и олигархията!\".Демонстрантите се събраха пред НДК. След това шествието премина по бул. \"Витоша\" към Съдебната палата. Те обявиха, че се подготвя процедура по отстраняване на Панов след доклад на Инспектората към Висшия съдебен съвет.\"Върховният съд е единственият гарант за точното и еднакво прилагане на законите от съдилищата, а достойнството и смелостта на съдия Панов са последна преграда пред пълното овладяване на съдебната система от Олигархията! Ще го позволим ли или ще кажем високо \"Стига вече толкова\"?!\", обявиха организаторите. ", "date": "2019.02.04", "title": "Стотици на протест в подкрепа на Лозан Панов"}
{"url": "https://offnews.bg/politika/elena-joncheva-vnese-alo-banov-sam-v-olaf-696896.html", "text": "Очакваме сериозно разследване от ОЛАФ и от българската прокуратура. Случаят е пределно ясен. Доказателствата са безспорни както от документите, така и от аудио файла. Това заяви говорителят на ПГ на \"БСП за България\" Елена Йончева, след като внесе сигнала по случая \"Ало, Банов съм\" до ОЛАФ с депутати от левицата. \"Не е важно дали министър Боил Банов ще подаде оставка. Важното е, че аферата \"Ало, Банов съм\" показва модела, по който работи българското правителство. Това е моделът Борисов. След седем години \"Ало, Ваньо\", се е развил в \"Ало, Банов съм\", категорична бе Йончева. Тя добави, че механичната смяна на министъра няма да доведе до нищо. \"Правото на \"Ало\", заличава реда и правовата държава и ни вкарва в джунгла\", каза Йончева.Говорителят на левицата припомни случай от 2015 г. в Полша, където имаше скандал с аудиозаписи на политици. Тогава трима техни министри, председателят на парламента им и главният им прокурор са подали оставка.Свиленски: Всички заставаме зад този случай с имената си\"Сигналът е подписан от председателя на БСП Корнелия Нинова и от народни представители. Всички ние заставаме зад този сигнал с имената си и ще настояваме докрай истината да излезе на бял свят\". Това каза зам.-председателят на ПГ на \"БСП за България\" Георги Свиленски. Той изтъкна, че БСП е последователна в политиката и действията си и припомни, че още миналата седмица е сезирала обществото за случая. Днес е сезирала главния прокурор и ОЛАФ.Нека да се съсредоточим върху сигналите и върху това, което се е случило, а не върху това- кои хора са участвали в разговорите и какви са тези хора. Да видим- дали са дописвани актовете, дали са спестени минимум 700 000 лева на фирмата изпълнител, дали е ощетен бюджетът с тази сума. След като се произнесе прокуратурата, тогава да влизаме в детайлите - кой е свидетелят, бил ли е преместен на друго работно място. Нека не отклоняваме темата\", призова той.", "date": "2019.02.04", "title": "Елена Йончева внесе 'Ало, Банов съм' в ОЛАФ"}
{"url": "https://offnews.bg/sviat/sedem-dushi-zaginaha-pri-pozhar-v-moskva-696897.html", "text": "Седем загинаха при пожар, избухнал в жилищна сграда в центъра на Москва около 1:00 ч след полунощ (полунощ българско време).Огънят избухва в сграда, намираща се на Никитския булевард, а огнеборците се борят с него цели 4 часа. Щетите са големи, тъй като огнената стихия се разпростира бързо в старата жилищна сграда, построена пред 1912 година и обявена за обект на културното наследство.От жилищния блок са евакуирани 42-ма души, от които осем деца. В гасенето на пожара са участвали 80 души личен състав и 25 единици техника. Сградата има повече от 100 апартамента.По първоначални данни от местните власти загиналите тази сутрин бяха четирима души. Броят им обаче се увеличава на седем.Спасителни екипи продължават да разчистват местопроизшествието и да поливат конструкциите с вода поради риск от по-нататъшни срутвания.Тече процедура по разпознаване на телата на загиналите. Още двама пострадали са в тежко състояние и са настанени в болница.Според източник от спешните служби пожарът е щял да вземе много повече жертви, ако не са били оперативните действия на огнеборците. Един от разпитаните очевидци разказал, че се събудил, когато прозорците вече се пукали от високата температура.От властите казват, че все още причините за пожара още не са установени.", "date": "2019.02.04", "title": "Седем души загинаха при пожар в Москва"}
{"url": "https://offnews.bg/offtopic/vitc-na-denia-magistrala-hemus-696900.html", "text": "Според Стивън Хокинг до 100 години хората трябва да напуснат Земята.Което ще е много тъпо, защото тогава тъкмо ще е завършена магистрала \"Хемус\".", "date": "2019.02.04", "title": "Виц на деня: Магистрала Хемус"}
{"url": "https://offnews.bg/sviat/papata-v-oae-omrazata-i-nasilieto-v-imeto-na-bog-sa-tezhko-porugavane-696917.html", "text": "Оправдаването на \"омразата и насилието\" в името на Бога е тежко оскверняване на божието име\", заяви днес папа Франциск в столицата на Обединените арабски емирства, в реч, произнесена на международна междурелигиозна среща, предаде Франс прес, цитирана от БТА.Той стана първият глава на Римокатолическата църква, посетил Арабския полуостров.\"В името на Бога Съзидател несъмнено е осъдителна всяка форма на насилие, защото това е тежко оскверняване на божието име, за да се оправдаят братоубийствената омраза и насилие\", каза папата и добави: \"Няма насилие, което да може да бъде оправдано с религия\".Той отправи призив за \"религиозна свобода\" като подчерта, че тя не се свежда само до \"свобода на вероизповеданието\" и че никоя религиозна практика не може да бъде \"налагана\" на човек.\"Сред свободите бих искал да подчертая свободата на религията. Тя не се ограничава само от свободата на вероизповеданието, а вижда у другия истински брат, син на същата човечност, на която Бог дава свобода и затова нито една човешка институция не може да заставя и налага\", заяви папата пред неколкостотин участници на срещата от различни религии, като призова държавите от Близкия изток \"да предоставят същото право на гражданство\" на хора \"от различни религии\".\"Не само тук, а в целия обичан и невралгичен близкоизточен регион, искам конкретни възможности за срещи: нека да има обществата, в които хората от различни религии имат едно и също право на гражданство\", каза папа Франциск.Той призова и за спиране на войните в Близкия изток. \"Братството между хората изисква от нас, представители на религиите, задължение да забраним всяка разновидност на одобрение за думата \"война\", подчерта Франциск и припомни, че войната е синоним на \"мизерия\" и \"жестокост\".В речта си той обърна внимание и на фалшивите новини, като посочи, че \"младежите, които често пъти са заобиколени от негативни послания и фалшиви новини, трябва да научат не да се поддават на изкушенията на материализма, ненависта и предубежденията\".", "date": "2019.02.04", "title": "Папата в ОАЕ: Омразата и насилието в името на Бог са тежко поругаване"}
{"url": "https://offnews.bg/futbol/otkrito-e-tialo-sred-ostankite-na-samoleta-na-sala-696902.html", "text": "Британските разследващи заявиха, че са открили тяло под водата сред останките от самолета, който изчезна над Ламанша преди две седмици.Пайпър Малибу, който превозваше нападателя на Кардиф и пилота на машината Дейвид Иботсън, беше намерен на дъното на Ламанша в неделя сутрин. Разследващото звено на британската служба за въздушни произшествия, която работи съвместно с Blue Water Recoveries Ltd, идентифицираха останките от самолета.Екипите изпратиха подводница с дистанционно управление, което да изследва зоната около морското дъно, в която обектът бе локализиран. След анализи на видеоматериала, от Разследващото звено заключиха, че това са останките именно от този самолет. Вече бяха публикувани и снимки от останките, които показват лявата част на фюзелажа, както и част от регистрационния номер на самолета.\"За съжаление, видеоматериалът показа тяло сред останките от самолета\", споделиха в свое изявление от Разследващото звено на Британските въздушни произшествия. Тялото, открито сред останките, не е било идентифицирано.В момента се обмислят следващите действия, като разследващите ще се консултират със семействата на Сала, Иботсън и полицията. Самолетът с двамата изчезна от радарите на 21 януари, когато 28-годишният аржентинец летя от Нант до Кардиф, само дни, след като осъществи рекорден трансфер в уелския клуб на стойност 17 млн. евро.Властите спряха временно търсенето, казвайки, че шансът да има оцелели е минимален. Последва издирване, което бе финансирано чрез дарения от специален екипаж, който откри самолета.", "date": "2019.02.04", "title": "Открито е тяло сред останките на самолета на Сала"}
{"url": "https://offnews.bg/obshtestvo/ananiev-se-sreshtna-s-protestirashtite-meditcinski-sestri-v-kozloduj-696898.html", "text": "Здравният министър Кирил Ананиев се срещна с протестиращите медицински сестри от общинската болница в Козлодуй.Миналата седмица те обявиха, че няма да подпишат новите си трудови договори заради ниското заложено заплащане - 580 лева, и настояха проблемът да бъде решен. Ананиев обясни, че средствата за болниците тази година ще бъдат увеличени с 2,5 млн. лева, като допълнителен ресурс ще получи и болницата в Козлодуй. По думите му отделно от това прогнозата за тази година е увеличаване на приходите на лечебното заведение от НЗОК с 16%. „Това свидетелства, че ние предвиждаме подобряване на финансовото състояние и увеличаване възнагражденията на работещите в лечебното заведение, а не закриването му. Отчитаме и ценим мястото и ролята на общинското здравеопазването, в частност и на болницата в Козлодуй\", категоричен беше Ананиев.Той посочи, че след като екипът на МЗ е изготвил механизма за финансово управление и контрол в лечебните заведения, същият е бил предложен и на общинските болници. Към момента в областните болници, където механизмът е приложен, се наблюдава намаляване на просрочените задължения със средно 30%, което означава, че се работи по-ефективно и по-голям процент от приходите остава за повишаване на заплатите, каза министърът.Ананиев обеща да окаже експертна и методическа помощ на болницата за изготвяне на анализ, за да бъдат оптимизирани разходите и спестените пари да се използват за увеличаване на заплатите на персонала. Управителят на лечебното заведение д-р Олга Николова посочи, че очакванията ѝ са ако мерките, начертани на срещата проработят, възнагражденията на професионалистите по здравни грижи да бъдат увеличени до края на настоящата година.Постигнато е и съгласие да се инициира среща между Министерството на здравеопазването, Министерството на енергетиката, АЕЦ – Козлодуй, Община Козлодуй и управителя на болницата за търсене на вариант за допълнително финансиране на лечебното заведение, с оглед спецификата на региона.", "date": "2019.02.04", "title": "Ананиев се срещна с протестиращите медицински сестри в Козлодуй, ще помага с мерки за увеличаване на заплатите"}
{"url": "https://offnews.bg/futbol/treniorat-na-tcska-ne-e-iznenadan-ot-transfera-na-despodov-696904.html", "text": "Треньорът на ЦСКА Нестор Ел Маестро направи своята равносметка за лагера в Испания пред клубната телевизия.\"Най-добрата част от тренировъчния лагер е, че вече е почти приключил. Това може би е полушега, но не е лесно да бъдеш на едно и също място с едни и същи хора в продължение на три седмици. Разбирам, че това е нормално за България, но на мен ми беше за пръв път, така че беше предизвикателство. От друга страна, престоят беше улеснен от добрите условия и фантастичното време, което имахме тук. Бяхме големи късметлии в това отношение. Мисля, че тренирахме добре, но всъщност всеки един треньор смята така за себе си. Ще разберем колко добре сме се подготвяли и колко добре сме подготвени чак когато сезонът започне.Изиграхме няколко мача тук, дори с един повече, отколкото ни беше нужно. Някои от тях добри, някои бих казал нормални, един или два лоши. Влага се много мисъл в организацията на всеки един двубой. Знаете - кой трябва да играе повече и кой трябва да играе по-малко. Този път беше малко по-различно от начина, по който работих през лятото, когато всъщност не познавах отбора. Тогава основните футболисти бяха на терена заедно и то по-често, защото имах нужда да придобия идея за отбора. За тази цел те трябваше да са заедно, за да може да анализираме и подобряваме след мачовете. Това не беше толкова голям проблем сега, защото познавам отбора и нямаме нови играчи. Футболистите също ме познават.По време на лагера наблегнахме повече на физическата страна и почти всеки мач редувахме състава. Не съм много притеснен за резултатите. Достатъчно време съм в този занаят, за да знам, че ако спечелим на 16 февруари, то предсезонната подготовка е била страхотна, а ако не спечелим, то тя е била катастрофална. Така че предстои да видим. Подготвяме се за първия ни официален мач още от самото начало. Не бих казал, че сме готови да играем срещу Черно море утре, но не сме далеч от целта. Бих желал да мисля, че сме точно до там, където трябва да бъдем.Ясно, че имахме няколко рани и синини, както и малки проблеми, какъвто е случаят през всеки предсезонен лагер.Нямаме сериозни контузии, бяхме късметлии и в това отношение тази зима. Единственият голям и катастрофален проблем, който имаме, е с левия ни защитник Жеферсон, но това е извън моя контрол. Той беше контузен, дойде контузен и все още е така. Това е нещо притеснително и нещо, за което мисля всеки ден, тъй като Жеферсон е много важен играч за нас.Мисля, че никой не е много изненадан от това, че Десподов напусна тима ни тази зима. Той е най-интересният млад играч в България от известно време насам, а и изигра най-добрия полусезон в живота си. Също така правилно беше избран за футболист на годината, така че в много отношения бе логично да бъде продаден. Това е нещо, което всички очаквахме. От една страна, разбира се, е по-добре да играеш с Кирил в отбора си, отколкото без него. От друга страна разбирам, че това беше голям, исторически и много важен трансфер за ЦСКА. Мисля, че от гледна точка на клуба този трансфер е удовлетворяващ.Взехме трима млади играчи с нас на подготовка - Йоан Бауренски, Никола Борисов, който беше с нас и през лятото и Мартин Смоленски. Всички те получиха по няколко минути в контролите, което мисля, че е специален момент за тях. И особено за Мартин, защото той е може би най-талантливият играч в момента в академията на ЦСКА. Поне така ми беше казано. И от това, което видях тук, съм склонен да вярвам. Мисля, че беше специален момент за 15-годишно момче да започне като титуляр срещу такъв голям клуб. Мисля, че се справи добре и се надявам да го виждам с нас от време на време. Много е трудно да се предскаже как един играч на тази възраст ще се развие, но всички се надяваме, че той има много светло бъдеще.Първото нещо, което ще направим, е да прекараме два дни със семействата си. Това е напълно нормално. Не забравяйте, че повечето от тези момчета са женени или са нечии деца, или партньори. След това ще продължим да работим\", коментира Ел Маестро.", "date": "2019.02.04", "title": "Треньорът на ЦСКА не е изненадан от трансфера на Десподов"}
{"url": "https://offnews.bg/obshtestvo/razbiha-grupa-prodavala-nezakonno-pistoleti-i-avtomati-u-nas-snimki-696907.html", "text": "Специализираната прокуратура и ГДБОП задържаха организирана престъпна група, продавала незаконно оръжия у нас. Групата се състои от 7 души и е действала в София, Козлодуй, Враца и други по-малки градове в страната.Една част от групата се занимавала със снабдяване, друга - с отремонтиране, трета - с намиране на клиенти и продажба. Претърсени са 9 жилища. Иззети са 5 пушки, карабина, 16 пистолета, около 1000 пълнителя и боеприпаси. В дома на един от задържаните е намерен струг, с който са били изчиствани серийните номера на оръжията. Някои от оръжията са произведени в завод \"Арсенал\". Групата купувала оръжия и от разбития през декември миналата година склад в София, обясни наблюдаващият прокурор Евгения Станкова, цитирана от „Фокус”.Според разследващите, един автомат се е продавал за 3000 лв., пистолет - за 1000 лв., а всеки един от патроните се е продавал за 1,50 лв.Прокурор Станкова допълни, че спечелените пари са се разпределяли между членовете на групата. Трима от задържаните са с постоянен арест, един е под домашен. Разследването продължава и е възможно да бъдат задържани още хора. ", "date": "2019.02.04", "title": "Разбиха група, продавала незаконно пистолети и автомати у нас (снимки)"}
{"url": "https://offnews.bg/koloezdene/ilio-kajse-se-zabarka-v-pikanten-skandal-696908.html", "text": "36-годишният белгийски колоездач Ильо Кайсе се забърка в пикантен скандал преди участието си в старт в Аржентина.Заедно със свои съотборници от екипа на Quick Step той е посетил кафене, след което всички са се снимали с една от сервиьорките, за която се знае, че е на 18 години. Дотук всичко би било наред, ако не беше неприличната поза на Кайсе зад гърба на нищо неподозиращото младо момиче.Тя е разбрала за поведението на белгиеца едва след публичната поява на снимките и се е почувствала засрамена и унижена. Тийнейджърката е подала жалба до полицията и организаторите на състезанието, които са осъдили поведението на Кайсе, който е баща на две деца.\"Ильо урони репутацията на състезанието и колоезденето като цяло\", се казва в декларация на организаторите. Самият колоездач също съжали за постъпката си.\"Искам да се извиня пред всички, особено пред тази млада дама. Извърших грешка и се извинявам. Това повече няма да се повтори. Извинявам се пред всички жители на Аржентина, които са се почувствали обидени от моята глупост. Бих искал да върна времето назад и това да не се беше случвало\", каза самият Кайсе.", "date": "2019.02.04", "title": "Ильо Кайсе се забърка в пикантен скандал"}
{"url": "https://offnews.bg/obshtestvo/chastichno-bedstveno-polozhenie-v-katunitca-zaradi-opasnost-ot-navodne-696906.html", "text": "Частично бедствено положение е обявено в пловдивското село Катуница заради опасност от наводнение, съобщи БНТ.Защитна стена на река Чая се е разцепила и всеки момент може се срути. Засега нивото на реката не е високо, но при пълноводие бетонното съоръжение може да рухне.Проблемът засяга около 100 метра от съоръжението. Опасният участък е само на метри от улица и жилищни сгради.Община Садово е информирала всички отговорни институции за ситуацията. В момента се извършва оглед. Жителите на селото се надяват на бързи действия заради предстоящото снеготопене. Подпорната стена на Река Чая е строена през 80-те години на миналия век, съоръжението пази село Катуница от наводнения.", "date": "2019.02.04", "title": "Частично бедствено положение в Катуница заради опасност от наводнение"}
{"url": "https://offnews.bg/analizi-i-komentari/finite-prahovi-chastitci-ne-sa-naj-golemiat-problem-vav-vazduha-na-sof-696637.html", "text": "Замърсеният въздух най-големият рисков фактор в околната среда за човешкото здраве. Той е причината за 9 от всеки 10 смъртни случая в света (СЗО, 2018 г.). Също 9 от всеки 10 дишат сериозно замърсен въздух. В Европа той води до преждевременната смърт на над 400 хил. души годишно. 13 хил. от тях са в България, показва съвместен одит на 15 върховни одитни институции, включително българската Сметна палата и Европейската сметна палата, публикуван в последните януарски дни.Мръсният въздух може да отключи множество здравословни проблеми, сред които: синузит; проблеми с паметта и концентрацията; тревога и депресия; анатомични промени в мозъка; Алцхаймер; инсулт; инфаркт; исхемична болест на сърцето; аритмия; сърдечна недостатъчност; астма; рак на белия дроб; хронична обструктивна белодробна болест (ХОББ); безплодие; детска смърт.24% от смъртните случаи след инсулт (общо те са 1.4 млн. годишно) се свързват със замърсяването на въздуха. Същото е валидно и за 25% от смъртните случаи вследствие на сърдечно-съдови заболявания, и за 43% от починалите от белодробни заболявания и рак на белия дроб (1.8 млн. общо) годишно.Последствията от всичко това са и икономическия. За българската икономика те се равняват на 29.5% от брутния ни вътрешен продукт.На фона на опасностите за здравето и икономиките обаче мерките на правителствата и общините не постигат очаквания ефект, констатира докладът. От 15-те проверени държави () 14 не достигат международните и европейски стандарти за качество на атмосферния въздух. Сред тях е и България. Само една покрива всички тях - Естония.ЗамърсителиЕнергийната бедност е основната причина за влошеното качество на въздуха в България, тъй като основният източник на замърсяване е битовото отопление през зимата, заключават одиторите. Мерките на държавата и общините за подпомагане на бедните всъщност по никакъв начин не водят до подобряване на положението: има социални помощи за отопление, но не и осигуряване на еко горива и подобряване на качеството на въздуха в големите градове. Те не са насочени към основните източник на замърсяване – битовото отопление с твърдо гориво, остарелият автомобилен парк и инфраструктурата.Фини прахови частици160 000 от 7-те милиона смъртни случаи по света годишно, свързани със замърсяването на въздуха, са следствие на фините прахови частици (PM). Противно на усещането, с което живеят мнозина от живеещите в София - че дишат изключително мръсен въздух, оказва се, че годишната концентрация на фини прахови частици във въздуха не надвишава европейските норми. Тя е 22.1 микрометра на кубичен метър при горна граница 25 µm/m. По-тежко е положението у нас например в Русе, където средногодишно се измерват 23.3 µm/m.Много, много по-опасна е ситуацията например в македонската столица Скопие, където средногодишната стойност надвишава двукратно горната граница за ЕС. В Краков (Полша) също дишат изключително наситен с фини прахови частици въздух.Прахови частициПраховите частици (PM) достигат частично дробовете, тъй като филтрирането от носа не е достатъчно за частици с размер под 10 микрона. Така достигат алвеолите на белия дроб и се изчистват много бавно или това изобщо не се случва.Тук България има основание за сериозно безпокойство, но то не е свързано толкова с концентрацията във въздуха, а с продължителността на излагане на населението. В София годишната концентрация е точно на горната граница за ЕС (40 µm/m3), във Видин я надвишава значително - 61.1, но по-притеснителното е, че населението в българския дунавски град е изложено на замърсяването 166 дни годишно. Стандартът за ЕС е до 35 дни годишно.По-зле от Видин е само в Тетово (Македония), където хората дишат прахови частици почти цялата година - 293 дни.Не само праховите частици крият опасност във въздуха. Нивата на бензопирен и на токсичния азотен диоксид също са измерени и отразени в одитния доклад.Бензопиренът е един от най-опасните канцерогени (). Съдържа се в цигарения дим, отделя се и при приготвянето на животинска храна на скара.Оказва се, че живеещите в българските градове, попаднали в изследването - София и Монтана - нивата превишават многократно нормите.При годишна целева стойност за ЕС 1 нанограм на кубичен метър и 0.12 милиграма на кубичен метър, препоръчани от Световната здравна организация, в София той е 3.63 ng/m. В Монтана положението е още по-тежко: 3.79.Високата концентрация на азотен диоксид се появява най-често в градове с интензивен автомобилен трафик, посочват авторите. В София тя е под максимално допустимото според европейските стандарти, но не и във Варна. Най-тежко тук е положението в Краков, Мадрид и Варшава.Добри практики от БългарияДокладът включва не само тревожни констатации. Той демонстрира и добри практики за подобряване качеството на въздуха, приложени в различните страни. България се отличава със следните:- модернизиране на обществения транспорт. Обновява се автопарка на градския транспорт чрез заменяне с нов (със сертификат ЕВРО5 и ЕВРО6) и разширяване мрежата на метрото (за гр. София). Реновирани са 496 автобуса в София и Пловдив, закупени са 10 метровлака и 20 трамвая, 126 автобуса и 100 тролейбуса за София, Бургас, Варна, Стара Загора и Плевен;- преминаване на потребление на природен газ за обществени сгради и домакинства – 225 сгради са свързани към централната отоплителна мрежа в София и 102 сгради са свързани към газовата мрежа в Стара Загора;- монтиране на устройства на комините за филтриране на въздуха (в София, Пловдив, Стара Загора, Благоевград и Велико Търново);- изграждане на велоалеи – 49,51 км в София, 48 км в Пловдив и 7,8 км в Стара Загора. Увеличаване на зелените площи, като и поддържане и облагородяване на уличното озеленяване.ПрепоръкиЗа по-висока ефективност на мерките си одиторите препоръчват на българското правителство да подготви, одобри и приложи национална стратегия за качеството на въздуха. Добре е то да започне да налага санкции на национално и местно ниво при неспазване на целите и политиките и допустимите нива на видовете замърсители. Необходимо е също така България да започне да осигурява съответните практически данни и да предостави пълен анализ на необходимите финансови ресурси за прилагането на мерките на програмите за  качество на въздуха на местно ниво. Друга препоръка е страната ни да организира национална информационна кампания, за да информира населението си за рисковете за здравето, свързани със замърсяванията на въздуха. Правителството трябва също да информира хората за конкретните действия, които всеки може да предприеме, в зависимост от сезона, атмосферните условия, източниците на замърсяване и други фактори, влияещи на качеството на въздуха.За съжаление, в момента има сериозни пропуски в определянето на отговорностите на местно ниво у нас - неясно е кой какво трябва да направи. Има явни слабости в комуникацията и обмена на информация сред общините у нас с лошо качество на въздуха. Те не се координират от Министерството на околната среда и водите, то всъщност не прави много, за да подобри взаимодействието и комуникацията, констатира българската Сметна палата.Отделно от това, екоминистерството не е наложило нито една санкция на кмет или отговорен служител, който не е изпълнил изискванията му за разработване и прилагане на програми за качеството на въздуха.9 от 15-те държави не предоставят пълни/достоверни данни за качеството на въздуха - става ясно от доклада. България е една от тях, а останалите са Албания, Грузия, Израел, Македония, Молдова, Румъния и Словакия.", "date": "2019.02.04", "title": "Фините прахови частици не са най-големият проблем във въздуха на София. Ето какво още го замърсява"}
{"url": "https://offnews.bg/politika/radev-poiska-da-ne-podkrepiame-evropejskata-pozitcia-za-situatciata-va-696911.html", "text": "Президентът Румен Радев призова да не подкрепяме европейската позиция за ситуацията във Венецуела. \"Считам, че България трябва да се въздържи от подкрепа на предложената европейска позиция\", обяви той в изявление, след като редица европейски държави днес признаха опозиционера Хуан Гуайдо за временен президент.България все още не е обявила официалната си позиция по въпроса. \"Събитията във Венецуела будят тревога и безпокойство. Съществува реален риск от ескалация и насилие. В тези условия критично важно е да се съхрани диалогът между управляващите и опозицията в името на политически процес, който да доведе до мирно решение за бъдещето на страната. Политическата криза може да се реши единствено с организирането на прозрачни избори според конституцията на страната и с международно наблюдение\", посочи Радев, като допълни, че предложената обща европейска позиция няма да доведе до такова решение.\"Критиките ми не са подкрепа за една или друга страна в конфликта. Става дума за върховенство на международното право и за твърдото убеждение, че неговото нарушаване няма как да доведе до позитивни резултати. В политически план трябваше да научим урока, че ултиматумите винаги прекъсват каналите за комуникация и блокират възможностите за преговори. Както в много случаи с други държави през последните десетилетия, нараства рискът да бъде провокирано насилие и вътрешен конфликт, които за дълго да дестабилизират държавата и региона и да донесат страдания на народа на Венецуела\", заяви президентът.", "date": "2019.02.04", "title": "Радев поиска да не подкрепяме европейската позиция за ситуацията във Венецуела"}
{"url": "https://offnews.bg/futbol/guardiola-iska-manchestar-siti-da-atakuva-oshte-poveche-696874.html", "text": "Мениджърът на Манчестър Сити Пеп Гуардиола сподели, че след загубата от Нюкасъл в средата на миналата седмица е загубил надежда за титлата в английската Висша лига, но сега тя отново се е върнала.Вчера \"гражданите\" се справха безпроблемно с Арсенал с 3:1 след хеттрик на аржентинската машина за голове Серхио Агуеро и притисна Ливърпул, като се доближи на 2 точки от мърсисайдци преди тяхното гостуване довечера на Уест Хем.\"Срещу Нюкасъл просто не приличахме на себе си, но сега се върнахме. След онази загуба определено смятахме, че титлата сериозно се отдалечава. Бяхме сигурни, че Ливърпул ще бие Лестър и ще се откъсне на 7 точки, но ето, че сега разликата е само 2.Сега също вкарахме рано, но за разлика от мача с Нюкасъл, когато не потърсихме нов гол, сега продължихме да опитваме и да атакуваме. Не спряхме да се борим и именно този урок научихме през последните дни. Радвам се за Серхио и то не заради трите му гола, а заради начина, по който се бори за отбора.Просто това бяха два съвсем различни мача и се видя, че когато играем с отдаденост и желание, както сега, сме много добър отбор. След двубоя с Нюкасъл говорихме много помежду си и сега отново играхме бързо и направихме това, което трябва\", каза Гуардиола.", "date": "2019.02.04", "title": "Гуардиола иска Манчестър Сити да атакува още повече"}
{"url": "https://offnews.bg/kakvi-sa-pravata-ni-kato-potrebiteli/klientat-veche-shte-izbira-mezhdu-remont-i-zamiana-na-defektna-stoka-696872.html", "text": "Клиентът ще решава дали дефектна стока да бъде заменена или поправена безплатно, а не търговецът, който сега вземаше това решение в зависимост от вида на дефекта и необходимите средства и усилия за поправка.Това съобщи Константин Райков от Комисията за защита на потребителите (КЗП) пред Bloomberg TV Bulgaria във връзка с предстоящите промени с оглед договорените от Европейския парламент нови правила при покупка на дефектен продукт.\"Целта е унифициране на правилата по този въпрос във всички държави членки, за да се постигне по-висока защита правата на потребителите и едни и същи условия за икономическите оператори, обясни Райков.Новите правила са продиктувани от т. нар. REFIT на европейското законодателство: на всеки 5 г. се проверява ефектът от прилагането на директиви и регламенти и при установяването на проблеми в различните държави, се променя нормативната уредба.Сега в България е практика търговците да избират ремонт пред замяна - посочи Райков, но директивата вече изисква изборът да е на потребителя. Все пак ще има някои обективни ограничения при избора, които са свързани с правилото за пропорционалност.Законодателството ни предвижда рекламациите да бъдат решавани чрез отбив от цената на стоката или прекратяване на договора като крайна мярка и според Райков е логично да бъде така. \"Трябва потреблението от самата държава да бъде подкрепено, т. е. бизнесът трябва са върви, естествено като бъдат защитени правата на потребителите. Представете си ситуацията, ако всеки можеше като първа възможност, вместо да поиска ремонт на стоката, да получи разваляне на договора. Тогава ще се получи една правна несигурност и самият пазар няма да понесе тази нередност”, разясни той. Затова до прекратяването на договор се стига, когато стоката продължава да е неизправна след три ремонта.Според настоящото законодателство за потребителската защита в България правата при закупуването на дефектна стока са унифицирани в офлайн и онлайн търговията, докато за някои държави това тепърва предстои.Друга промяна е свързана с момента на доказване на причината на несъответствието. Законодателството приема, че в първите шест месеца от покупката се предполага, че отговорността за дефект е на търговеца и е съществувал към момента на продажбата. С готвените промени през целия двугодишен гаранционен период за съответствието на стоката ще отговаря самият търговец.Рекламации на дефектни стоки касая повече от половината жалби в КЗП, каза Райков и уточни, че като цяло пазарът е спокоен и става дума по-скоро за изключения. Рекламациите най-често са за телекомуникационна техника, домакински и битови електрически уреди, облекла и обувки.Обикновено хората търсят помощ от контролния орган, когато търговецът е отказал да удовлетвори рекламацията им, или се е забавил повече от 30-дневния законов срок.\"Ние винаги ще извършим проверка и ще отговорим на подадените жалби, но нека преди да се обърнат към нас, първо опитат да уредят рекламацията с търговеца, както е предвидено по закон\", препоръча Райков.", "date": "2019.02.04", "title": "Клиентът вече ще избира между ремонт и замяна на дефектна стока, а не търговецът"}
{"url": "https://offnews.bg/obshtestvo/uchilishtata-v-gripna-vakantcia-se-uvelichavat-no-v-niakoi-oblasti-ep-696876.html", "text": "Училищата в грипна ваканция се увеличават, въпреки че епидемията отшумява в някои области на страната. При 1341 затворени в петък, днес броят им се увеличи на 1464, съобщи Министерството на образованието и науката. Обхванати са 20 области от страната.И днес няма учебни занятия в 267 училища в София-град, в 194 училища в област Пловдив, в 111 - в област Благоевград, в 122 - в област Варна, в 105 - в област Плевен, и в 4 - в област Кюстендил.В Кюстендил епидемията отшумява - в петък затворените училища там бяха 41, днес - само 4. В Благоевград вирусите също отстъпват - при 124 затворени учебни заведения в петък днес те са 111.Продължава грипната ваканция за учениците от 83 училища в област Велико Търново, както и от 31 учебни заведения в област Габрово и от 52 - в област Търговище.В 70 училища в област Русе, в 66 - в област Сливен, в 63- в област Стара Загора, в 59 - в област Разград, в 61 - в област Монтана, и в 54 - в област Хасково.Учениците от 43 училища в област Враца, от 43 - в област Ловеч, от 23 - в област Видин и 11 училища в София -област, също не ходят на училище. Няма учебни занятия и в две училища в област Силистра.Във Враца също положението е по-добро от петък, когато затворените училища бяха 52. Учебните занятия бяха подновени в Белово, където 4 училища не работеха до края на миналата седмица.От днес в 72-те затворени до петък училища в област Кърджали занятията са подновени.", "date": "2019.02.04", "title": "Училищата в грипна ваканция се увеличават, но в някои области епидемията отшумява"}
{"url": "https://offnews.bg/politika/startira-elektronnoto-glasuvane-za-kandidatite-na-da-balgaria-696878.html", "text": "Стартира първото за България електронно гласуване. „Движение Да България“ започна гласуването за вътрешните избори за определяне на кандидатите на партията за евродепутати в единната листа на Демократична България за вота през май. Само няколко часа след като гласуването бе стартирано, избирателната активност мина 10%. Регистрираните до момента са над 6 000, а регистрацията продължава и днес до 24:00 часа. Над 12 000 души са си инсталирали мобилното приложение на „Да, България!“, през което се гласува. Приложението е разработено от екип доброволци на „Да, България!“.За улеснение на своите членове и симпатизанти „Да, България!“ разкри информационни пунктове за гласуване в страната и чужбина, където тези, които нямат смарт телефон, могат да получат достъп до електронни устройства и разяснение как да гласуват.„Да, България!“ се бори за въвеждането на електронното гласуване в страната още от самото създаване на партията през 2017 г. Мнозинството в парламента, начело с ГЕРБ, отмени електронното гласуване, което трябваше да бъде факт за европейските избори, въпреки че на референдума бе подкрепено от над 2 000 000 души. За това от „Да, България!“ се заеха и разработиха, изцяло доброволно, приложение, което позволява на всеки български гражданин, проявил желание да гласува бързо, лесно и изцяло защитено от манипулации на вота. Можете да се запознаете с кратките биографии на всички номинирани, както и с техния пореден номер в бюлетината за вътрешните избори на „Да, България!“,   ще намерите информация как всеки може да се регистрира и да гласува. ", "date": "2019.02.04", "title": "Стартира електронното гласуване за кандидатите на 'Да, България'"}
{"url": "https://offnews.bg/zdrave-i-krasota/ot-gladuvane-sutrin-ne-se-debelee-696873.html", "text": "Който се въздържа от закуска печели - или поне така се говори. Вероятно обаче няма никакво значение дали се храните рано сутрин или не.Закуската се смята за най-важното хранене за деня. Твърди се, че да започнеш деня си добре подсилен предотвратява както глада, така и приемането на ненужни калории. Оттам идва и твърдението, че който иска да отслабне, трябва да се храни добре сутрин.  оспорват това чрез своето проучване.В базите данни могат да се открият над 600 проучвания по темата, но само 13 от тях отговарят на критериите на австралийската изследователска група за техния мета-анализ. Изследователите изключват от своето проучване наблюденията, в които не е пояснено как са се хранели наблюдаваните лица. Избраните изследвания са проведени между 1990 и 2018 г. в САЩ и Великобритания. От тях изследователите стигат до следното заключение: няма доказателства, че хората наддават на тегло, ако пропускат закуската, нито е доказана загубата на тегло при редовно закусване.Закусващите приемат средно по 260 калории повече на ден.Седем от оценяваните проучвания се фокусират върху промените в теглото на хората, които пропускат закуската. Други разглеждат как тя влияе на дневния прием на енергия. За проучванията са изследвани хора с различни тегла, които или закусват редовно, или се въздържат напълно. Те били наблюдавани между един ден и 16 седмици, в зависимост от проучването.Изследователите установили, че тези, които не закусват, поемат на ден около 260 калории по-малко от хората, които се хранят сутрин. Те също така тежат със средно 0,44 килограма по-малко. Между хората с наднормено и нормално тегло не е намерена разлика.Освен това, следобед човек не се чувства по-гладен, ако е пропуснал закуската. Въпреки това, авторите подчертават, че резултатите трябва да бъдат тълкувани внимателно. „Редовната закуска може да има положителни ефекти, но не е задължителна за всички“, казват те.\"Отказът не е непременно най-добрата диетична стратегия за всеки\", пише генетичният епидемиолог Тим Спектор в придружаващ коментар (British Medical Journal, 2018). \"Някои хора обичат да закусват, а други не\", казва той. За да разберете идеалната диета за себе си, просто трябва да експериментирате с нея.", "date": "2019.02.04", "title": "От гладуване сутрин не се дебелее"}
{"url": "https://offnews.bg/obshtestvo/bhk-kartografira-ubijstvata-na-zheni-v-balgaria-696879.html", "text": "Най-малко 102 присъди за умишлени убийства на жени от мъже са постановили Окръжните съдилища в България в периода 2012-2017 г.В 95% от случаите убийците са се познавали с жертвите, в 70% от тях – те са били в близки взаимоотношения – роднини, бивши или настоящи партньори – като в 44 на сто от прегледаните случаи извършителят е бивш или настоящ партньор на убитата жена. Очевидна е корелация между взаимоотношенията на убийците с техните жертви и извършените престъпления. На този фон, българският съд продължава да приема ревността за “смекчаващо вината обстоятелство”, което е недопустимо.Прегледът на съдебната практика показва още, че всяка трета убита жена е била подложена на системно насилие, а всяка десета е търсила закрила от полицията по повод насилие от страна на убиеца. 62% от жертвите са убити в дома си.Българският хелзинкски комитет създаде платформата ubita.org в отговор на спешната нужда от системно събиране на данни за случаите на убийства на жени и по-специално – на случаите, които могат да бъдат определени като фемицид в България. Причината е неглижирането на проблема с насилието над жени, в това число – и смъртоносното насилие, от страна на властите и отговорните институции. Платформата е резултат от проект \"Картографиране на убийствата на жени в България\", който е продължение и надграждане на усилията на гражданското общество в България да допринесе за документирането и огласяването на тези случаи.Ubita.org съдържа база данни със 141 осъдителни присъди по дела за умишлени убийства, опити за убийства и причиняване на смърт по непредпазливост вследствие на нанесена телесна повреда. Пострадалите са жени на 14 или повече години, а извършителите са мъже. Присъдите са постановени в периода 2012-2017 г. от окръжните съдилища, които са разгледали делата като първа инстанция.Официалната статистика в България не включва данни за случаите на домашно насилие и другите форми на насилие срещу жени. Убийствата, като най-тежката форма на посегателство срещу личността, също не се документират и анализират през призмата на обусловените от пола на жертвата специфики. Липсата на данни и анализи спомага единствено за прикриване на мащабите на проблема, на факторите, които допринасят за неговата устойчивост и на начините за неговото премахване. БХК споделя разбирането, че е невъзможно да се борим срещу “невидими” проблеми. За да изкореним насилието, трябва първо да го направим видимо.Базата данни, която създадохме, позволява филтриране на съдебната практика по един или няколко от следните критерии: съд, постановил присъдата; година на постановяване на присъдата; престъпление; връзка извършител-жертва; начин/средство за извършване на престъплението.Резултатите от търсенето се представят в списък, съдържащ следната информация: съд, номер на делото, година на извършване на престъплението, престъпление, връзка извършител-жертва, възраст на жертвата, възраст на извършителя, начин/средство на извършване на престъплението, място на извършване на престъплението, линк към присъдата, публикувана в уеб базирания интерфейс за съдебни актове www.legalacts.justice.bg или сайта на съответния съд.Интерактивната карта на сайта дава възможност за преглед на постановените от даден окръжен съд присъди за убийства на жени в периода 2012-2017 г.Освен базата данни, ubita.org поддържа актуален списък на медийно оповестените случаи на убийства на жени от мъже и разказва някои от историите на жертвите на смъртоносно насилие, скрити зад статистиката. Проектът \"Картографиране на убийствата на жени в България\" е подкрепен от Международен женски клуб – София.", "date": "2019.02.04", "title": "БХК картографира убийствата на жени в България"}
{"url": "https://offnews.bg/tenis/grigor-dimitrov-zapazi-24-oto-si-miasto-v-sveta-696877.html", "text": "Най-добрият ни тенисист Григор Димитров остава под номер 24 в световната ранглиста при мъжете през новата седмица.Хасковлията е с контузия и няма да вземе участие в турнирите през тази седмица, като ще пропусне и надпреварата в Ротердам, където през миналата година игра финал и със сигурност ще отстъпи с още позиции.По предварителен план, Димитров трябва да се завърне на корта в Акапулко. Турнирът в мексиканския град започва на 25 февруари.Димитров има актив от 1610 точки. Димитър Кузманов пък отстъпи с три места и вече е №336 със 76 пункта, докато Александър Лазов е №482 с 13.Лидер продължава да е Новак Джокович с 10 955 точки, на втората позиция е Рафаел Надал (8320 точки), а трети е Александър Зверев с 6475.1 (1). Новак Джокович (Сърбия) 10955 точки2 (2). Рафаел Надал (Испания) 8320 точки3 (3). Александър Зверев (Германия) 6475 точки4 (4). Хуан Мартин дел Потро (Аржентина) 5060 точки5 (5). Кевин Андерсон (Южна Африка) 4845 точки6 (6). Роджър Федерер (Швейцария) 4600 точки7 (7). Кей Нишикори (Япония) 4100 точки8 (8). Доминик Тийм (Австрия) 3960 точки9 (9). Джон Иснър (САЩ) 3155 точки10(10). Марин Чилич (Хърватия) 3140 точки", "date": "2019.02.04", "title": "Григор Димитров запази 24-ото си място в света"}
{"url": "https://offnews.bg/politika/ninova-sabra-koalitcionnite-si-partniori-za-evrovota-696886.html", "text": "Корнелия Нинова събра коалиционния съвет на \"БСП за България\". Партньорите обсъдиха предизборната платформа за европейските избори и подготовката на партиите за тях, в това число предизборните щабове по места и членове на секционни комисии, застъпници и наблюдатели. Приет е и график : в момента се провеждат събрания и се издигат кандидатури в БСП, в срок до 15 март 2019 г. НС на БСП определя водача на листата на БСП (БСП и коалиция) за членове на ЕП; в срок до 22 март 2019г.ИБ на БСП събира поименните предложения за кандидатите на партньорите от коалиционната и гражданската квота, които се обсъждат от Политическия съвет на БСП за България; в срок до 7 април 2019г. предлага проект на листа на БСП (БСП и коалиция) за членове на ЕП, която НС на БСП подрежда и утвърждава; в срок до 23 април 2019г. (не по-късно от 32 дни преди изборния ден) НС на БСП, в съответствие с Изборния кодекс, регистрира листата на БСП (БСП и коалиция) в ЦИК.Ние първи излизаме с платформа за тези избори. Традиционно в българската политика това се подценява. Трябва да се опитаме да променим тази практика. Първо да стои въпросът - какво поведение ще имат нашите представители, а след това кои ще бъдат те. Със създаването на интриги и напрежение около реденето на листата, нашите опоненти отклоняват вниманието от същественото - какви политики ще отстояваме. Важно е да пазим интересите на българите и да работим за промяната в Европа, която ще гарантира бъдещето й като единен съюз, в интерес на европейските граждани, а не на монополи и бюрократи\", заяви Нинова.", "date": "2019.02.04", "title": "Нинова събра коалиционните си партньори за евровота"}
{"url": "https://offnews.bg/tenis/drama-na-sofia-open-vavrinka-izhvarcha-ot-turnira-andreev-zagubi-ot-696915.html", "text": "Една от звездите на турнира по тенис Sofia Open - Станислас Вавринка напусна надпреварата, след като допусна загуба от румънеца Мариуш Копил 6:3, 6:7(5), 4:6. Срещата продължи близо два часа, а успехът осигури на Копил място във втория кръг, където ще срещне победителя от срещата Александър Лазаров – Фернандо Вердаско.Вавринка започна двубоя на висота и с пробив в шестия гейм си осигури успех в първия сет. През втората част двамата сервираха солидно и пробиви нямаше. В тайбрека Копил се наложи със 7:5 точки и изравни резултата.Мачът на сервиси продължи и в третата част. Ключов гейм се оказа третият, когато румънецът успя да реализира четвъртата си възможност за пробив. След това Вавринка успя да стигне до 40-40 в шестата партия. Копил неутрализира възмжностите със сервис. В последния гейм от мача Вавринка спаси два мачбола, но два феноменални сервиса приключиха мача.Преди Вавринка, на корта беше 17-годишният ни талант Адриан Андреев. Младокът обаче отпадна на старта на основната схема на Sofia Open. Световният №45 Матю Ебдън го надви с 6:3, 4:6, 7:6(5) в зала \"Арена Армеец\" за общо 2 часа и 19 минути на корта.В първия сет играта бе равностойна до 2:2. След това Ебдън спечели три поредни гейма и в крайна сметка затвори с 6:3.През втората част Адриан започна силно поведе с 2:0, след като се справи за първи път с началния удар на австралиеца. Ебдън обаче отговори светкавично и върна брейка за 2:2. Сетът приключи със серия от три последователни пробива, два от които на сметката на българина.Истински трилър предложи финалната трета част. Двамата си размениха по един пробив и в крайна сметка изходът на двубоя трябваше да се реши в тайбрек. В дългия гейм Ебдън стигна до мачбол при 6:5, който реализира след непредизвикана грешка на Андреев. В следващата фаза южноафриканецът ще играе с четвъртия в схемата Роберто Баутиста Агут.Добрата новина дойде по-рано днес, когато Александър Лазаров записа нова голяма победа и се класира за основната схема на турнира.Софиянецът изигра втори блестящ мач в \"Арена Армеец\" и се наложи със 7:6 (6), 3:6, 7:5 над Лука Вани (Италия, №154 в ранглистата) в двубой, който продължи повече от два часа.Във финалния сет българинът отрази два мачбола, след което вдигна триумфално ръце. Успехът осигури на Алекс Лазаров и 12 точки за ранглистата на АТР. И от липса на АТР ранкинг той влезе в топ 500 в света, благодарение на българския турнир и втората си победа. В основната схема Лазаров ще има за съперник опитния Фернандо Вердаско.", "date": "2019.02.04", "title": "Драма на Sofia Open: Вавринка изхвърча от турнира, Андреев загуби от южноафриканец"}
{"url": "https://offnews.bg/politika/prezidentat-nalozhi-veto-varhu-skandalnite-promeni-v-zakona-za-zashtit-696895.html", "text": "Президентът Радев върна за ново обсъждане в Народното събрание разпоредбa от Закона за изменение и допълнение на Закона за защита на личните данни с възражения срещу установените критерии при обработването на лични данни за журналистически цели и за целите на академичното, художественото или литературното изразяване.Президентът подчертава, че европейският регламент, който е причина за приетите промени, изисква държавите членки на ЕС чрез закон да постигат помиряване на правото на защита на личните данни с правото на изразяване и информация. Едновременно с това обаче регламентът не съдържа, нито препоръчва да има превес и надмощие в упражняването на едното право над другото, т.е. защитата на личните данни да е за сметка на свободата на изразяване и информация.\"С формулираните 10 критерии, по които журналист, научен работник и писател следва да преценява и да доказва, че е използвал правомерно лични данни, се създава ненужна свръхрегулация. Изискването да се изпълняват тези критерии, дори и поотделно, представлява ограничение. То засяга същностното ядро на свободата на изразяване и информация като основно право, признато още в епохата на Просвещението в Европа, изпразва го от съдържание и неговото упражняване губи смисъл.\" - аргументират се от \"Дондуков\" 2.Според държавния глава не е постигнато необходимото равновесие и разпоредбата с 10-те критерии се явява прекомерна, небалансирана мярка.\"Свръхрегулацията на хипотезите, в които ще има конкуренция между защитата на личните данни и свободата на изразяване и информация, води до силно накланяне на везните в полза на правото на защита на личните данни като „се жертва“ свободата на изразяване и информация. Така под формата на критерии за съразмерност със защитата на личните данни се прикриват законови ограничения на основни конституционни свободи\" - категоричен е Радев.", "date": "2019.02.04", "title": "Президентът наложи вето върху скандалните промени в Закона за защита на личните данни"}
{"url": "https://offnews.bg/obshtestvo/prezidentat-vrachi-ordeni-na-mihail-belchev-vlado-penev-bina-haralam-696883.html", "text": "Държавният глава Румен Радев удостои с висши държавни отличия днес талантливите творци Михаил Белчев, Владимир Пенев, Бина Харалампиева и уважавания учен акад. Минчо Хаджийски. „Вашите постижения са най-достойният пример за успех, основан на талант, творчески ум, воля и всеотдайност“, заяви президентът на церемонията по награждаване в Гербовата зала на „Дондуков“ 2. В словото си Румен Радев посочи, че отличията отразяват благодарността на цялото ни общество към вдъхновяващия пример на четиримата ни сънародници, които са постигнали и отстояват висок хоризонт на българското изкуство и култура, наука и образование. Постиженията ви са достойни за подражание, заяви президентът и допълни, че отличените са духовни водачи, които са вложили усилията си в просперитета на българската нация и държава. Държавният глава награди с орден „Стара планина“ - първа степен уважавания български творец Михаил Белчев, постигнал значим успех едновременно като естраден изпълнител, композитор, поет и режисьор. В забележителната си кариера – 50 години на сцената, той е създал едни от най-обичаните български песни. Има издадени десетки албуми, удостояван с множество награди от фестивали в страната и в чужбина, автор на няколко книги. Актьорът с множество запомнящи се роли в театъра, киното и телевизията Владимир Пенев беше удостоен с орден „Св. св. Кирил и Методий“ - огърлие. Успешни са изявите му и като режисьор на театрални постановки. Владимир Пенев е носител на многобройни награди за принос към театралното и киноизкуство. Бил е министър на културата в служебното правителство от 13 март до 29 май 2013 г. Владимир Пенев има изявени обществени позиции, участва активно в благотворителни инициативи, сред които и „Българската Коледа“. Президентът отличи с орден „Св. св. Кирил и Методий“ – първа степен театралния, оперен и телевизионен режисьор Бина Харалампиева, която за 35-годишния си професионален опит е реализирала повече от 100 постановки. Нейни постановки са награждавани на престижни театрални форуми и са играни в Република Македония, Чехия, Румъния, Израел, Австрия, Германия, Великобритания, Босна и Херцеговина. Бина Харалампиева има над 25 години опит като директор на театрални институции. Акад. Минчо Хаджийски – един от най-уважаваните и авторитетни български учени и преподаватели, беше отличен с орден „Св. св. Кирил и Методий“ - първа степен. Той е автор на 25 нови учебни курса в областта на автоматизацията на корабни машини, теория и управление на техническата кибернетика, автоматизация на химикотехнологични обекти. Негови 43 разработки са внедрени, за което е документиран икономически ефект от 2 100 000 лв. Създател e на седем учебни лаборатории и на учебници. За 50 години има активна преподавателска и научна дейност в Техническия университет във Варна и в Химикотехнологичния и металургичен университет, бил е гост-преподавател в университети в няколко европейски страни. „Всичко сме вършили за България“, заяви от името на наградените Михаил Белчев и благодари за признанието, отдадено на четиримата отличени българи. ", "date": "2019.02.04", "title": "Президентът връчи ордени на Михаил Белчев, Владо Пенев, Бина Харалампиева и Минчо Хаджийски"}
{"url": "https://offnews.bg/futbol/stoichkov-nadaha-koutinio-s-emotcionalno-pismo-696894.html", "text": "Живата легенда на българския футбол и Барселона Христо Стоичков написа прочувствено писмо до халфа от сегашния състав на каталунците Филипе Коутиньо.Бразилецът се намира в лоша форма и непрекъснато търпи критики. Писмото на Камата беше публикувано във вестник \"Ел Мундо Депортиво\".\"Пиша ти тези редове, за да изкажа искрената си подкрепа в този нетипичен момент, който изживяваш, макар на много хора вече да им е харесало как се справи с трудностите, реализирайки два гола срещу Севиля. Между другото, първият бе страхотен - да биеш важна дузпа вместо Меси в такъв важен мач. Това го правят само най-големите.Барса не е клуб, в който е лесно. В първите си месеци аз също го усетих. Знам какво е нещата да не се развиват така, както ти искаш, но съм убеден, че с отдаденост и здрава работа ще се справиш, защото разполагаш с всичко необходимо. Ти си един от най-добрите чужденци, идвали някога в Барселона.В теб има много футбол и трябва да мислиш единствено как да му се насладиш. Забавлявай се така, както го правиш с националния отбор на Бразилия. Аз му с наслаждавах така, както с националния тим на България и в крайна сметка същото се случи и в Барса.В никакъв случай не трябва да губиш кураж, защото от това, което съм видял, феновете те подкрепят и наистина искат да успееш. Не забравяй, че това са най-верните привърженици в света и винаги ще те подкрепят, точно както бе и при мен.Освен това сега не е моментът, в който да се пречупваш, а напротив - в който да тръгнеш нагоре. Длъжни сме да забравим равенството с Валенсия. Първенстовто е оспорвано, идва Шампионската лига, а в следващия месец имаме три мача с вечния враг - Реал (Мадрид), към който никога не трябва да показваме милост. Това е най-големият мач в света. А ти вече знаеш какво е да вкараш в Ел Класико, уникално чувство. Необходим си ни, за да задържим титлата в Приемра и да стигнем до финал в Купата, още повече след като футболния Бог - Лионел Меси, получи контузия срещу Валенсия.И накрая, моля те за малка услуга. Дори не си помисляй да сменяш отбора, защото прочетох подобни неща тези дни. Няма друг клуб като нашия. Това е повече от клуб. И освен това няма да намериш друг отбор, в който да бъдеш заедно с приятелите си - Меси и Суарес, в който ще се забавляваш така, правейки това, което ти носи най-много радост - да играеш футбол. Пожелавам ти всичко най-добро, от все сърце, вярвам, че ще пишеш история с Барса. Цялата подкрепа на света и една прегръдка\".", "date": "2019.02.04", "title": "Стоичков надъха Коутиньо с емоционално писмо"}
{"url": "https://offnews.bg/112/mazh-napadna-shofior-na-linejka-v-petrich-696916.html", "text": "33-годишен мъж беше задържан за нападение над шофьор на линейка в Петрич, съобщи БГНЕС. Малко след 12 часа днес по време на посещение на спешен екип в ромската махала на града 41-годишният шофьор на линейката Ангел Дюзов е ударен в лицето.Нападателят е задържан за 24 часа. Той твърди, че е ударил само шамар на шофьора. По случая в РУП-Петрич е образувано досъдебно производство.", "date": "2019.02.04", "title": "Мъж нападна шофьор на линейка в Петрич"}
{"url": "https://offnews.bg/volejbol/tcska-shte-bade-bez-fenove-v-derbito-s-levski-696885.html", "text": "Левски приема ЦСКА във вечното дерби на предстоящия кръг от волейболната Суперлига. Двубоят е на 7 февруари от 18:30 часа в столичната зала \"Универсиада\".По договорка между двата клуба с оглед на безопасността тези срещи се провеждат без фенове на гостуващия отбор.През първия полусезон домакин бе ЦСКА и в зала \"Васил Симов\" бяха допуснати само длъжностни лица на гостите след предварително подготвен списък.Левски София ще осигури същите условия и за своя съперник, съобщават от \"синия\" клуб.", "date": "2019.02.04", "title": "ЦСКА ще бъде без фенове в дербито с Левски"}
{"url": "https://offnews.bg/dw/blagodarim-vi-g-n-borisov-696889.html", "text": "Закъснява ви заплатата? Имате спешна нужда от операция? Детето иска нови маратонки? Не звънете за бърз кредит, помолете Бойко Борисов. Не, това не е реклама. Но би могло да бъде.Отдавна вече не живеем в онези времена, когато просителят се е хвърлял в краката на владетеля, за да измоли нещо - имот, титла, пари, живота си. Но ето, че в 21 век, в страна-член на ЕС, каквато е България, често се случва именно това - премиерът е молен лично, за да (се) свърши някаква работа. Единственото условие изглежда е молителите да не са случайни хора, така че удовлетворената молба да добави нова стойност към личния имидж на премиера.За много хора в България тази “култура на контакта” не е осъдителна - разбират я. Тя действа, впрочем, още от времената на тоталитарния режим, когато дефицитът на стоки правеше познанствата с продавачки от магазините “Валентина” особено ценни - заради уреждането на стоки “под масата”. Обикновено срещу друг вид услуга.Но днес в страната-член на ЕС има ясно разписани правила и механизми как се одобряват, отпускат и изразходват публични средства. А прескачането на тези правила, както и на институциите, които би следвало да ги спазват, обезсмисля и обезценява правовия ред. Разходването на публични средства трябва да се аргументира - и приоритизира. Ако приемем, че това става през държавния бюджет, значи всяка промяна на приходите и разходите на ведомствата не може да се случва по нечия приумица.\"Патриархът лично ме помоли\"Тези дни правителството отпусна допълнителни 5 милиона лева за Дирекция \"Вероизповедания\", а аргументът даде самият премиер още в началото на заседанието:Известно е, че Борисов винаги откликва на молбите на „синодалните старци\" - например за ремонт на манастири или църкви, а сега и за заплати. Богоугодно или рейтингоугодно дело е това? И защо го прави? Дали защото в представите на премиера Църква и Бог са едно и затова той с лекота раздава милиони от общите пари - тези на данъкоплатците. Или защото макар вяра и църква в България да не вървят ръка за ръка, 2,2 милиона българи, по данни на “Галъп”, все пак вярват в Църквата, която, впрочем, се ползва с особено голямо одобрение и сред институциите. В същото време е факт и това: преди няколко години, когато работещите в “Напоителни системи” излязоха на протест, тъй като месеци наред не бяха взимали заплати, премиерът не бе така реактивен.Ако Бойко Борисов реши да дари на църквата половината от личното си богатство, това ще означава, че е много набожен човек. Но ако просто така отпуска от парите на данъкоплатците, човек може и да си помисли, че разглежда държавата като своя бащиния. В резултат благодарността е персонална, макар парите да са обществени. Или както пишеше на онзи плакат във Варна след отпускането на 1,4 милиона лева: “Благодарим Ви, г-н Борисов, че спасихте “Спартак Варна\"!”. Умилен премиерът дори заяви как “можем да даваме по 1 милион лева годишно за детско-юношеските футболни клубове\". Тази щедрост не стига обаче до Националната астрономическа обсерватория в Рожен, която при люти зими остава без ток и чак сега получи обещание да ѝ бъдат осигурени 100 000 лева за генератор.Към молбите на безименни групи от “малки хора” Борисов очевидно не е така отзивчив. Вероятно защото някои от тях излизат на протести, а други не са така значими като социална позиция и затова приносът им за рейтинга би бил незначителен. Пък и едно е да вземеш решение под външен натиск, друго - от “добро сърце”. А в краен случай може и да се пофлиртува популистки - както Борисов направи със смазаните от безпаричие и липса на перспектива металурзи от ОЦК-Кърджали: “Вие сте прости и аз съм прост, затова се разбираме”. Но като изключим тази паметна реплика, с друго така и не помогна.По разпореждане на Борисов през октомври 2010 правителственият самолет \"Фалкон 2000\" излетя извънредно за Бургас, откъдето транспортира до София председателя на Съюза на българските артисти Христо Мутафчиев, получил инсулт по време на снимки. В същото време тези дни след побой над фелдшерка оставки депозира почти целият екип на Центъра за спешна медицинска помощ в Горна Оряховица, обслужващ пет общини с около 60 000 души. И ако след преговорите тези хора не се върнат на работа, нека премиерът бъде така добър да остави телефонния си номер, за да му звънят при нужда.\"Благодарим на премиера\"“Благодарим на премиера за пореден път”, заяви Мелнишкият епископ Герасим, главен секретар на Светия синод, по повод отпуснатите 5 милиона лева. И отбеляза колко значима е тази помощ най-вече за малките населени места - „за да има свещеници за построените църкви\". Църквите обаче стоят празни, в това число и голяма част от онези 140, които бяха обновени със средства от Програмата за развитие на селските райони. Няма официални данни какви заплати получават свещениците и какви осигуровки се плащат. А тъй като БПЦ не плаща данъци върху приходите си, преди да слушаме благодарствени слова към премиера, би било добре да научим как БПЦ разпределя милионите, които получава от свещоливницата, от имоти, от гробищни паркове, а и от наеми на ресторанти, паркинги и заведения към повечето големи храмове, които са и туристически обекти.Б. ред. - Статията е от ", "date": "2019.02.04", "title": "Благодарим Ви, г-н Борисов!"}
{"url": "https://offnews.bg/sviat/papata-za-parvi-pat-na-poseshtenie-v-obedinenite-arabski-emirstva-696890.html", "text": "Папа Франциск е на официално посещение в Обединените арабски емирства. Това е първата визита на глава на Римокатолическата църква на Арабския полуостров.Визитата на папата се смята за ключова за диалога между религиите. Папа Франциск ще посети днес катедралата \"Свети Йосиф\". Програмата му включва още участие в междурелигиозен диалог с мюсюлмански духовници.Утре пък той ще отслужи литургия пред християни на стадион в Абу Даби. До момента са продадени над 130 000 билета. ", "date": "2019.02.04", "title": "Папата за първи път на посещение в Обединените арабски емирства"}
{"url": "https://offnews.bg/politika/agentcia-mediana-tvardi-che-bsp-izprevarva-s-protcent-gerb-za-evrovot-696884.html", "text": "БСП е застигнала ГЕРБ. Към момента, в градовете, двете формации са с напълно изравнен електорален потенциал - 25.5% за БСП към 25.8% за ГЕРБ. Това означава, че на национално ниво основната опозиционна партия вероятно изпреварва ГЕРБ с около 1.5 %.  - в селата ресурсът на ДПС и БСП е по-висок, а алтернативните и традиционно „градски“ партии са по-слабо представени.Това твърди агенция Медиана като се позовава на собственото си проучване сред 810 души - жители на градовете в страната, проведено в периода 26 януари – 1 февруари 2019 г. Изследването обхваща събитията след: речта на Бойко Борисов пред актива на ГЕРБ в София; обвиненията към Елена Йончева за пране на пари; конгреса на БСП;речта на президента Румен Радев по повод втората му годишнина като президент, но не отчита влиянието на обвиненията срещу Боил Банов.Коментар на агенция Медиана: Според данните на Медиана, към момента сред жителите на градовете преобладават желанията ГЕРБ да довърши управленския си мандат (43% срещу 28 % за предсрочни избори). За шест месеца желаещите предсрочни избори не са се увеличили, а желаещите ГЕРБ да довърши мандата са намалели с 3 %.\"Към момента може да се очаква относително висока изборна активност за предстоящите избори за европейски парламент (над 40% декларират категорична готовност да гласуват на тях). Характерното е, че това са изключително симпатизанти на ГЕРБ, БСП и ДПС. Симпатизантите на останалите партии са много слабо мотивирани да гласуват. Очевидно е, че тези избори ще бъдат натоварени със символно значение от вътрешнополитически характер – „да накажем ГЕРБ!“ срещу „да запазим управлението и да не допуснем комунистите на власт!“. Резултатът ще зависи от възможността на ГЕРБ и БСП да привлекат избиратели извън тясно партийните редици\" - пише в анализа на агенцията.", "date": "2019.02.04", "title": "Агенция Медиана твърди, че БСП изпреварва с процент ГЕРБ за евровота"}
{"url": "https://offnews.bg/sviat/16-evropejski-darzhavi-priznaha-huan-guajdo-za-prezident-na-venetcuela-696892.html", "text": "16 държави членки на ЕС признаха опозиционера Хуан Гуайдо за временен президент на Венецуела. Испания беше първата държава членка, която призна Гуайдо. Последваха я Австрия, Великобритания, Германия, Дания, Естония, Германия, Латвия, Литва, Люксембург, Полша, Португалия, Франция, Холандия, Чехия и Швеция.Други три - Белгия, Унгария, Финландия, изявиха подкрепа за Гуайдо и настояха за нови избори, без да го признаят изрично за временен президент. Няколко държави, сред които е и България, все още не са обявили категорично позицията си по въпроса. Сред тях са още  Италия, Ирландия, Малта, Кипър, Румъния, Словакия, Словения, и Гърция.Върховният представител на ЕС по външната политика и сигурността Федерика Могерини каза по-рано днес, че ЕС няма как да признае Гуайдо, но подчерта, че Общността има позиция срещу законността на последните президентски избори във Венецуела. Има общоевропейска позиция за Венецуела, заявих я от името на всички 28 държави. ЕС и държавите от Общността никога не са признавали законността на последните президентски избори във Венецуела, никой от нас не присъства на клетвата на Николас Мадуро. ЕС въведе санкции за нарушения на човешките права. Това е ясна позиция, допълнена от решението за обособяването на международна контактна група, която ще очертае възможностите за постигането на демократично и мирно решение, посочи Могерини.През уикенда изтече крайният срок, който редица европейски държави поставиха на президента Николас Мадуро да насрочи нови избори. Очаква се и още европейски страни да обявят днес или в близките дни решението си дали признават Гуайдо за президент. По време на срещата външните министри от ЕС в Букурещ преди дни само Италия е гласувала против обявяването на Гуайдо за президент, съобщи тогава ANSA, позовавайки се на дипломатически източници.Тъй като не се е стигнало до единно решение, министрите са се разбрали всяка държава да направи изявление, в което да изрази позицията си по въпроса. Очаква се по-малките страни да изразят подкрепата си за опозиционера, но без да го признават директно за временен президент.За момента все още не се знае каква ще е българската позиция. Хуан Гуайдо вече беше признат за президент от САЩ. Русия и Китай, които са вливали милиарди долари от инвестиции и заеми във Венецуела, пък подкрепят Николас Мадуро.", "date": "2019.02.04", "title": "16 европейски държави признаха Хуан Гуайдо за президент на Венецуела (обновена)"}
{"url": "https://offnews.bg/obshtestvo/chast-ot-vitosha-i-studentski-grad-niama-da-imat-voda-696837.html", "text": "„Софийска вода” временно ще прекъсне водоснабдяването в части от столицата днес, съобщиха от дружеството. Заради монтаж на редуктор за управление на налягането в кв. „Малинова долина“ - до бензиностанция OMV, се налага спиране на водоподаването от 10:00 до 22:00 ч. на кв. „Витоша“ - ул. „Братя Чакрин“, ул. „Слав Караславов“, ул. „Константин Петканов“, жк „Студентски град“. ", "date": "2019.02.04", "title": "Част от Витоша и Студентски град няма да имат вода"}
{"url": "https://offnews.bg/obshtestvo/sedmitcata-zapochva-sas-slantce-i-temperaturi-do-17-gradusa-696850.html", "text": "Времето ще се задържи слънчево  с разкъсана средна и висока облачност. В сутрешните часове в низините и котловините видимостта ще бъде намалена.в Дунавската равнина ще духа слаб запад-северозападен вятър.  Максималните температури през деня ще са предимно между 12 и 17 градуса, по-ниски ще са на места в Северозападна България, в София - около 10 градуса.Над Черноморието ще преобладава слънчево време. Максималните температури ще са от 12 градуса в северните до 17 градуса - в южните райони.Над планините ще е предимно слънчево, с разкъсана средна и висока облачност, но ще бъде доста ветровито. Максималната температура на височина 1200 метра ще е около 9 градуса, на 2000 метра - около 3 градуса.", "date": "2019.02.04", "title": "Седмицата започва със слънце и температури до 17 градуса"}
{"url": "https://offnews.bg/razsledvane/dogovor-niama-no-stotitci-hiliadi-tekat-kam-firma-izgonena-za-kontra-696820.html", "text": "Куп безумни клаузи по договора за снабдяване на безмитните магазини на летище София с фирма \"Кита България\" ООД са описани в одитния доклад, разпореден от транспортния министър Росен Желязков след публикацията ни Резюме от документа бе предоставено на OFFNews след заявление по Закона за достъп до обществена информация.От него става ясно, че на инспекторите от одитното звено на МТИТС не са били предоставени доказателства, че въпросното дружество отговаря на формулировката за опитен доставчик от вътрешните правила на аерогарата. Проверяващите са установили и фактите, до които достигна и медията ни - \"Кита България\" ООД е създадена на 18 септември 2018 г., датата на сключване на договора с летището, и не би могла да има изискуемия минимален опит от 3 години, необходим за да доставя стоки на фришоповете.Според одиторите обаче има и още по-страховити клаузи по договора с въпросното дружество. Според тях точка 2 от контракта с \"Кита България\" ООД създава възможност за доставчика да предявява претенции за обезщетения в случай, че летището поръча дадена стока от ценовата листа на гаражната фирма от друг доставчик.В него се казва, че скандалният контракт не е влязъл в сила, въпреки че е разписан от летищният шеф Рапонджиев, защото след подписването му не е минал през съгласуване в борда на директорите на аерогората.Това обаче не решава проблема по никакъв начин. Защо ли? Защото само през декември, въпреки че няма действащ договор с \"Кита България\", представяна като български филиал на украинската PAVO Груп, то това по никакъв начин не е спряло Рапонджиев и сие да поръчват от нея сериозни количества стоки с плащане на фактура. Така фирмата, изгонена от киевското летище \"Жуляни\" заради съмнения за корупция, е фактурирала на столичната аерогара стоки за над четвърт милион лева само през месец декември. Според информация на OFFNews те са от 6 декември - 50 027,91 лева, от 14 декември - 105 883,32 лева и от 19 декември - 126 724,56 лева. Общата им сума излиза над 282 000 лева и естествено, напълно естествено, всичко е напълно законно.  Ако мине, минеОдитният екип на Министерството на транспорта е описал доста точно и изчерпателно хронологията на отношенията между шефа на Летище София Владимир Рапонджиев и \"Кита България\" ООД. А те са меко казано странни. На практика обясненията, които е давал Рапонджиев пред одиторите на ресорния министър, звучат несъстоятелно. Изпълнителният директор бил искал да има по-голяма конкуренция сред доставчиците на безмитните магазини и да не ползва само компанията \"Гебрюдер Хайнеман\", която повече от 20 години традиционно зарежда фришоповете.Само че действията му говорят точно за обратното.Самият той е подписал договор \"Кита България\" ООД да е ЕКСКЛУЗИВЕН ДОСТАВЧИК, от който да се снабдяват магазините на летището. В изброяването на практика са включени всички стокови групи, които се продават в тях.В точка 2, която е наречена \"Асортимент\", пише, че дружеството ще доставя:Конкретни артикули няма нито във въпросния договор, нито в отделно приложение с ценова листа към него. Това е установено и от разпоредения от Росен Желязков одит. Така че текстовете на договора говорят по-скоро, че Рапонджиев се е опитал да осигури монополни права на фирмата, регистрирана в пловдивски гараж.Оправданията на Рапонджиев пред одиторите от МТИТС са впечатляващо смехотворни, като на хванат в крачка ученик, изправен пред черната дъска.След това Рапонджиев споделя самопорицателно пред одиторите, че е приел доводите на колегите си от СД, че сключването на подобен договор би ограничило възможностите на летището да преговаря с доставчици и решил да не го внася за одобрение поради липса на съгласие между бордовиците.От тези обяснения стават ясни няколко неща. Първото е, че висшият държавен мениджър Рапонджиев хал хабер си няма от това какво е рамков договор и какво е договор за ексклузивитет. Подписал е второто.Интересното е обаче защо аджеба го прави? Едва ли си е съчинил сам невлезлия в сила контракт и едва ли го е подписал точно в момента, в който от ресорното министерство излиза Ивайло Московски и влиза Росен Желязков. Още по-недостоверно е изпълнителният директор да не е знаел, че \"Хайнеман\" доставят стоки на летището също без договор.Най-интересното в случая обаче е друго - как и кой е посочил на Рапонджиев да преговаря, ако изобщо е имало такива преговори, с украинската PAVO Груп, респ. \"Кита България\" ООД. Ясно е, че нареждането не е дошло от страна на новия транспортен министър Росен Желязков, който разрови скандалните контракти на най-голямото ни летище. Няма как и сам Рапонджиев на своя глава да е пробвал да завърти схемата с ексклузивитет за десетки милиони левове, сключвайки златния договор за следващите две години.Разбира се изпълнителният директор е съвсем наясно, че скоро няма да е никакъв директор и че след избора на концесионер, отложен за началото на април, ще се отбива на летището като обикновен пътник. И още - защо е избрана точно  Този скандал е отразен надълго и нашироко в украинските медии. Стига някой да чукне и да провери в Google.На всички тези въпроси отговор няма и в одитния доклад на Министерството на транспорта.Случващото се на Летище София обаче е поредното доказателство за тоталната несъстоятелност на мениджърските екипи на държавните дружества. На запад от нас има държави, в които те могат да работят добре и да просперират. Не и у нас. Тука се краде. Затова е добре и транспортният министър Желязков да пали свещичка най-накрая да стане концесията на Летище София, а също и да се моли Богу да не излязат още скелети от гардероба.Може и да прати няколко папки на прокуратурата с договори от различни компании от ресора му от времето на московското безхаберие.Последното е шегичка, няма да го направи, идат избори.  ", "date": "2019.02.04", "title": "Договор няма, но стотици хиляди текат към фирма, изгонена за контрабанда от Украйна"}
{"url": "https://offnews.bg/tenis/vizhte-programata-na-sofia-open-za-4-fevruari-696860.html", "text": "Турнирът Sofia Open в \"Арена Армеец\" продължава със срещите от втория ден, като най-голям интерес сред феновете провокира появата на голямата звезда Стан Вавринка на корта. Швейцарецът ще излезе във вечерната сесия срещу румънеца Мариус Копил, като мачът няма да започне преди 18 часа.Ето и редът на срещите за 4 февруари, предоставен от организаторите на надпреварата:Централен корт, начало в 12:00Квалификации - [1] Яник Маден (Гер) - Франко Шкугор (Хър)Квалификации - [WC] Aлександър Лазаров (Бъл) - Лука Вани (Ит)Не преди 16.00[WC] Aдриан Андреев (Бъл) - Mатю Ебдън (Авл)Не преди 18.00Mариус Копил (Рум) - Стан Вавринка (Швейц)Корт 1, начало в 12.00Квалификации - [2] Стефано Травалия (Ит) - [7] Eгор Герасимов (Блр)Квалификации - [4] Сергей Стаховски (Укр) vs Даниел Брандс (Гер)", "date": "2019.02.04", "title": "Вижте програмата на Sofia Open за 4 февруари"}
{"url": "https://offnews.bg/razsledvane/kolko-skapo-ni-izliza-loshoto-pravosadie-696684.html", "text": "Проблемите с върховенството на закона, бавното и понякога несправедливо правосъдие буквално променят съдби. Но имат и конкретни икономически последици – първо, забавят растежа заради несигурната среда, и второ, ощетяват данъкоплатците с поне няколко милиона годишно заради обезщетения за лошо правосъдие. Сметката за последните 15 години надхвърля 30 милиона лева.За 22 години космическият апарат „Вояджър 2“ успя да стигне до най-далечните планети в Слънчевата система и да се отправи към междузвездното пространство. За това време в България не може да приключи съдебен процес. Някои определят това като отказ от правосъдие. Оценките може да са различни, но едно нещо е неизменно – сметката се пише на данъкоплатците.22 ГОДИНИ, 2 МЕСЕЦА И 28 ДНИТакава е съдбата на дело за кражба срещу двама души, проточило се 22 години, 2 месеца и 28 дни. Разследването отнема повече от 13 години. През това време прокуратурата връща делото за допълнителни действия на разследващите 14 пъти. Има периоди между 5 и 9 месеца, в които те бездействат. Когато разследването най-сетне приключва, се налага съдът да го връща 5 пъти на прокуратурата за отстраняване на различни пропуски. Това забавя делото с нови 7 години. Още толкова процесът „виси“ на първа инстанция, преди Софийският районен съд да прочете оправдателна присъда.Но и това не е краят. Следват 2 години и 8 месеца, в които няма мотиви към присъдата. Това блокира движението на процеса нагоре по инстанциите. В крайна сметка Софийският градски съд потвърждава присъдата, а по време на делото там прокуратурата дори не си поддържа протеста.Това е само едно от делата, описани в последния годишен доклад на Инспектората към Висшия съдебен съвет (ИВСС). Той се занимава с оплакванията за нарушено право на разглеждане и решаване на делата в разумен срок. Това правомощие му беше дадено през 2012 г. под натиска на Европейския съд по правата на човека (ЕСПЧ) в Страсбург. Той задължи България да намери вътрешен механизъм за оплакванията срещу бавно правосъдие. Процедурата е сравнително бърза, от нея могат да се възползват всички страни в процеса, включително и юридическите лица. Но максималното обезщетение, което Законът за съдебната власт предвижда по този ред, е 10 хиляди лева. То се изплаща, след като министърът на правосъдието подпише споразумение с човека, който претендира, че е пострадал от бавното правосъдие.ОБЕЗЩЕТЕНИЯТАБавното правосъдие не е запазена марка само за наказателните дела. В докладите на ИВСС могат да бъдат открити и много случаи като този за процес за собствеността на имот в Банкя, приключил за 15 години, 10 месеца и 10 дни. Производството започва през август 2001 г., когато трима души предявяват искове за установяване на правото на собственост върху имота. Приключва през юни 2017 г. Като през тези над 15 години делото е разгледано само на две инстанции. На първата ѝотнема малко над 3 години, а през останалото време процесът виси пред втората инстанция – Софийския градски съд. Някои от ответниците не успяват да доживеят края на делото.В съдебния инспекторат през 2017 г. са постъпили 575 оплаквания за бавно правосъдие, 342 от тях са по граждански, търговски и административни дела, а останалите – по наказателни, сочи официалната статистика. По информация на Министерството на правосъдието през 2017 г. са сключени 220 споразумения, като общата изплатена сума за обезщетения е 550 900 лв. Това прави средно по 2500 лв. на човек.ДО СТРАСБУРГ И НАЗАДСъдът в Страсбург обаче присъжда по-големи обезщетения по жалбите срещу бавното правосъдие или други нарушения на Европейската конвенция за правата на човека. Но там се чака и много повече – между пет и осем години. Според официалните данни на Министерството на правосъдието от 2001 г. до края на 2017 г. платените обезщетения по осъдителни решения на ЕСПЧ, приятелски споразумения и едностранни декларации възлизат на общо на 17 770 400 лв., като най-голямата сума е платена през 2009 г. – 3 534 000 лв. Всяка година министърът на правосъдието пише и годишен доклад за изпълнението на решенията на съда в Страсбург.Заради времето, което минава до произнасянето на Страсбург, делата, по които България бива осъждана от ЕСПЧ, служат за напомняне за грешките на правосъдието от миналото, на които обществото благосклонно редовно не обръща внимание.Премиерът Бойко Борисов например може да се „похвали“ с дело срещу България, което той е издействал. През 2012 г. страната е осъдена, че е погазила правото на живот на Тодор Димов-Чакъра и трябва да плати близо 55 000 евро обезщетение и съдебни разноски заради полицейската операция по залавянето на Чакъра, ръководена от тогавашния главен секретар на МВР Бойко Борисов. Друга ключова фигура, заради която българските данъкоплатци оправят сметката за обезщетения, е Цветан Цветанов. От времето му на вътрешен министър и шумните акции, които после се провалиха в съда, държавата е осъдена по 6 дела за общо над 120 000 хиляди евро.КАКВО Е ЛОШО ПРАВОСЪДИЕДори да приемем, че в цитираните случаи става въпрос за нарушения на Европейската конвенция, които нямат общо с правосъдието, то има и предостатъчно дела в Страсбург заради лоши съдебни решения.Да вземем рекордното обезщетение от 462 000 евро, присъдено в края на 2017 г. на собствениците на една от най-красивите къщи в Стария град на Пловдив – Павлитовата, или Синята къща. Проблемът по делото „Ченгелян и други срещу България“ е реституцията – веднъж призната от един върховен съд, а после на практика отменена от друг.На 19 юли 2018 г. ЕСПЧ установи нарушение на правото на справедлив процес по делото „Александър Събев срещу България“ заради отказа на Върховния административен съд да извърши самостоятелна преценка върху основателността на отнето разрешение за достъп до класифицирана информация на жалбоподателя. Върховният съд се е доверил на Държавната комисия по сигурността на информацията, пред която започва обжалването на отнетия допуск. Обезщетението тук е 4400 евро. Подобен развой може да се очаква в Страсбург и по казуса с отнетия допуск до класифицирана информация на заместник-председателя на Националното бюро за контрол на специалните разузнавателни средства Георги Гатев. През лятото на 2018 г. той беше отстранен от бюрото, след като по инициатива на прокуратурата допускът му беше отнет по сходен начин.ОТГОВОРНОСТТА НА ДЪРЖАВАТАСтрасбург и административният механизъм пред инспектората на ВСС не са единственият начин за търсене на обезщетение за лошо правосъдие. Много повече данъкоплатците дават заради дела по Закона за отговорността на държавата и общините за вреди. По тези процеси ответник най-често е прокуратурата, която отговаря за незаконните обвинения и проточилите се дела.Обикновено обезщетения търсят хора, които са били обвинени, а после оправдани. Някои обезщетения са за няколко хиляди лева, но има и за десетки и стотици хиляди. За първи път данните за размера на обезщетенията, които прокуратурата е осъдена да плати, отсъстват от годишния ѝдоклад за 2017 г. Попитани за сумата по реда на Закона за достъп до обществена информация от държавното обвинение отговориха, че не разполагат с тези данни. Което е пълен абсурд, тъй като в бюджета є има такова перо. В доклада за 2016 г. тази информация присъства – там се казва, че присъдените обезщетения по влезли в сила осъдителни решения по Закона за отговорността на държавата са 2.5 млн. лв. Година по-рано са пак толкова, а през 2014 г. са 3.65 млн. лв., през 2013 г. – 2.06 млн. лв., 2.8 млн. лв. през 2012 г. За 2017 г. е ясно единствено, че е осъдена по 714 дела – 400 на първа инстанция и 314 на втора.Почти половината от делата срещу прокуратурата се гледат на първа инстанция от окръжните съдилища, което означава, че цената на исковете е над 25 хил. лв. Съдиите отчитат много фактори, когато определят обезщетенията. Но както някои печелят по 3–5 хиляди лв., така има процеси, които приключват със стотици хиляди лева разход за прокуратурата, т.е. за данъкоплатците. Колкото по-знаково и шумно е било едно дело, толкова по-солени са присъдените обезщетения. Само един пример – на съдията Петър Сантиров, съден и оправдан за корупция, прокуратурата трябва да плати 200 хил. лв. Провалите по „Софийски имоти“, акциите в Държавен фонд „Земеделие“, „Октопод“ също се подреждат сред неуспехите на прокуратурата, за които сметките оправят данъкоплатците. Като от решението по делото „Октопод“ се разбра, че бившият прокурор и бивш подсъдим по знаковия процес Цеко Йорданов би получил половин милион лева обезщетение от прокуратурата, ако не беше поискал само 50 000 лв., които и Софийският градски съд му присъди през лятото на 2018 г. Заради „Октопод“ и „Голд лизинг“ ООД, чиято документация е държана с години от разследващите и така е загубила бизнеса си, пък спечели дело срещу прокуратурата за над 802 000 лв.Все още неприключилото разследване за Възродителния процес също е причина прокуратурата да бъде осъдена по Закона за отговорността на държавата. Две инстанции през 2018 г. приеха, че тя трябва да плати 30 хил. лв. обезщетение на един от пострадалите от Възродителния процес. А успехът по това дело би могъл да повлече след себе си и десетки други.Корупцията, безхаберието и некадърността на някои представители на съдебната система се изплащат двойно от обществото. Веднъж непряко с лошото качество на живот. И втори път пряко – с милионите за обезщетения.…Изплатени обезщетения по осъдителни решения на ЕСПЧ, приятелски споразумения и едностранни декларации:2001 г.             40 400 лв.2002 г.           113 000 лв.2003 г.             21 500 лв.2004 г.           210 000 лв.2005 г.           412 000 лв.2006 г            325 000 лв.2007 г.           638 000 лв.2008 г.        1 831 000 лв.2009 г.        3 534 000 лв.2010 г.        1 379 000 лв.2011 г.        2 049 000 лв.2012 г.        1 907 500 лв.2013 г.        1 066 700 лв.2014 г.           281 300 лв.2015 г.           620 000 лв.2016 г.        1 877 800 лв.2017 г.        1 464 200 лв.Данни: Министерство на правосъдиетоИЗТОЧНИЦИЦялото решение може да бъде прочетено тук: Документът може да бъде открит тук: 2001 г. – 40 400 лв., 2002 г. – 113 000 лв., 2003 г. – 21 500 лв., 2004 г. – 210 000 лв., 2005 г. – 412 000 лв., 2006 г. -325 000 лв., 2007 г. – 638 000 лв., 2008 г. – 1 831 000 лв., 2009 г. – 3 534 000 лв., 2010 г. – 1 379 000 лв., 2011 г. – 2 049 000 лв., 2012 г. – 1 907 500 лв., 2013 г. -1 066 700 лв., 2014 г. – 281 300 лв., 2015 г. – 620 000 лв., 2016 г. – 1 877 800 лв., 2017 г. – 1 464 200 лв.Годишните доклади на държавното обвинение могат да бъдат намерени на: Заявление с вх. номер ГП No 3429/2018Б. ред. - Този текст е от \"Черна книга на правителственото разхищение в България 2018\", която се издава от Фондация за свободата \"Фридрих Науман\". Всички публикации в книгата са напълно свободни за препубликуване като идеята е да достигнат до възможно най-широк кръг читатели.", "date": "2019.02.04", "title": "Колко скъпо ни излиза лошото правосъдие"}
{"url": "https://offnews.bg/obshtestvo/morkovat-mori-shte-uchi-detcata-da-ne-hvarliat-hrana-696865.html", "text": "Столична община стартира кампания за намаляване на хранителните отпадъци, която ще се реализира пилотно в 30 общински детски градини. Стартът на кампанията е от 11.00 часа в ДГ 26, зад блок 40 в жк. „Младост 1“. Участие в събитието ще вземе зам.-кметът Йоана Христова. За максимална достъпност на посланията до децата, лице на кампанията е супергероят – морковът Мори, който лично ще се срещне и поговори с тях.В рамките на инициативата за 4 месеца – от февруари до май месец 2019 г., суперморковът Мори ще посети 30 столични общински детски градини и ще се срещне с над 1000 деца.През лятото на 2018 г. Столична община проведе онлайн конкурс за детска рисунка и тогава именно концепцията за моркова-супергерой беше избрана за победител. В последствие рисунката на 10-годишния Алекс Нейчев беше анимирана и превърната в лице на кампанията.Инициативата за намаляване на хранителните отпадъци е част от ангажиментите на Столична община в международния проект TRIFOCAL, чийто патрон е лондонския кмет Садик Хан. ", "date": "2019.02.04", "title": "Морковът Мори ще учи децата да не хвърлят храна"}
{"url": "https://offnews.bg/kultura/raparat-21-savidzh-zadarzhan-ot-imigratcionnite-vlasti-v-sasht-696881.html", "text": "Рапърът 21 Савидж е бил задържан от имиграционните власти, тъй като е просрочил пребиваването си в САЩ с повече от десетилетие, съобщава Би Би Си.Изпълнителят с рождено име Шая Бин Ейбрахам-Джоузеф е арестуван рано в неделя в района на Атланта. Той заживява в САЩ през юли 2005 година на 12-годишна възраст, но не е напуснал след изтичането на визата година по-късно.Говорител на Имиграционната и митническа служба заявява, че 21 Савидж е задържан и тече процедура по депортиране. Според властите той е не американски, а британски гражданин.През 2016 година в интервю за списание Fader рапърът разказва, че за пръв път вижда оръжие на осем години, въпреки че в статията не се посочва къде точно се е случило.26-годишният Савидж е цитиран да казва, че е бил изключен от училище в Атланта на 12-13 години за това, че е носил оръжие в клас.„Цялата му публична личност е невярна\", казва говорителят на Имиграционната служба.Според източници на Би Би Си рапърът е бил задържан в Джорджия преди по същата причина, а през 2014 година е обвинен в притежание и употреба на наркотици.Адвокатката на рапъра казва, че правният му екип работи за изглаждане на недоразумението, и отбелязва, че 21 Савидж е пример за подражание, който подпомага непривилегировани младежи.Рапърът наскоро издаде албума \"I Am > I Was\", с който покори върха в престижната класация Топ 200 на \"Билборд\".21 Савидж е с две номинации за водещите музикални награди Грами, които ще бъдат раздадени на 10 февруари.", "date": "2019.02.04", "title": "Рапърът 21 Савидж задържан от имиграционните власти в САЩ"}
{"url": "https://offnews.bg/zimni/legendata-v-ski-skokovete-mati-nikanen-si-otide-na-55-godini-696891.html", "text": "На 55-годишна възраст почина легендата в ски скоковете Мати Никанен. Финландецът е починал тази нощ, съобщиха от Международната федерация по ски (ФИС).Причината за смъртта на четирикратния олимпийски шампион все още не е ясна. През лятото на миналата година обаче Никанен обяви, че е болен от диабет.Той има четири олимпийски титли от Игрите през 1984 г. в Сараево и 1988 г. в Калгари, а освен това е и сребърен медалист от 1984-а. Мати е и шесткратен световен шампион. До ден днешен той е единственият финландец с паметник приживе.На шанцата Мати ще се запомни и с титаничния си сблъсък с Йенс Вайсфлог. Той беляза десетилетието между олимпийските игри в Сараево през 1984 година и тези от Лилехамер 1994 година. Двамата проведоха през 80-те години класически златно-сребърен спор с разменено преимущество. Крайният резултат е в полза на Никанен – 4:3 олимпийски златни медали в полза на финландеца и 5:2 при световните титли.Още по време на активната си кариера той започва с пиянските си издънки. През 1986 година срещу него е заведено следствие заради кражба на бира и цигари. По-късно същата година по средата на сезона в северните дисциплини финландецът решава, че ще замине на романтична ваканция в Шри Ланка с тогавашната си съпруга Тина Хасинен.В края на 2009 година финландската полиция започна разследване срещу Мати, който бе арестуван заради нападение над съпругата си. Никанен, който има няколко присъди за това, наранил Мерви Тапола в лицето и ръката, след като я нападнал с нож навръх Коледа.  Той е обвинен в опит за убийство, но три дни по-късно е освободен, след като Тапола оттегля жалбата си.46-годишният Никанен бе осъден на четири месеца затвор и през 2006 година за физическо насилие, отново над половинката си. През 2005-а година той получи ефективна присъда от 26 месеца затвор, след като прободе свой приятел с нож в гърба. По-късно обаче Никанен е оправдан.След като приключва с кариерата си, Мати многократно се бори с проблемите си с алкохола, като през това време сменя коренноразлични занаяти. Положението му се влошава драстично и през 1994 година той продава всичките си медали. Две години по-рано Никанен започва кариерата като певец и дори издава няколко албума, първият от които е доста успешен в родината му. В края на 90-те години, притиснат от финансови проблеми, работи за секс телефон, както и стриптизьор в бар. През 2012 година Никанен успява да се стабилизира, намира нова приятелка - Сузана, и планира да се ожени за пети път. След като приятелката му го напуска, той отново тръгва надолу, а междувременно здравето му все повече се влошава.", "date": "2019.02.04", "title": "Легендата в ски скоковете Мати Никанен си отиде на 55 години"}
{"url": "https://offnews.bg/tenis/fernando-verdasko-e-mistar-sofia-open-2019-696888.html", "text": "Фернандо Вердаско е \"Мистър Sofia Open 2019\". Бившият №7 в света испанец триумфира в първия по рода си конкурс съпътстващ тенис турнира от категория ATP 250 след като събра 1011 гласа и изпревари със само 37 останалия на второ място с 974 Николоз Басилашвили. Почетната трета позиция е за Матео Беретини с 786 гласа.В избора на \"Мистър Sofia Open 2019\" от 17 януари до 23:59 часа на 2 февруари се включиха близо пет хиляди души на официалната страница във фейсбук. Към вота на феновете бяха прибавени и гласовете на звездното дамско жури, в което влязоха водещите Гала и Нана Гладуиш, президентът на Българската федерация по художествена гимнастика Илиана Раева, супермоделът Кремена Оташлийска и американският тенис експерт Рейчъл Стълман.Фенове и жури бяха единодушни относно първата и втората позиция в битката за чар. Единствената разлика в Топ 3 бе за третата позиция – гласувалите с like във Facebook са предпочели там да бъде италианецът Беретини, докато в избора на журито трети е звездата от Гърция Стефанос Циципас.Официалното награждаване на Фернандо Вердаско като \"Мистър Sofia Open 2019\" ще бъде тази вечер на Партито на играчите. Избраният за най-привлекателен и чаровен тенисист ще получи специална лента за глава \"Мистър Sofia Open 2019\", както и ръчно изработена дървена вратовръзка на PM Wood с гравирана титла.Домакин на дългоочакваното и тази година изключително звездно Players Party на тенис турнира Sofia Open 2019 ще бъде хитовият клуб Megami Club – Hotel Marinela. Сред модерната и стилна обстановка под впечатляващите светлини довечера ще се съберат световните топ участници в четвъртото издание на турнира, партньори на организаторите и подбрани VIP гости.Изборът на \"Мистър Sofia Open 2019\" донесе и специална награда на един от гласувалите във фейсбук. Таня Иванова от Пловдив бе изтреглена в жребия извежду всички дали своя вот. Любопитното е, че тя печели двоен билет на полуфиналите и финала на Sofia Open след като е гласувала за останалия на второ място Николоз Басилашвили. 1.Фернандо Вердаско 10112.Николоз Басилашвили 9743. Матео Беретини 7864.Стан Вавринка 5555.Стефанос Циципас 4976. Роберто Баутиста Агут 4937. Димитър Кузманов 3438. Карен Хачанов 3139. Ласло Джере 24310. Гаел Монфис 24211.Андреас Сепи 17612. Данийл Медведев 167Фернандо Вердаско 811 Николоз Басилашвили 794 Матео Беретини 626 Стан Вавринка 505 Роберто Баутиста Агут 463 Димитър Кузманов 343 Стефанос Циципас 317 Карен Хачанов 263 Ласло Джере 243 Гаел Монфис 192 Андреас Сепи 176 Данийл Медведев 167Фернандо Вердаско 200Николос Басилашвили 180Стефанос Циципас 180Матео Беретини 160Карен Хачанов 50Стан Вавринка 50Гаел Монфис 50Баутиста Агут 30", "date": "2019.02.04", "title": "Фернандо Вердаско е Мистър Sofia Open 2019"}
{"url": "https://offnews.bg/112/pochina-deteto-koeto-padna-ot-tretia-etazh-na-bolnitca-vav-varna-696864.html", "text": "Почина детето, което падна от третия етаж в болницата „Света Анна” във Варна. Въпреки усилията на лекарите, детето не е оцеляло.2-годишното дете било с майка си на свиждане в родилното отделение в болницата. Слизайки по стълбите, детето се промушило през парапета и паднало на пода във фоайето.", "date": "2019.02.04", "title": "Почина детето, което падна от третия етаж на болница във Варна"}
{"url": "https://offnews.bg/sviat/krokodili-i-zmii-plaznaha-po-ulitcite-v-avstralia-696887.html", "text": "Крокодили и змии пълзят по улиците на австралийския град Таунсвил, а властите предупреждават хората да бъдат внимателни и предпазливи.Това се случва, след като в неделя властите освободиха язовир, който преля след седмица рекордни валежи.Повече от 1100 души са били евакуирани от града, а през следващите дни се очаква още по-силен дъжд. В домовете, изложени на риск, са 20 000 хиляди.През последните дни спешните служби получили над 1000 сигнала за помощ. Използвани са лодки и хеликоптери, за да преместят хората на по-високо ниво.Междувременно крокодили и змии пресичат пътищата в града, а щом водите се оттеглят, те могат да се появят на необичайни места като фермерски язовири или водоеми, съобщава министърът на околната среда Куинсланд Лиан Енох, който добавя, че змиите също не са за подценяване, тъй като са добри плувци.В социалните мрежи се появяват снимки на крокодили, забелязани в оттичащите се води до пътищата. Забелязани са дори по дървета.Местната полиция също предупреждава хората за други опасности в наводненията, включително изтичане на отпадъчни води.За изминалата седмица в Таунсвил е валяло повече от 20 пъти над средното за годината.Властите твърдят, че никога не са виждали подобно нещо и че това е прецедент, който там се случва веднъж на сто години.Северният Куинсланд има тропически климат и преживява мусонния дъжд от декември до април. Но сегашните условия в района на Таунсвил са рядкост.Австралийското бюро по метеорология заяви, че мусонните валежи са пропуснали други части на държавата, които са в ръцете на интензивна суша.Януари е бил най-горещият месец за Австралия като цяло, като южният град Аделаида разбива собствените си рекорди два пъти през месеца - първо достига 47.7 С и след това 49.5 С.", "date": "2019.02.04", "title": "Крокодили и змии плъзнаха по улиците в Австралия"}
{"url": "https://offnews.bg/obshtestvo/poslanik-rubin-balgaria-sama-izbra-f-16-ne-sme-okazvali-natisk-696862.html", "text": "Никога не е имало натиск върху България да избере F-16. Това заяви aмериканският посланик Ерик Рубин в интервю за бТВ.През януари Народното събрание реши да започнем преговори със Съединените щати за нов изтребител за армията ни.Окончателната цена ще бъде определена, като свършим преговорите, каза още посланик Ерик Рубин.Следва целият разговор на журналиста Светослав Иванов с посланик Рубин:– Ваше Превъзходителство, до каква степен вашето правителство играе роля в процедурата за решението да се започнат преговори за закупуването на F-16? Имахме посещение на високо ниво преди два месеца, когато господин Съливан дойде в София. И след неговото посещение всичко започна и тази процедура се превърна в една от най-горещите теми за нашето общество.– Преди всичко, най-важното нещо, което трябва да се подчертае, е, че това е продажба между двете правителства. Правителството на САЩ участва, според нас е добра идея правителствата да преговарят за тези продажби, заедно с фирмите, които са засегнати, защото правителствата имат отношения, което гарантира, че интересът на всички ще бъде опазен. Това не е обикновена търговска трансакция, всъщност не е поначало търговска сделка, а стратегическо решение от страна на България за модернизиране на армията, за предоставяне на невероятните военнослужещи оборудването, което заслужават, за да отбраняват държавата си и да помагат за отбраняването на всички останали членове на НАТО – нещо, което ние силно подкрепяме. Ние участваме, истина е, че бе обсъждан въпросът, когато заместник-държавният секретар г-н Съливан беше тук през декември. И ще продължим да участваме и да работим с напредването на преговорите.– Българското правителство защитава процедурата. В същото време, българският президент, г-н Радев, я разкритикува, с думите: „Българското правителство не е успя да балансира политически и технически критерии в купуването на изтребители“. Оказахте ли натиск на българския кабинет да придобие F-16?– Никога не е имало никакъв вид натиск. Това е суверенно българско решение, България е суверенна държава, наш партньор и съюзник, член на НАТО и ЕС. България сама взима решения. Не сме се свенили да заявяваме, че считаме F-16 за най-добрия самолет за България. Вярваме, че решението за започване на преговори с нас беше правилното решение, ние го аплодираме, но никога не е оказван натиск. Спазвали сме стриктно българските закони, придържали сме се към процедурата за офертите, чак до писмото, всяка една точка е съгласно законите. Ние сме прозрачни, открити, но не крием факта, че вярваме, че България заслужава най-добрия самолет и в този случай най-добрият самолет е F-16 блок 70.– Добре, но има и обвинения в лобизъм в различни посоки. Например президентът обвинява правителството, правителството обвинява президента. Как бихте коментирали тази обстановка?– Преди всичко, от наша гледна точка, на правителството на САЩ и „Локхийд Мартин”, производителя на F-16, категорично заявявам, че не е имало лобизъм. Бяхме много прозрачни, „Локхийд Мартин” проведе обществена пресконференция тук, на която всички медии бяха поканени. Правителството на САЩ, в нашите преговори с България, наистина сме насърчавали България да модернизира армията си, но в никакъв момент не сме оказвали натиск или да е имало неправомерни действия. В крайна сметка това, което видяхме, бе гласуване в демократичния парламент, демократично избрания парламент на България, която е парламентарна република, със значително мнозинство за продължаване с преговори за F-16. Няма как да бъде по-прозрачно и демократично.– А как ще отговорите на изказването на вицепрезидента на СААБ, госпожа Стоянова, която каза: „Този вид самолети не съществува наистина, няма производствена база за тях и този модел не се използва в никоя друга армия по света“?– Първата ми реакция е да се почувствам неудобно за СААБ, че прави такива коментари. Защото това показва именно защо вярваме, че това е правилният избор за България. F-16 блок 70 е нов изтребител. Причината да не е във Военновъздушните сили на други страни по света е, че това е последната версия, обновената версия на F-16. F-16, които България ще може да купи, ако завършим успешно преговорите, са много по-добри от F-16 в щатските Вoенновъздушни сили. Те имат способности, включително способности за спасяване на пилота, ако изпадне в безсъзнание по време на полета, способности за авионика и комуникации, които са последен модел. Причината да не го виждате да лети е, че България купува най-новата версия на F-16. Вече редица други държави са ги поръчали, включително Словакия в ЕС и много други по света. Това е нова поточна линия в Южна Каролина, но се изгражда, ще бъде завършена скоро. Това е най-доброто от своето поколение изтребители и въпросът ми би бил: „Защо да не получи България най-доброто“?– Споменахте в началото на разговора ни, че не е типичната сделка между дружества или между държави и компании, не е типична търговска трансакция. Затова ще Ви попитам за някои технически въпроси. Например – Вашето мнение за възможния сценарий, ако София забави процедурата или не получи пълната политическа подкрепа в парламента, за да увеличи сумата, необходима за F-16. Какво би се случило в такъв случай?– Преди всичко, нека поговоря малко за цената. Аз съм бил пределно ясен в коментарите си, както и правителството, че окончателната цена ще бъде определена, като свършим преговорите. Много ясно сме заявили, че окончателната ни оферта ще отговаря на разбиранията ни за нуждите на България, нейните оперативни и финансови нужди, и че окончателната цена ще бъде изготвена спрямо нуждите на България, разбирайки ограниченията, които има България, както и оперативните нужди, това е много важно. Второ, не приемам и не мисля, че който и да било от наша страна приема, този самолет да е по-скъп от алтернативите. Истина е, че първоначалната цена ще бъде сравнително по-висока от тази за другите изтребители, които се предлагат, но тази цена включва всичко – обучение, поддръжка, инфраструктура, включва и отношения със САЩ занапред, които ще продължат с десетилетия. Другите конкурентни изтребители в някои случаи дори нямат въоръжение. Те са самолети за разглеждане, за туризъм, които може да бъдат надградени с покупката на оръжия и авионика, както и друго оборудване от САЩ на търговска база. В крайна сметка тези разходи може би ще бъдат по-високи от цената на F-16. Погрешно е да се съди по първоначалната цена, без да се вземат предвид всички тези фактори. Второто нещо, което бих казал в това отношение, е, че много се надяваме решението на парламента за започване на преговори да доведе до успешен договор и успешна продажба, защото вече твърде дълго България отлага закупуването на модерни изтребители. Толкова дълго, че вече няма способността, която трябва да имат Военновъздушните сили. Тази държава има много достойна традиция като една от първите държави в света, която има Военновъздушни сили. Това е славна традиция във ВВС, която България трябва да опази, със способни, модерни и оперативно съвместими самолети. Не много, говорим само за 8 изтребителя. Никой не говори за мащабна флотилия. Но да имат способностите, необходими на България, за да се отбранява в света днес, за да участва в отбраната на региона заедно с други съюзници в НАТО. Следва да се отбележи също, че всяка друга държава-членка на НАТО в региона има F-16, така че България ще се присъедини към група държави, с които могат да летят заедно, да имат оперативна съвместимост, да правят съвместни обучения за поддръжка.– Говорейки за цената, готови ли сте да промените някои други аспекти, например като предварителното заплащане, което искате? Готови ли сте да приемете лизинг или дори плащане след изпълнение на поръчката?– На първо място, както казах, сме готови да променим окончателното предложение за договор съгласно нуждите и изискванията на България, това включва и финансовата страна. Не мога да си позволя преди започване на преговорите да говоря по телевизията за това как може да изглежда окончателен договор. Но мога да кажа, че това ще бъде тема на преговори. Ще работим усърдно, за да постигнем споразумение с българската страна окончателно предложение за договор, което отговаря на нуждите и изискванията на България.– С кого ще преговаряте? Имаме четирима отговорни министри, министър-председател, както и президент, който е държавен глава. С кого ще преговаряте?–Това ще се реши от българското правителство, не е наше решение. Все още не сме посочили окончателни екипи по преговори, но е ясно, че Министерството на отбраната ще участва задълбочено, както и трябва да бъде, както и нашият Департамент на отбраната, но и несъмнено Министерството на външните работи и Държавния департамент. Това е въпрос за българската страна, кои ще бъдат преговарящите.– Фактът, че приближават избори и два пъти ще гласуваме за една година, ще забърза или ще забави процеса според Вас?– Като американски посланик се старая усърдно да стоя настрана от българската политика и ще продължа и днес да стоя настрана от българската политика, така че няма да коментирам избори или нещо подобно. Но ще повторя, че вярваме, че това е добра възможност за България най-накрая да постигне модернизация на Военновъздушните сили, нещо необходимо от много отдавна, и да се даде на славните Военновъздушните сили оборудването, което нейните талантливи и патриотични хора заслужават. Вярвам, че това е възможността да се направи. Надяваме се преговорите да напредват бързо и да се стигне до положителен край сравнително скоро, но е твърде рано да се каже и всъщност трябва първо да започнем преговорите.– Посланик Рубин, много Ви благодаря за това интервю.– За мен беше удоволствие, благодаря.", "date": "2019.02.04", "title": "Посланик Рубин: България сама избра F-16, не сме оказвали натиск"}
{"url": "https://offnews.bg/obshtestvo/shestvie-v-sofia-pravoto-e-zastrasheno-da-podkrepim-lozan-panov-696867.html", "text": "Шествие от НДК до Съдебната палата по бул. \"Витоша\" организира инициативата \"Правосъдие за всеки\" днес. Мотото на протеста е \"Да защитим правото и съда от прокуратурата и олигархията\".Митингът е насрочен за 18 часа. Според организаторите му във фейсбук \"Законността е погазена, върховенството на Правото е застрашено, свободата и демокрацията вече са в голяма опасност! Могат да ви арестуват тайно; могат да ви обвиняват безкрайно; могат да ви вземат веднага имуществото със само едно прокурорско действие и един акт на КПКОНПИ; могат да ви държат в ареста с месеци и да ви раздадат \"специализирано правосъдие\" по прокурорски модел от Вишинско време; могат да обвинят и адвоката Ви и да го отстранят от процеса... Могат всичко, но все още не владеят Съда\".Според \"Правосъдие за всеки\" се подготвя \"процедура по отстраняване на Председателя на Върховния Касационен съд, Лозан Панов, след доклад на Инспектората към ВСС\".Върховният съд е единственият гарант за точното и еднакво прилагане на законите от съдилищата, а достойнството и смелостта на съдия Панов са последна преграда пред пълното овладяване на съдебната система от Олигархията! Ще го позволим ли или ще кажем високо \"Стига вече толкова\"?!, пишат още от \"Правосъдие за всеки\".", "date": "2019.02.04", "title": "Шествие в София: Правото е застрашено, да подкрепим Лозан Панов"}
{"url": "https://offnews.bg/drugi/niu-ingland-specheli-za-shesti-pat-superboul-696861.html", "text": "Отборът на Ню Инглънд Пейтриътс спечели за шести път в историята си финала на Националната футболна лига на САЩ.На стадиона в Атланта Том Брейди и компания победиха с 13:3 Лос Анджелис Рамс, като мачът остана в историята като първия финал за Супербоул, в който имаше само един тъчдаун. Той бе дело ва Сони Мишев в четвъртата част.Така \"патриотите\" имат вече положителен баланс във финалите за Супербоул - 6 спечелени срещу 5 загубени.Куотърбекът на Ню Инглънд Том Брейди вдигна шести трофей в кариерата си, като стана и най-възрастният победител - на 41 години.Наставникът на Пейтриътс Били Беличик пък влезе в историята като най-възрастният треньор, вдигал трофея, със своите 66 години.Очакванията за зрелищен мач не се оправдаха. Шоуто на полувремето също беше доста постно и едва ли ще се запомни дълго.", "date": "2019.02.04", "title": "Ню Инглънд спечели за шести път Супербоул"}
{"url": "https://offnews.bg/sviat/futbolist-izbiaga-ot-bahrejn-slozhiha-mu-prangi-na-plazha-696863.html", "text": "Забегнал от родината си бахрейнски футболист бе арестуван в пранги по време на медения си месец в Тайланд с цел депортация. Съдбата му трогна хиляди хора в социалните мрежи и роди движението #SaveHakeem.Отзвукът на историята на Хаким ал Арайби стигна дори до ФИФА, която изпрати свой висш да лобира за арестанта.Хаким избягал от Бахрейн като политически бежанец и потърсил убежище в Австралия през 2014 г. Заселил се в Мелбърн и станал играч на местния тим \"Паско Вейл\". Междувременно бил издирван от Интерпол (впоследствие службата анулира заповедта), за да бъде арестуван по искане на властите в родната си страна. Отивайки на меден месец в Тайланд, той неочаквано бил задържан на плажа и тикнат в ареста, където ще чака до април решението за депортиране в Бахрейн.Преди за забегне, в родината си Арайби бил измъчван заради политическата дейност на своя брат по време на Арабската пролет от 2011 г, съобщава базираната в Ню Йорк правозащитна организация \"Хюман райтс уоч\". Бахрейнските власти отричат тези твърдения.В защита на Хаким се обявиха министър-председателят на Австралия и ФИФА. Те изпратиха протестни ноти до властите в Тайланд, посочвайки, че след депортирането мъжът може да бъде подложен на мъчения. Австралийският посланик в Тайланд и още 13 посланици посрещнаха Арайби в столицата Банкок, където той бе докаран в затворническа униформа и пранги на глезените.“Не ме връщайте в Бахрейн\", каза футболистът, който е в ареста от ноември 2018 г.Съдът даде срок до 15 април на защитата да събере доказателства, че Хаким не бива да бъде екстрадиран. Предварителното изслушване пък е насрочено за 22 април.", "date": "2019.02.04", "title": "Футболист избяга от Бахрейн, сложиха му пранги на плажа"}
{"url": "https://offnews.bg/offtopic/novoto-poznanie-na-oblastnata-na-pernik-slantceto-shte-ni-topli-i-ako-696870.html", "text": "Областният управител на Перник Ирена Соколова, със стаж в два парламента като депутат от ГЕРБ, блесна с изключителни, направо уникални познания по физика. През уикенда в града на Кракра се проведе 15-ото национално състезание „Турнир на младите физици“, което събра даровити млади физици от различни градове на страна, обединени в 10 отбора. Състезанието е отборно между ученици във възрастовата група от ІХ до ХІІ клас и е под патронажа именно на Соколова.Тя реши да сподели тайните на сложната наука пред участниците в надпреварата, се вижда от репортаж на местна телевизия.Ето какво се получи:Според визитката на острието на ГЕРБ в пернишко, Соколова има висше образование от Югозападния университет „Неофит Рилски“ в Благоевград и е магистър е по „социална психология“.", "date": "2019.02.04", "title": "Новото познание на областната на Перник: Слънцето ще ни топли и ако е от банани (видео)"}
{"url": "https://offnews.bg/drugi/debiutat-na-despodov-el-klasiko-sofia-open-i-oshte-mnogo-sport-prez-696869.html", "text": ", срещите в турнира по тенис Sofia Open са сред водещите събития, които ни очакват през тази седмица.В сряда предстои и мегасблъсъкът между Барселона и Реал Мадрид в среща от полуфиналите за Купата на Краля. За почитателите на футбола са приготвени срещи от Купата на Франция и испанската Ла Лига.В четвъртък пък ни очаква страхотен сблъсък от Евролигата. , където се подвизава звездата ни в баскетбола Александър Везенков.През седмицата се възобновява битката за Купата на Германия. Борусия Дортмунд е домакин на Вердер Бремен от 1/8-финалите, докато Байерн Мюнхен ще пътува до Берлин за среща с Херта.Понеделник 4 февруари:12:00 Тенис: турнир Sofia Open - Диема спорт20:00 Футбол: Фрозиноне – Лацио MAX Sport 320:55 Снукър: Уърлд Гран При в Престън, първи ден - Евроспорт22:00 Футбол: Уест Хем – Ливърпул Диема спорт 222:00 Футбол: Каляри – Аталанта 22:00 Футбол: Райо Валекано – Леганес MAX Sport 4Вторник 5 февруари:08:00 Хокей на лед: NHL Далас Старс - Минесота Уайлд - Max Sport 212:00 Тенис: Мач от Sofia Open 2019 - Diema Sport13:00 Ски алпийски дисциплини: Световно първенство в Оре, супер Г, жени - Евроспорт15:00 Снукър: Уърлд Гран При в Престън, втори ден - Евроспорт20:55 Снукър: Уърлд Гран При в Престън, втори ден - Евроспорт21:45 Баскетбол: Еврокупа Алба Берлин - Партизан - Max Sport 2Сряда 6 февуари:12:00 Тенис: Мач от Sofia Open 2019 - Diema Sport13:00 Ски алпийски дисциплини: Световно първенство в Оре, супер Г, мъже - Евроспорт14:55 Снукър: Уърлд Гран При в Престън, трети ден - Eurosport 219:00 Баскетбол: Еврокупа Ритас - Монако - Max Sport 119:30 Футбол: Купа на Франция - Max Sport 420:55 Снукър: Уърлд Гран При в Престън, трети ден - Евроспорт21:45 Футбол: Херта - Байерн Мюнхен, мач от трети кръг за Купата на Германия - Nova Sport22:00 Футбол: Купа на Франция - Max Sport 422:00 Футбол: Италианска Серия А Каляри - Аталанта - Max Sport 322:00 Хокей на лед: NHL Далас Старс - Минесота Уайлд - Max Sport 222:00 Футбол: Купа на Kраля Барселона - Реал Мадрид - bTV ActionЧетвъртък 7 февруари:02:30 Хокей на лед: NHL Торонто Мейпъл Лийфс - Отава Сенатърс - Max Sport 26:00 Голф: Европейски тур, 1 кръг, ISPS Handa Vic Open - Мax Sport 212:00 Тенис: Мач от Sofia Open 2019 - Diema Sport14:55 Снукър: Уърлд Гран При в Престън, четвъртфинали - Eurosport 219:00 Биатлон: Световна купа в Кенмор, индивидуално, мъже - Евроспорт20:55 Снукър: Уърлд Гран При в Престън, четвъртфинали - Eurosport 221:05 Баскетбол: Евролига Макаби Тел Авив - Олимпиакос - Max Sport 221:30 Футбол: Италианска Серия А Лацио - Емполи - Max Sport 322:00 Футбол: Купа на Kраля Бетис - Валенсия22:45 Биатлон: Световна купа в Кенмор, индивидуално, жени - ЕвроспортПетък 8 февруари:12:00 Тенис: Мач от Sofia Open 2019 - Diema Sport14:55 Снукър: Уърлд Гран При в Престън, четвъртфинали - Eurosport 218:30 Волейбол: Монтана - Добруджа, мач от Суперлигата - Diema Sport 218:45 Ски скокове: Световна купа в Лахти, квалификация - Евроспорт20:55 Снукър: Уърлд Гран При в Престън, полуфинали - Евроспорт21:30 Футбол: Бундеслига, Майнц 05 - Байер Леверкузен - Eurosport 222:00 Футбол: Уест Хям Юнайтед - Ливърпул, мач от английската Висша лига - Diema Sport 222:00 Футбол: Испанска Ла Лига Валядолид - Виляреал - Max Sport 4", "date": "2019.02.04", "title": "Дебютът на Десподов, Ел Класико, Sofia Open и още много спорт през седмицата"}
{"url": "https://offnews.bg/lajfstajl/godinata-na-praseto-obeshtava-pari-i-zabavlenia-696868.html", "text": "На 5-ти февруари настъпва Лунната нова година, известна още като Китайската нова година. 2019-а е под знака на прасето.Какво да очакваме в Годината на прасето (земния глиган)?Според китайската астрология тази година е много добра за правене на пари и инвестиции. Ще е изпълнена с радост, приятелства и любов за всички зодиакални знаци и с повече забавления. Прасето е дванадесетият от зодиакалните знаци. В китайската култура прасето е символ на богатството, затова през тази година можем да очакваме да преуспеем. Фигурките на прасета са препоръчвани сувенири за късмет, както и бижутата с изображения на прасета и кристали.Родените в Годината на прасетоВярва се, че родените в годината на прасето са хубави личности, благословени с добра съдба. Това са родените през 1935, 1947, 1959, 1971, 1983, 1995, 2007, 2019.Тези хора може да не изпъкват сред множеството. Те са здраво стъпили на земята и не разчитат на празнословия, а на действия.Не обичат да харчат излишно, но в същото време знаят как да се наслаждават на живота. Обичат да се забавляват. Държат на материалното, но то е стимул за тях да работят усърдно.Те са енергични и пълни с ентусиазъм, дори да имат скучни професии. Мъжете родени в годините на прасето са оптимисти и джентълмени. Целеустремени са, макар не винаги да успяват да постигнат стабилни финансово състояние. Трезвомислещи са, макар и наивни понякога. Лесно се доверяват, което може да им донесе финансови загуби. Тези хора са тихи и имат топло отношение към останалите. Обичат учението. Имат богат социален кръг. Ако изпаднат в затруднение, винаги срещат голяма подкрепа от обкръжението си.Жените родени в годината на прасето са жизнерадостни, обичат да участват в социални прояви, проявяват искрена грижа към всеки. С тях е лесно да се живее и печелят доверието на хората.Понякога са твърде приятелски настроени и дори обсебващи, забравяйки да оставят лично пространство на любимите си. Радват се на добро лично състояние и богатство, спечелено с упорит труд.Вкъщи са свръхорганизирани. Могат да не си легнат до късно през нощта, ако преди това не са изчистили и подредили. Обичат децата. Игрите с тях им носят огромно удоволствие.Кое носи късмет на родените в Годината на прасето:Цветове: жълто, сиво, кафяво, златистоЧисла: 2, 5, 8Камък: АхатКакво да избягват:Цветове: синьо, зелено, червеноЧисла: 1, 7, 9.", "date": "2019.02.04", "title": "Годината на прасето обещава пари и забавления"}
{"url": "https://offnews.bg/112/spipaha-nelegalni-tcigari-i-rakia-kraj-dunav-most-2-696866.html", "text": "3088 кутии (61 760 къса) цигари от различни марки, облепени с валидни български акцизни бандероли, както и 147,5 литра етилов алкохол откриха митнически служители от сектор „Борба с наркотрафика“ – звено Лом в Главна дирекция „Митническо разузнаване и разследване“ на Агенция „Митници“. Акцизните стоки са открити при проверка на лекотоварен автомобил, превозващ групажни пратки от България към Германия и Великобритания.В района на Дунав мост 2 при Видин превозното средство е спряно и е направена проверка на товара. В общо осем пратки, изпратени от няколко физически лица, са открити общо 3088 кутии (61 760 къса) цигари от различни марки, предлагани на българския пазар и облепени с валидни български акцизни бандероли.Тютюневите изделия били разпределени в количества между 1878 кутии и 160 кутии в пратка. За големите количества цигари, макар и облепени с български бандерол, не са представени изискуемите документи по ЗАДС за превоз на акцизни стоки.Освен цигарите, в две пратки са открити и 147,5 литра етилов алкохол, с мирис на ракия, в пластмасови бутилки с различна вместимост – от туби от 10 л до 1,5 л разфасовки, също без документи.При друг случай, отново в района на Дунав мост 2, вечерта на 01.02.2018 г., в резервната гума на товарен автомобил с чужда регистрация, митническите служители откриват скрити цигари с турски бандерол, общо 420 кутии /8400 къса/ от три известни марки.По случаите са образувани административнонаказателни производства.", "date": "2019.02.04", "title": "Спипаха нелегални цигари и ракия край Дунав мост 2"}
{"url": "https://offnews.bg/futbol/otkriha-ostanki-ot-samoleta-na-sala-696857.html", "text": "Останки от изчезналия самолет, с който пътуваше аржентинският нападател Емилиано Сала от Нант за Кардиф, са били открити на дъното на Ла Манша.За това съобщи ръководителят на частния екип, който беше ангажиран от семейството на Сала за търсенето, след като официалните власти го прекратиха. Малкият самолет със Сала и пилот на борда изчезна от радарите на път от Франция към Острова на 21 януари.Полицията на остров Гърнзи прекрати търсенето три дни по-късно, като официалните власти бяха скептични, че Сала и пилотът Дейвид Айбътсън са оцелели.Близките на аржентинеца не се примириха и събраха средства за частно търсене. В неделя сутринта екипът е открил останки, а сега предстои идентифицирането им от официалните власти. Повече подробности се очакват в понеделник сутринта. Семействата са били уведомени за резултатите.", "date": "2019.02.04", "title": "Откриха останки от самолета на Сала"}
{"url": "https://offnews.bg/ot-vas/vie-razkazvate-uriah-heep-30-godini-po-rano-vtora-chast-696848.html", "text": "Продължаваме да публикуваме вълнуващите ви спомени за култовото турне на Uriah Heep в България преди 30 години.Първа част от разказите можете да прочетете .Двама от вас ще спечелят покани за предстоящия концерт на 6 февруари 2019 в зала Универсиада.******Очаквайте продължение...", "date": "2019.02.04", "title": "Вие разказвате: Uriah Heep 30 години по-рано (втора част)"}
