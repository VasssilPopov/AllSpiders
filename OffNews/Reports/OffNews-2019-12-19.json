{"url": "https://offnews.bg/zdrave/grazhdani-i-organizatcii-prizovavat-za-spirane-na-porachkata-za-natcio-717954.html", "text": "Над 3000 граждани и организации подкрепиха отворено писмо за спиране на обществената поръчка за построяване на Национална детска болница върху скелето в двора на Александровска болница. Очаква се утре (20.12.2019 г.) Министерството на здравеопазването да обяви консорциума, който ще изпълни поръчката. Писмото е инициирано от лекари, архитекти и родители и е адресирано до президента, премиера, министъра на здравеопазването, националния омбудсман.Какви са аргументите на подписалите отвореното писмо:- строежът е изоставен преди повече от 30 години и е определен за премахване от Столична община през 2011 г. - сградата противоречи на изискванията за земетръсна безопасност и на европейските стандарти за строителство;- изискванията за аварийна безопасност, функционалност, енергийна ефективност и енергийна независимост, климатизация, инфраструктура, достъпност, оздравителна среда за пациентите са минимални или напълно липсват;- уникални за страната ни детски клиники се обединяват в пространства, които не позволяват родителите да останат до болните си деца по време на тяхното лечение;- 90 млн. лв. от парите на данъкоплатците ще бъдат похарчени за болница, която е морално и физически остаряла и негодна още преди да бъде построена.- довършването на стария строеж ще погълне повече ресурси от построяването на нова сграда;- условията на обществената поръчка предрешават скъпо и лошо изпълнение, ремонти на ремонтите и още по-голямо оскъпяване, високи разходи за издръжка на болницата в бъдеще и опасна среда за пациентите и медиците;\"Изискванията на Министерството на здравеопазването противоречат грубо на интереса на държавата като възложител. Противоречат грубо на обществения интерес. Обществената поръчка представлява недопустим компромис с детското здравеопазване и злоупотреба с общественото доверие\", се казва още в отвореното писмо.Авторите му настояват за нова обществена поръчка и за конкурс с ново задание, за чието изготвяне да бъдат привлечени компетентни и опитни професионалисти от гилдиите на архитектите и инженерите, лекарите, медицинските специалисти и медицинските технолози като гаранция за прозрачност на процеса и качество на проекта, както и да се вземе предвид мнението на самите деца и родители като крайни ползватели на инвестицията.Припомняме, че преди месец тричленен състав на ВАС отхвърли жалбата на Камарата на архитектите в България (КАБ) и остави в сила решението на Комисията за защита на конкуренцията, с което е потвърдено решението на министъра на здравеопазването за откриване на процедура за възлагането на обществената поръчка.", "date": "2019.12.19", "title": "Граждани и организации призовават за спиране на поръчката за Национална детска болница"}
{"url": "https://offnews.bg/drugi/prof-nikolaj-izov-e-noviat-rektor-na-nsa-717959.html", "text": "С пълно мнозинство Общото събрание избра проф. Николай Изов, доктор за ректор на Национална спортна академия \"Васил Левски\" с мандат на управление 2019 - 2023 година.Досегашният ректор, проф. Пенчо Гешев връчи на наследника си академичните регалии – огърлицата и жезъла, с пожелание за здраве, упоритост в отстояване на каузите за развитие на спортната Академия и успех в изпълнение на амбициозната управленска програма, която предлага за следващите четири години.Проф. Изов благодари на всички за доверието и ги увери, че усилията му ще бъдат насочени към надграждане на постигнатото от предходните управления.\"Ще направя опит да създам такава академична среда, която да направи възможно развитието и просперитета на нашата Национална спортна академия \"Васил Левски\". Горд съм, че бях в екипа на проф. Гешев.Всички работихме всеотдайно, постигнахме резултати. Горд съм с това и сърдечно му благодаря за опита, който той предаде на нас. Благодаря и на проф. Лъчезар Димитров, тъй като един мандат бях в неговия екип\", бяха първите думи на новоизбрания ректор.По решение на Председателството на ОС и Ректорския съвет проф. Пенчо Гешев бе удостоен с най-високото отличие на НСА – златна значка, за изключителния му принос в развитието на Академията.\"В последните 16 години съм в органите на управление на спортната Академия, 8 от тях като ректор и разбрах едно – Академията е над всички. Ние всички минаваме през Академията, но Академията остава. Да живее Национална спортна академия \"Васил Левски\", завърши словото си проф. Гешев.", "date": "2019.12.19", "title": "Проф. Николай Изов е новият ректор на НСА"}
{"url": "https://offnews.bg/obshtestvo/kak-da-ne-badem-nepriatno-iznenadani-ot-smetkata-za-tok-v-praznichnia-717951.html", "text": "EVN България предлага няколко кратки и практични съвета за онези, които планират по-дълго отсъствие от дома по време на коледните и новогодишни празници.От дружеството напомнят, че дори и да не сме си вкъщи, консумация на ток все пак има. Затова стъпките, които енергийното дружество съветва да се следват при отсъствието ни от дома, са:- Да изключим всички електроуреди, които не е необходимо да работят, когато не сме си вкъщи. - Да изключим от щепсела уреди като телевизор, аудио-уредба и монитор.  - Да се уверим, че външни хора нямат достъп до електрически контакти, които са част от ел.инсталацията ни. - Да запишем показанията на електромера си преди да заминем.Важно е да се знае, че уреди като хладилник или фризер, които не винаги е подходящо да се изключват, ще продължат да консумират електроенергия.Уредите като телевизор, монитор, компютър, аудио-уредба продължат да консумират електроенергия дори когато са в режим на stand-by .От дружеството добавят, че традиционно месец декември се характеризира с повишена консумация на електроенергия. Тази тенденция става още по-изразена по време на коледните и новогодишни празнични и почивни дни.EVN напомня, че можем да заявим посещение на отчетник на денонощен телефон 0700 1 0007 в удобно време.", "date": "2019.12.19", "title": "Как да не бъдем неприятно изненадани от сметката за ток в празничния декември"}
{"url": "https://offnews.bg/obshtestvo/kampaniata-za-priem-na-kandidat-studenti-v-su-zapochva-na-17-fevruari-717949.html", "text": "Академичният съвет на Софийския университет утвърди документите за новата кандидатстудентска кампания.Заявления за кандидатстване за първата и втората сесия се приемат от 17 февруари 2020 г. За първата сесия те ще се приемат до 13 март, а за втората - до 29 май.Таксата за явяване на всеки от изпитите е 30 лв.Приемните изпити в рамките на първата сесия са насрочени за неделните дни в периода 22 март - 26 април. Тези от втората сесия са в съботите и неделите между 7 и 28 юни.Кандидат-студентите се регистрират за класиране в срок от 15 до 27 юни 2020 г.Процедурата по регистриране за класиране и подаване на документи за класиране е електронизирана и се извършва единствено на адрес:  с линк от главната страница на Университета ().Кандидат-студентите отново ще имат възможност да подадат документи и на място в Софийския университет или в бюрата на фирмите в страната, където крайният срок ще бъде до 26 юни 2020 г.Зрелостниците могат да заплатят таксите за явяване на изпит и за участие в класирането онлайн, в случай че регистрирането им е изцяло чрез онлайн системата за кандидатстудентската кампания.Първото класиране се обявява на 7 юли. От 8-и до 10 юли тече записване и потвърждаване за участие в следващото класиране. За целта те трябва да оставят оригинала на дипломата си за средно образование и да попълнят декларация за участие в следващите етапи на класиране в по-предна желана от тях специалност. Ако не се запишат, нито потвърдят, отпадат от класиранията и губят студентските права, ако са били приети в някоя специалност. Незаетите от тях места се попълват на следващото класиране. Класираните по първа желана специалност кандидати трябва да се запишат на този етап от класирането без право на потвърждаване или изчакване края на класиранията. Некласираните не подават декларация и не депозират диплома за средно образование, тъй като участват автоматично в следващия етап на класирането.Второто класиране излиза на 14 юли. В него участват потвърдилите и некласираните на първия етап. Срокът за потвърждаване или записване на приетите е от 15-и до 17 юли 2020 г. вкл. Непотвърдилите губят право за участие в третото класиране. То е окончателно и се обявява на 21 юли, а срокът за записване е 22-24 юли.5 от общо 119 специалности не приемат матурите вместо собствен приемен изпит на СУ. Те са регулираните „Право“, „Медицина“ и „Фармация“, както и „Журналистика“ и „Връзки с обществеността“.", "date": "2019.12.19", "title": "Кампанията за прием на кандидат-студенти в СУ започва на 17 февруари"}
{"url": "https://offnews.bg/ikonomika/na-vnimanieto-na-menda-stoianova-airbnb-ne-e-turisticheska-usluga-re-717941.html", "text": "Платформата за краткосрочно настаняване Airbnb спечели днес победа срещу френските хотелиери в Европейския съд, който реши, че платформата за краткосрочно отдаване под наем на частни жилища не може да бъде принудена да се съобразява с правилата на агент по недвижимите имоти, предаде АФП.Съдът посочи, че дейността на Airbnb трябва да се определя като „услуга на информационното общество“, докато според Асоциацията за настаняване и професионален туризъм, по чийто иск бе заведено делото, тя трябва да квалифицирана като на агент по недвижимите имоти, припомни агенцията, цитирана от БНР.През 2018 година бе внесен иск срещу Airbnb в регионален съд за това, че платформата не спазва местните разпоредби за регистрация на имоти, използвани за отдаване под наем.Градските власти заявиха тогава, че 20 000 жилищни имота са пренасочени за туристически и други цели от 2013 година, а това е увеличило натиска върху жилищния пазар за местните жители.Airbnb твърди, че като дигитална платформа, чиято централа е в Ирландия, услугите й за свързване на отдаващи и наемащи жилища се регулират от законите, защитаващи свободното движение на услуги в ЕС.Парижкият съд се обърна към Европейския съд за разяснение дали случаят е такъв.Юридически съветник на Европейският съд в Люксембург подкрепи през април становището на Airbnb, като направи заключение, че платформата „не упражнява контрол върху съществени процедури на предоставянето на услугите, предлагане от потребителите на платформата и затова предлаганата услуга се определя като „услуги на информационното общество“.Решението на Европейския съд е в пълно противоречие с анти-Airbnb пакета мерки, прокаран от Менда Стоянова от ГЕРБ без дебат на две четения в българския парламент.Вчера НС гласува хората, които отдават под наем апартаменти в такива плаформи, да плащат от 25 до 250 лева патентен данък за всяка стая. Преди две седмици пък бе одобрена разпоредба, задължаваща собствениците на такива имоти да ги запишат в националния регистър за местата за настаняване.Родната законотворческа мисъл прие и текст, според който ако са налице системни нарушения на онлайн платформата (Airbnb, Booking, Facebook) и тя публикува нерегистрирани апартаменти, достъпът до нея може да бъде спрян. Такава мярка можела да се приложи с искане на министъра на туризма към Софийския градски съд. При първо нарушение спирането на онлайн платформата щяло да е до 14 дни, а при повторно - до 30 дни.", "date": "2019.12.19", "title": "На вниманието на Менда Стоянова: Airbnb не е туристическа услуга, реши Европейският съд"}
{"url": "https://offnews.bg/obshtestvo/spira-dvizhenie-na-kamionite-nad-12-t-po-magistralite-predi-koleda-717952.html", "text": "В петък, събота и понеделник (20-ти, 21-ти и 23-ти декември) ще бъде забранено движението на камионите над 12 т по автомагистралите и натоварените пътни направления, съобщават от Агенция \"Пътна инфраструктура\".Утре - 20 декември, от 16 ч. до 20 ч. и в събота - 21 декември, от 8 ч. до 11 ч. ще се ограничи движението на тежкотоварните камиони над 12 т в направленията с очакван засилен трафик:  АМ „Тракия“ - в участъка от София до Пловдив в двете посоки;  АМ „Хемус“ - в участъка от София до пътната връзка при кръстовището с път I-4 (при 87-ми км) в двете посоки;  АМ „Струма“ - в участъка от София до Симитли за пътуващите към ГКПП „Кулата“ и от Сандански до Кресна за      пътуващите към София;  АМ „Марица“ - за пътуващите от Харманли до АМ „Тракия“;  път I-1 с. Ребърково - Ботевград в двете посоки;  път I-1 – от етапна връзка на лот 2 на АМ „Струма“ при Благоевград до Кресна в двете посоки;  път I-4 – от п. в. „Коритна“ през Велико Търново до Шумен в двете посоки;  път I-5 Русе - Бяла в двете посоки;  път I-8 ГКПП „Калотина“ - София в двете посоки;  път I-9 Варна - Бургас в двете посоки;  път II-18 Околовръстен път на София в двете посоки;  път II-99 Бургас - Царево в двете посоки.На 23 декември от 16 ч. до 20 ч. ще бъде ограничено движението на камионите над 12 по следните участъци от републиканската мрежа:  автомагистралите;  път I-1 с. Ребърково - Ботевград, като движението се пренасочва по път II-16 Ребърково - Своге - Софийски околоврестън път в посока София;  път I-1 - от Благоевград до ГКПП „Кулата“;  път I-4 п. в. „Коритна“ - Велико Търново - Шумен;  път I-5 Русе - Велико Търново;  път I-8 ГКПП „Калотина“ - София;  път I-9 Варна - Бургас;  път II-18 Околовръстен път на град София;  път II-99 Бургас - Царево.Тежкотоварните превозни средства ще бъдат спрени и в последния почивен ден 26 декември (четвъртък) от 14 ч. до 20 ч. Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).В пиковите часове е възможно на АМ „Хемус“ в района на тунел „Витиня“ да има по-бавно придвижване. Движението в тръбата за Варна е двупосочно поради ремонт на тръбата за София. Алтернативен маршрут на АМ „Хемус“ в посока Монтана и Видин е проходът „Петрохан“ и Искърското дефиле, а в посока Варна - път I-1 София - Ботевград.За улеснение на трафика през Владая и повишаване на пътната безопасност на 26 декември ще има две ленти за влизащите в София по път I-1 (Е-79). По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Струма“. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2019.12.19", "title": "Спира движение на камионите над 12 т по магистралите преди Коледа"}
{"url": "https://offnews.bg/politika/akademiata-v-skopie-otkazva-poveche-da-spori-za-makedonskia-ezik-kojt-717969.html", "text": "Съществуването на македонския език е факт, международно проверен от световната лингвистична наука. Ето защо считаме всяка дискусия по този въпрос за безсмислена и противоречаща на духа на взаимно сътрудничество между Македонската академия за науките и изкуствата (МАНИ) и БАН. Това се казва в позиция на МАНИ, цитирана от МИА.В изявлението се отбелязва, че председателството на МАНИ е провело днес заседание, за да обсъди  по отношение на македонския език. На заседанието стигнали до заключението, че правителството трябва да даде по-голямо значение и финансиране на проектите за научни изследвания на македонски език.„Използваме тази възможност да апелираме към правителството на Република Северна Македония за необходимостта проектите за научно изследване на македонския език, по които работят Македонската академия на науките и изкуствата и други съответни институции, в бъдеще да получат приоритет и по-значителна финансова подкрепа от правителството“, заявяват от МАНИ.Днешното изявление на македонската академия на науките е продължение на размяната на реплики с българските им колеги. Преди седмица ръководството на Българската академия на науките излезе с позиция, че официалният език в Република Северна Македония е писмено-регионална норма на българския език.Тогава премиерът на Северна Македония Зоран Заев коментира, че договорът за добросъседство и приятелство с България е \"внимателно написан от двата народа заради въпросите за идентичността\" и е подписан на официалните езици \"съгласно конституциите на двете държави\".Аз мога грубо да кажа: \"Край, ние тук прекъсваме всичко\", но това не е политиката, която водя. Аз съм внимателен политик. Ще намерим решенията с приятелство, но определено ние сме македонци, които говорим на македонски език. Очаквам приятелска България да реши този въпрос в рамките на договора за добросъседство, призова македонският премиер преди седмица. Външният министър Никола Димитров заяви, че в 21 век в Европа правото на самоопределение и самоизразяване е безспорно, а отношенията между двете държави, за да бъдат приятелски и близки, предполагат зачитане на това право и достойнството на другия.", "date": "2019.12.19", "title": "Академията в Скопие отказва повече да спори за македонския език, който бил факт"}
{"url": "https://offnews.bg/112/shefat-na-mvr-otreche-aresti-na-mafioti-ot-kalabria-v-balgaria-717955.html", "text": "Министърът на вътрешните работи Младен Маринов отрече да са извършвани арести у нас във връзка с мащабната , съобщи бТВ.Маринов бе категоричен, че не знае причината за намесване на името на България в темата.От МВР са отправили запитване до италианските власти.По-рано днес при мащабна операция бяха задържани политици адвокати, счетоводители, мафиоти и държавни служители.", "date": "2019.12.19", "title": "Шефът на МВР отрече арести на мафиоти от Калабрия в България"}
{"url": "https://offnews.bg/ikonomika/pet-kompanii-sa-klasirani-za-potentcialni-investitori-v-aetc-belene-717956.html", "text": "Пет компании бяха класирани в процедурата за потенциални инвеститори за реализацията на АЕЦ \"Белене\", обяви министърът на енергетиката Теменужка Петкова.Това са руската \"Росатом\", китайската \"Сиененси\", Корейската хидро-атомна корпорация, френската \"Фраматом\" и \"Дженерал електрик\".\"Беше финализиран докладът и в кратката листа с компании, с които ние бихме искали да водим преговори за реализацията на АЕЦ \"Белене\" на пазарен принцип, са пет компании – \"Росатом\", \"Сиененси\", Корейската хидро-атомна корпорация, Фраматом и \"Дженерал електрик\". Последните две са включени, защото имат конкретно предложение за участието си в проекта и за финансирането на дейностите, които възнамеряват да извършват. Това ще даде възможност проектът да се диверсифицира. Всяка една компания може да влезе в разговори с другата\", обясни пред журналисти в парламента енергийният министър.Според Петкова желанието на Северна Македония да придобие миноритарен дял и да изкупува електрическа енергия ще позволи проектът да се развива като регионален.\"Това беше основната идея на Борисов, защото този проект дава възможност да се гарантира енергийната сигурност на региона\", посочи министърът.Кандидатите за участие в реализацията на \"Белене\" се очаква да представят обвързващи оферти до края на април или началото на май, добави тя.\"Избрали сме компаниите на базата на опита, на базата на високите кредитни рейтинги, това са световните лидери в ядрената енергетика\", обобщи Петкова.Общо 13 заявления са подадени са участие в процедурата, но преговори ще се водят с петте компании. От подадените заявления четири са за придобиване на миноритарен дял и изкупуване на електроенергия, като сред кандидатите е Северна Македония.", "date": "2019.12.19", "title": "Пет компании са класирани за потенциални инвеститори в АЕЦ 'Белене'"}
{"url": "https://offnews.bg/politika/dogan-ako-voliata-za-vlast-naddelee-predsrochni-parlamentarni-izbori-717974.html", "text": "Всяка политическа сила се надява за нормално приключване мандата на управляващото мнозинство с очакване максимално да се възползва от парламентарното време за прелегитимиране, позициониране и евентуално за конструиране на нетипични коалиционни формати. Целта им е гарантирано участие във властовата система на държавата. И тъкмо затова, ако волята им за власт надделее над идеята за собствената им сигурност като политически партии, предсрочни парламентарни избори са възможни, заяви почетният председател на ДПС Ахмед Доган.В станалото вече традицонно слово пред елита на ДПС по случай новата година Доган подчертава, че \"политическата необходимост от рестартиране на политическия модел на обществото в една или друга степен се осъзнава, но сравнително по-малко се изговаря или се отлага във времето. Защото рисковите фактори за продуциране на „критичната точка“ на хаоса в партийните структури се явява проблемният възпиращ фактор за подобно радикално решение. Тъкмо поради това решаващият фактор за рестарта в случая е зрелостта и готовността на гражданското общество!\"Уважаеми г-н председател,Уважаеми дами и господа,Разбираемо е, че тази година е особен маркер в нашето политическо съществуване, защото тя бележи един цикъл в развитието на страната и на Движението: 30 години Преход - 30 години ДПС.Но преди всичко искам да ви поздравя за успешното представяне на Местни избори-2019. Безспорно е, че ДПС утвърждава и разширява присъствието си в местната власт. На всички ви е ясно, че това е надстроен капацитет за по-добро представяне на следващи парламентарни избори. В този контекст има неудачи и проблемни ситуации в някои региони, но се надявам, че след прецизни анализи ще предприемете мерки и стратегии за тяхното преодоляване.Фразата „30 години Преход - 30 години ДПС“ се произнася сравнително лесно. Но започнеш ли да я осмисляш в реални измерения като мотивация, модели на политическо поведение с действия и противодействия, имаш чувството, че по-скоро се занимаваш с драматургия, а не с политика. Затова от моя гледна точка няма необходимост да се прави ретроспективен анализ на генетичната политическа връзка на Прехода с появяването на ДПС в социалното пространство, защото субективното изместване на ролевата значимост в този процес ще бъде неизбежно.Като прелиствам различни страници с анализи и лични спомени на участници в Прехода за сетен път се убеждавам, че ретроспективното изместване е проклятието и достойнството на историята, когато е третирана с „лично участие” и от близка дистанция. Оказва се, че в някои случаи да пишеш История е равносилно, дори по-значимо, от това да правиш История.Темата за Прехода като че ли е на път да се превърне в „ историческа реалност” и формално е предметна област на изследване от анализатори и историци. Но тъкмо заради „близката дистанция” и „личното присъствие” реалността на Прехода е от хибриден тип с явно доминиране на политическото над историческото. Затова оценките за Прехода като правило си противоречат, дори взаимно изключват. Но тази привидна обективна неопределеност на ценности, позиции и оценки за 30-годишен период от най-новата история на страната е нормален феномен в условията на демокрация. Проблемът е, че се появи ново поколение, което възприема реалността на Прехода с изкривени оценки и позиции или като незавършен процес без котва.Разбира се, една от важните предпоставки за това е обстоятелството, че значителна част от начинателите и потърпевшите от Прехода актуално присъстват в политическия спектър на публичното пространство. В емблематичен смисъл това са БСП-СДС-ДПС, които са далеч от постигане на съгласие за действителните им роли в този процес.Но фундаменталният въпрос, който виси в публичното пространство, е не толкова кой каква роля има в Прехода, а:Какво ни дадоха тези 30 години от началото на демократичните промени в България?Сложен и труден въпрос, който няма еднозначен отговор.Ако има категоричен позитивен или негативен отговор с изреждане на постиженията и „щетите“ като в имотен регистър, ще бъде погрешно, защото няма да издържи на очевидните екзистенциални реалности и на тестването на времето.Едно е сигурно, като система на отчитане на постигнатото и изпортеното, от днешна гледна точка Преходът ни даде възможност за демократични промени, но без програмирана визия за технологията на реформите: кое, как, доколко и с каква скорост да се извършат във времето.Вместо визия бяха внесени отвън различни модели и нормативни реалности, които имаха над 200-годишна история. А нашата социално-икономическа система и колективният субект, в лицето на основните институции и на родените от Прехода политически партии на Демокрацията, не можаха да намерят оптималната политическа мяра на взаимодействие на импортираните с наличните реалности вътре в страната. Несъвместимостта на „ външното” и „ вътрешното” изкривиха опциите за преобразуване на възможното в действително, създавайки мътна политическа среда, което впоследствие започна да продуцира дефектирани социално-икономически и политически реалности.Когато след 30-годишна история говорим за дефектиране на демократичните правила, норми и реалности, това най-малкото е тревожен сигнал в обществото. Но няма как да си затворим очите пред очевидни и очевадни политически реалности. Опорочаването на изборния процес се превърна в епидемия, която обхвана всички политически формации и това рефлектира върху нормалното възпроизвеждане на демокрацията и поставя под съмнение нейната легитимност. Обективно погледнато политическата система на обществото се връща в изходното си положение на стартиране на Прехода, когато правехме избори под надзора на външни наблюдатели, включително и от Сената на САЩ.Нашата демокрация е представителна. Всеки кандидат за „ представител” на гражданите по правило трябва да се състезава с други като него и да предложи ясна визия за обслужване на гражданите, които го избират и пред които той би трябвало да се отчита като техен представител във властовата система. Тази „визия” постоянно трябва да се обновява, съобразно потребностите на обществото. Проблемът е, че точно това не се прави. Липсата на визия се подменя с абстрактни политически реторики на европейски теми, което е индикация, че не се познават реалните проблеми на хората. Изправени сме пред сериозен дефицит на реформаторски идеи, защото стремежът към властта и властовата система на обществото се превърна в самоцел за елита със силата на опиат. Подобна социално-политическа ситуация поражда умора, апатия и демотивация в обществото, а по правило политиците се превръщат в гръмоотводи на цялата натрупана негативна енергия в национален и международен мащаб.Според мен една от основните причини за избуяването на национализмите и популизмите, както и на техните спонтанни противодействия в европейски мащаб, е умората от инерцията и рутинността на демократичната система на управление.В това състояние на социума, като че ли „автоматично” се задейства защитната система на демокрацията. Впечатляващ най-нов пример за този защитен механизъм на демокрацията е „Движението на сардините” в Италия: никому неизвестни четирима млади хора за няколко седмици изкараха над триста хиляди граждани на улицата, за да протестират ”срещу културата на омразата и разделението”, за „отговорни избори”, за „ утвърждаване на демокрацията”, „да събудят италианската политика”…Тази ситуация упорито напомня за легендарния „ефект на пеперудата” за динамичното балансиране на времето и живите системи в природата: при определени условия едно спонтанно микроколебание на въздуха може да породи буря в другия край на света.Демокрацията е като Природата, тя има вътрешна необходимост постоянно да е в режим на самоорганизираща се система. Но докато Природата рестартира нарушения си динамичен баланс с катастрофични явления, а понякога дори с „ един вирус”, то в едно цивилизовано общество не би трябвало да се допусне такъв радикализъм. Въпреки че подобни феномени се превърнаха в политическо ежедневие на нашата цивилизация.В този социално-политически контекст по всичко изглежда, че рестартът на демократичния модел, съчетан с моралния императив, е нежният, но неизбежен изход от тази ситуация. Кога и как ще се получи това, зависи от зрелостта на политическия елит и на гражданското общество.Когато говорим за цикличност във включването на защитната система на демокрацията не трябва да се фокусираме само върху политическите реалности в България, дори не бива да се възприема изцяло като европейско явление. Характерен политически синдром на цикличността е появяването на политическия терен на неочакван, „неопитен” , нетипичен с харизматичен профил политически субект. Така се получи в САЩ с президента Тръмп.Цикличността предполага, че е време за промяна на парадигмата на властовата система, понякога полюсно, съобразно историческите традиции на властовата система, манталитета на гражданското общество и „ градуса” на международната среда. Европа има най-богат опит в коригирането или преобразуването на полюсите на властовата система, подходящо дозирани с леви, десни и центриски идеи. Последният пресен пример е Брекзит, който поставя на изпитание самата идея за обединена Европа.От тази гледна точка на този етап либералната идея се намира в състояние на историческа пауза, тъкмо поради това нейните приоритети са да противодейства на всичко, което застрашава демокрацията. Либерализмът сериозно трябва да си адаптира визията за устойчив политически и икономически ред в света. След възхода и кризата на неолиберализма, явно е необходимо да се реформира самия модел за либерална визия за развитие на света. Защото основните ѝ постулати и практики са от времето на модернизма и класическия капитализъм.Друг важен цикъл, който тепърва предстои да се разгърне, е дисхармонията на цикъла на натрупване с този на разпределение и преразпределение. Това, разбира се, не е от сантимент към „социалната идея”, а от увеличаването на рисковите фактори за предизвикване на рецесия, вследствие на прекалено широко отворената ножица между бедни и богати.Всички партии ще станат малко по-социални и ще заговорят за социалния вектор на обществото. Това безспорно е нов политически портал за левите партии в Европа, но доколко те са готови да се възползват от преобразуването на парадигмата за стабилността на финансовата система и тази на властовата система, е друга тема.В този ред на мисли, към днешна дата в политическия спектър на България няма нито желание, нито готовност за предсрочни парламентарни избори. Всяка политическа сила се надява за нормално приключване мандата на управляващото мнозинство с очакване максимално да се възползва от парламентарното време за прелегитимиране, позициониране и евентуално за конструиране на нетипични коалиционни формати. Целта им е гарантирано участие във властовата система на държавата. И тъкмо затова, ако волята им за власт надделее над идеята за собствената им сигурност като политически партии, предсрочни парламентарни избори са възможни.Политическата необходимост от рестартиране на политическия модел на обществото в една или друга степен се осъзнава, но сравнително по-малко се изговаря или се отлага във времето. Защото рисковите фактори за продуциране на „критичната точка“ на хаоса в партийните структури се явява проблемният възпиращ фактор за подобно радикално решение. Тъкмо поради това решаващият фактор за рестарта в случая е зрелостта и готовността на гражданското общество!Бъдете живи и здрави и весели празници!Ахмед Доган", "date": "2019.12.19", "title": "Доган: Ако волята за власт надделее, предсрочни парламентарни избори са възможни"}
{"url": "https://offnews.bg/obshtestvo/kmet-i-protestirashti-zaedno-sreshtu-mrasnia-vazduh-v-blagoevgrad-717965.html", "text": " и кметът Румен Томов заедно ще се борят срещу проблема, обхванал града, съобщи БНР.Стотици жители излязоха на мирно шестие, за да изразят недоволството си от липсата на конкретни мерки спрямо големите замърсители.След шестието благоевградчани отидоха при кмета, за да разговорят с него. Протестиращите заявиха, че не вярват на контролните институции и настояха общината да вземе мерки най-вече срещу дейността на ТЕЦ „Рубин“, който според тях, освен растителни отпадъци, изгаря и текстилни.Кметът на града Румен Томов обяви, че подкрепя протеста. Той допълни, че е уговорил да дойдат две мобилни станции, собственост на общината. Едната станция ще бъде пред ТЕЦ \"Рубин\". Според Томов няма как, \"когато хората са единни и си отстояват интересите, някой да ги натиска отгоре, определен производител да има чадър\". Все още няма глоби от страна на общината за изгаряне на опасни отпадъци, смятат протестиращите.\"Трябва поне сега, за празниците, да дишаме чист въздух, г-н кмете. Затова се борим всички. Ние сме зад вас, бъдете сигурен, директно заставаме целият град зад вас\", казаха демострантите в отговор на заявката на кмета. ", "date": "2019.12.19", "title": "Кмет и протестиращи заедно срещу мръсния въздух в Благоевград"}
{"url": "https://offnews.bg/zdrave/blagotvoritelen-kalendar-v-podkrepa-na-neonatologichnoto-otdelenie-v-u-717960.html", "text": "За четвърта поредна година в бургаската университетска болница се организира благотворителна кампания с продажба на календари в подкрепа на Отделението по неонатология.Средствата ще се използват за обновяване на апаратурата и условията в отделението. Миналата година от продажбата на календара и с помощ от дарители беше изградена Семейна стая, в която родители и малките им бебета могат да прекарват времето си заедно.Тази година във фотосесията са участвали недоносени бебета, родени в УМБАЛ Бургас и отгледани в отделението. Цената на календара е 20 лв. и може да бъде поръчан на тел. 0883 307211 и на електронна поща tveleva91@gmail.com - д-р Таня Велева.", "date": "2019.12.19", "title": "Благотворителен календар в подкрепа на неонатологичното отделение в УМБАЛ Бургас"}
{"url": "https://offnews.bg/futbol/mediite-v-chehia-razkriha-zaplatata-na-varba-v-ludogoretc-717911.html", "text": "Медиите в Чехия не спират да пишат за новия треньор на Лудогорец Павел Върба. Вчера изданието blesk.cz съобщи каква ще е месечната заплата на специалиста в Разград. Става дума за 1 милион крони, което възлиза на точно 39 210 евро, като тук не са включени бонуси.Въпросната заплата е по-малка от тази на последния чужд треньор на \"орлите\" - Пауло Аутуори, пише \"Меридиан мач\". Ако Върба изпълни своя договор, който е за 2,5 години, то той ще прибере около 1 200 000 евро.Вlesk.cz не разкрива дали в тази сума влизат заплатите на помощниците Зденек Бечка и треньорът на вратарите Мартин Тухачек.Павел Върба е познат у нас още от 2008 г. Тогава той бе треньор на словашкия Жилина, който елиминира Левски в турнира за Купата на УЕФА след 1:1 като домакин и успех с 1:0 на \"Герена\". Той е архитектът на Виктория (Пилзен), който се превърна в един от най-успешните отбори в Чехия.", "date": "2019.12.19", "title": "Медиите в Чехия разкриха заплатата на Върба в Лудогорец"}
{"url": "https://offnews.bg/evropa/balgarin-presledva-putin-sas-survachka-i-ikona-717966.html", "text": "Българинът Атанас Стефанов - представител на \"Булпрес\", наруши тишината в залата на традиционната годишна пресконференция на президента на Русия Владимир Путин, съобщи tsargrad.tv .\"Ние много ви обичаме в България, Путин, носим ви подарък, с който да засвидетелстваме това\", извикал мъжът, а пресконференцията била прекъсната за малко. През това време българинът продължил да размахва икона на Св. Иван Рилски и българското знаме.Малко преди началото на събитието Стефанов обещал на пратеник на медията: \"Ще има чудеса\" и му обяснил, че дошъл от България с иконата на покровителя на българския и руския народ.Това не било всичко - за Путин била предназначена традиционна българска сурвачка.\"С тях (сурвачките - бел. ред.) нашите деца обикалят по домовете с пожелания за здраве и получават пари. Ние ще дарим на Путин сурвачка също с пожелания за здраве, но и с надеждата, че 2 милиарда долара ще помогнат да бъде завършено строителството на Южния газов поток, който е нужен на цяла Европа, Турция и Русия. Ако се помолим, чудесата ще се случат. Нашият чудотворец постоянно прави чудеса и това чудо също ще се случи\", обяснил Атанас Стефанов.", "date": "2019.12.19", "title": "Българин преследва Путин със сурвачка и икона"}
{"url": "https://offnews.bg/ikonomika/rajfajzenbank-rastat-na-bvp-e-okolo-ochakvaniata-717925.html", "text": "Райфайзенбанк (България) ЕАД публикува редовния си месечен икономически обзор с коментар на данните, налични към декември 2019 г., с фокус върху брутния вътрешен продукт.Анализаторите на банката отбелязват, че според последните публикувани неизгладени данни на НСИ през третото тримесечие на 2019 г. реалният БВП нарасна близо до очакванията – с 3.1% на годишна база (3.7% според публикуваните по-рано експресни данни).В рамките на БВП крайното потребление допринесе с 3.1 процентни пункта, докато приносите на брутното капиталообразуване (-1.5 пр.п.) и на нетния експорт (1.5 пр.п.) се уравновесиха. От компонентите на БВП потреблението се увеличи с 4.7%, а инвестициите с 0.9%. Износът нарасна с 1.8%, а вносът спадна с 0.2%, което бе динамика, подобна на тази от предходното тримесечие на годината.От страна на предлагането, през третото тримесечие най-солиден принос за растежа на БВП имаха очаквано услугите (2.0 пр.п.), следвани от индустрията (0.9 пр.п.) и селското стопанство (0.2 пр.п.).", "date": "2019.12.19", "title": "Райфайзенбанк: Ръстът на БВП е около очакванията"}
{"url": "https://offnews.bg/temida/vetko-i-marinela-arabadzhievi-i-oshte-petima-otivat-na-sad-717963.html", "text": "Специализираната прокуратура внесе днес в Специализирания наказателен съд обвинителен акт срещу Вълчо (Ветко) и Маринела Арабаджиеви и останалите петима обвинени за участие в организирана престъпна група за данъчни измами, престъпно укриване на данъци и пране на пари.Те ще отговарят за деяния, извършени от тях в различна форма на съучастие от началото на 2013 г. до 2018 г.Вълчо и Маринела Арабаджиеви са обвинени и в това, че в качеството си на хора, които осъществяват фактически действия и функции по управлението на търговски дружества, умишлено са склонили представляващи въпросните дружества (също членове на групата) да избягват установяването и плащането на данъчни задължения в особено големи размери – при воденето на счетоводството да използват документи с невярно съдържание, да потвърждават неистина в подадени данъчни декларации и да приспадат неследващ се данъчен кредит.Това е ставало най-често, като дружествата са декларирали и осчетоводявали доставки от фирми от типа „липсващ търговец“.Впоследствие придобитите чрез данъчните измами средства били изпирани с поредица от транзакции, които е трябвало да скрият произхода им. За изпирането на пари обвинение е повдигнато на сина на Арабаджиеви –Вълчо (който не е обвинен като член на групата) в съучастие с родителите му и двама от участниците в групата.Арабаджиеви бяха задържани в Барселона през март 2019 г. с европейска заповед за арест. Два месеца по-късно те бяха екстрадирани в България и им бяха предявени обвиненията.Комисията за противодействие на корупцията наложи запор на имущество на Арабаджиеви за над 310 милиона лева след получено уведомление от Специализираната прокуратура за привличането им към наказателнаотговорност.", "date": "2019.12.19", "title": "Ветко и Маринела Арабаджиеви и още петима отиват на съд"}
{"url": "https://offnews.bg/futbol/ernesto-valverde-stradahme-real-nalozhi-zdrava-presa-717933.html", "text": "Треньорът на Барселона Ернесто Валверде призна, че неговият отбор е изпитвал сериозни трудности в срещу Реал Мадрид.Снощното Ел Класико не излъчи победител, но \"белия балет\" трябва да съжалява повече за резултата, тъй като несъмено създадоха повече опасности в изтеглената среща от 10-ия кдъг на испанската Ла Лига.\"Можем да завършим годината с равен брой точки. Но ние играхме у дома и бяхме длъжни да постигнем победата. Искаше ни се да спечелим, но в тези дербита е нормално да бъде трудно.Мачът беше много равностоен, имаше фази и за двата отбора. Те ни пресираха много дълбоко в нашата половина и създаваха много опасности. Затова и страдахме.Имаше голямо напрежение и жълти картони, но Ел Класико си е Ел Класико. Ние очаквахме тяхната преса. Истината е, че такива равностойни мачове трябва да спечелиш индивидуалните дуели.Понякога успявахме, друг път - не. Реших да оставя Серхио Бускетс извън състава, защото той имаше температура и не беше в кондиция\", каза Валверде.", "date": "2019.12.19", "title": "Ернесто Валверде: Страдахме, Реал наложи здрава преса"}
{"url": "https://offnews.bg/futbol/letiashtiat-ronaldo-zasenchi-el-klasiko-video-717935.html", "text": "Суперзвездата на Ювентус Kристиано Роналдо сякаш засенчи Ел Класико, след като отново беше в центъра на вниманието при снощната победа на Ювентус над Сампдория (2:1).Нулевото равенство в дербито на Ла Лига между Барселона и Реал Мадрид остана на заден план, заради страховито попадение на португалеца.Нападателят отбеляза втория гол за \"бианконерите\", а докато го правеше отново впечатли с извънземния отскок. Това веднага стана хит в социалните мрежи.Роналдо заби топката с глава във вратата на Сампдория тим след центриране на съотборника му Алекс Сандро от левия фланг.Английските медии днес изчислиха, че Роналдо е стигнал до височина от 2 метра и 75 сантиметра в най-високата точка на отскок.По време на удара си с глава португалската суперзведа е бил на 2 метра и 56 сантиметра над земята. Без съмнение, това е повече от респектиращо.", "date": "2019.12.19", "title": "Летящият Роналдо засенчи Ел Класико (видео)"}
{"url": "https://offnews.bg/evropa/moshten-udar-hvanaha-334-chlenove-na-kalabrijskata-mafia-aferata-ima-717926.html", "text": "Мощен удар на властите в Италия в ранните часове на деня остави зад решетките 334 членове на калабрийската мафия Ндрангета, включително политици, адвокати, счетоводители и служители на държавната администрация. Акцията е по заповед на шефа на прокуратурата \"Антимафия\" в град Катандзаро Никола Гратери. Запорирани са активи за над 15 млн. евро, съобщи Corriere della sera.Задържани са хора от клановете Манкузо и Лимбади на Ндрангетa в Калабрия, България, Германия и Швейцария с взаимодействие с местните полицейски власти и в изпълнение на европейски заповеди за арест. Сред арестуваните е и бившият депутат от „Форца Италия” Джанкарло Пители, кметът на Вибо Пицо Джанлука Калипо, шефът на общинската полиция на Вибо Валентиа Филипо Неши, представител на съда на Вибо Валентиа, собственици на местни фирми от строителството и ресторантьорския бизнес и др.В затвора остават 260 от обвиняемите, другите са под домашен арест. Още 82 души се разследват като цялото разследване обхваща общо 416 души.\"Това е сериозно, конкретно и аргументирано разследване, по което работя още от встъпването си в длъжност в Катандзаро\", каза прокурорът Гратери.При разследването се установило преплитане на интереси между клановете и представители на политиката и бизнеса. Следователите са документирали срещи и съвещания между босове и членове на Ндрангета.В мащабната операция срещу калабрийската мафия са участвали над 2500 души от спецчастите на карабинерите, парашутисти, мобилни отряди, екипи с кучета в много области на Италия, както и в чужбина – България, Германия и Швейцария.Обвиненията срещу всички тях варират от връзки с мафията до убийства, изнудвания, рекет, фиктивно притежаване на собственост, пране на пари и др. Престъпната история на обвиняемите е описана от властите върху 13 500 страници.Все още не се уточнява каква точно е българската следа в разследването срещу Ндрангета под наименованието \"Rinascita-Scott\". Предполага се, че тя е свързана с трафика на боклук, защото преди дни властите в Италия съобщиха, че е задържан огромен товар от боклуци за България. 815-те тона отпадъци е трябвало да мине през област Умбрия. Според разследването трафикът на товара е трябвало да мине през фирма за отпадъци в Умбрия, чрез която да се изнасят отпадъци, включително и опасни, към България.", "date": "2019.12.19", "title": "Мощен удар: хванаха 334 членове на калабрийската мафия, аферата има връзка с българския боклук"}
{"url": "https://offnews.bg/obshtestvo/sofia-s-nov-zam-kmet-po-stroitelstvo-inzh-tcvetan-bozhinov-stroil-u-717936.html", "text": "Инженер Цветан Божинов е новият зам.-кмет по строителството на София. Това обяви столичният кмет Йорданка Фандъкова на заседанието на СОС днес. Съветниците гласуваха промените в структурата на Столична община, предложени от нея. Божинов е завършил “Промишлено и гражданско строителство” в УАСГ. Започнал е кариерата си в “Метрополитен”, ръководил е изграждането на големи инфраструктурни и строителни обекти у нас и в чужбина. Последно е работил по проект, свързан с пречиствателната станция в Кубратово, обясни Фандъкова.Божинов е последният нов член на нейния екип за този мандат. Преди дни тя обяви, че зам.-кмет по транспортаще е бившият транспортен министър Кристиан Кръстев, а досегашният шеф на Столичната общинска агенция за приватизация и инвестиции Владимир Данаилов поема новия ресор\"Дигитализация, иновации и икономическо развитие\". Новите зам.-кметове на столицата ще бъдат назначени след Нова година. ", "date": "2019.12.19", "title": "София с нов зам.-кмет по строителство, инж. Цветан Божинов строил у нас и по света"}
{"url": "https://offnews.bg/obshtestvo/zov-za-pomosht-fotografat-bistra-boshnakova-se-nuzhdae-ot-pomosht-za-717939.html", "text": "Известният фотограф Бистра Бошнакова има спешна нужда от финансова подкрепа за лечението си.Тя е бивш кадър на БТА и в момента се лекува в България от онкологично заболяване в напреднал стадий.Ето и дарителската сметка за тези, които искат да помогнат:Инвест банк АДБистра Богомилова Бошнакова-ПарсънсBG07IORT80451020148900BIC: IORTBGSF", "date": "2019.12.19", "title": "Зов за помощ: Фотографът Бистра Бошнакова се нуждае от помощ за лечението си"}
{"url": "https://offnews.bg/politika/db-v-sos-ne-iskame-fest-sofia-ne-disha-kmetat-kam-metodi-lalov-mn-717928.html", "text": "Лидерът на ДБ в СОС Методи Лалов поиска на днешното заседание на Столичния общински съвет от името на групата да се проведе референдум за строежа на инсинератор в София. Нашата група от 12 търси тринадесети общински съветник, достатъчно смел, че да остави партийните си или други зависимости на заден план и да се присъедини към искането ни за допитването, обяви Лалов в декларация на Демократична България. В текста й се казва: Вече се превърна в стил на вашата работа манипулациите, внушенията и спекулациите, особено с тежките проблеми на града, това не е почтеният подход. Тежка манипулация е, че от Европейския съд в Люксембург е осъдена София, отговори столичният кмет Йорданка Фандъкова.  „Такова нещо няма, но вие го казахте. Това освен, че е лъжа, е заблуждение за гражданите на София. Манипулация, и то тежка манипулация, е и знакът за равенство между изграждането на модерна екологична инсталация за оползотворяването на RDF гориво, каквито инсталации съществуват в едни от най-чистите градове в Европа, с горенето на отпадъци в кварталите – нещо, с което аз се боря и получавам подкрепа от много от политическите сили. Само от тези два примера става ясно, че в голяма част от вашата декларация има тежки манипулации“, допълни Фандъкова. „Решава се със сериозна работа и обсъждания. СОС има приети вече две работещи програми, които, макар и бавно, дават резултат. Истинското решение и сериозното намаляване на дните с превишения можем да имаме тогава, когато с ваша помощ, приемем, включително непопулярни мерки, за ограничаване на движението на автомобили в части на София, когато очакваме такива дни. По мое настояване беше направена наредбата на Министерство на транспорта, за да можем ние, които вече сме определили нискоемисионната зона в града, да можем да имаме право да спираме автомобили, които замърсяват.И другият тежък проблем с битовото отопление – решението му е промяната в отоплителните инсталации. Резултат до този момент е защитени два проекта, подготовка на безплатната и безвъзмездна промяна. Не става за два и три дни и не става с декларация със сигурност“, добави столичният кмет. ", "date": "2019.12.19", "title": "ДБ в СОС: Не искаме фест 'София не диша'. Кметът към Методи Лалов: Много лъжи в един текст"}
{"url": "https://offnews.bg/obshtestvo/protest-sreshtu-mrasnia-vazduh-v-blagoevgrad-717940.html", "text": "Жителите на Благоевград излизат на протест срещу мръсния въздух, съобщи . Протестиращите настояват за конкретни мерки и санкции спрямо големите замърсители, както и осигуряване на мобилни станции за измерване чистотата на въздуха. Според тях до момента общината не е наложила нито една глоба за изгаряне на опасни отпадъци.Хората, които се организираха в социалните мрежи, настояват институциите да приложат цялата строгост на закона и правомощията си спрямо замърсителите. Те смятат, че освен отоплението на твърдо гориво, което е преобладаващо в някои от кварталите и ромските махали, замърсяването идва и от два промишлени обекта - био ТЕЦ и фабрика за пелети.Жителите на областния център определят мерките на Регионалната инспекция по околна среда като неадекватни и настояват за поставяне на филтри и устройства за улавяне на пари на най-големите замърсители.Основен проблем в Благоевград е и транспортната натовареност, струпването на автомобили в централната част на града, както и липсата на паркинги.Сборният пункт на протеста е площад \"Македония\".Около 14 часа се очаква протестното шествие да пристигне пред сградата на общината.От местната администрация уточниха, че са разрешили проявата, но от 15 часа, след което протестиращите ще бъдат приети от кмета на Благоевград Румен Томов.", "date": "2019.12.19", "title": "Протест срещу мръсния въздух в Благоевград"}
{"url": "https://offnews.bg/medii/kakvo-sa-podgotvili-televiziite-za-novogodishnata-nosht-717929.html", "text": "Големите телевизии залагат традиционно на музикални и комедийни програми в новогодишната нощ.Програмата на БНТ1 на 31 декември ще включва мюзикъли, предавания, филми и концерти. В 20:30 ч. телевизията ще излъчи \"Хвърчащата духова музика\" - празнична новогодишна програма с участието на Берковската духова музика, оркестър \"Джамбо Агушеви\", Брас бенд Сандански, Нина Николина, Руслан Мъйнов, Деси Добрева, Николина Чакърдъкова, Гуна Иванова и др.В 22:00 ч. започва излъчването на живо от концерт-спектакъла \"Сцена под звездите\" от столичния площад \"Княз Александър I\". В него участие ще вземат Кирил Маричков, Иван Лечев, Дони, Славчо Николов и Венко Поромански от „Фондацията“, Братя Аргирови, кубинската изпълнителка Долорес Естрада, поп певицата от 90-те Тони, Expose Team и брас бенд „Виво Монтана“.Новогодишното обръщение на президента на Република България Румен Радев ще бъде излъчено в 23:50 ч. След него - от полунощ до 00:30 ч. ще продължи излъчването на концерта \"Сцена под звездите\", а след това зрителите ще могат да проследят концерта \"Любовта, без която не можем - рок поезия на Александър Петров\" с участието на \"Фактор\", \"Тангра\", \"Сигнал\", \"D2\", Борислав Мудолов - Боби Косатката, Станислав Сланев - Стенли, Кирил Маричков, Б.Т.Р. и Ники Кънчев. Празничната програма на bTV Media Group ще започне в 20:00 ч. с двучасово шоу на \"Комиците и приятели\". Основната линия в спектакъла е да открои непреходните образи и да погледне към обществените явления на 2019 г. през призмата на смеха. На сцената ще излязат Михаела Филева, Графа и Белослава, Поли Генова, Любо Киров, Миро, Стефан Вълдобрев и Обичайните заподозрени, Нина Николина и Русенската Филхармония с дир. Георги Милтиядов, ансамбъл „Българе“, ансамбъл „Чинари“ и други. Зрителите на bTV ще изпратят 2019 г. с най-доброто от всички издания на музикално шоу “The Voice” (\"Гласът на България\"). В първите часове на 2020 г. е концертът от турнето Coca-Cola Happy Energy Tour.NOVA ще заложи на филми и концерти през целия ден на 31 декември. След централната емисия на \"Новините на NOVA\" първият излъчен новогодишен концерт ще е \"Маскираният певец\". Звездите на приключилото преди дни музикално риалити ще пеят за зрителите в продължение на 3 часа - от 20:00 ч. до 23:00 ч.След \"Маскираният певец\" програмата продължава с анимационния филм \"Зоотрополис\", който ще продължи до 01:00 ч. на 01 януари 2020 г. От 01:00 ч. NOVA ще излъчи и концерта \"Опознай ИЦО преди да съдиш ХАЗАРТА\" (на Ицо Хазарта), който ще се състои на 27 декември (петък) в Зала 1 на НДК. ", "date": "2019.12.19", "title": "Какво са подготвили телевизиите за новогодишната нощ"}
{"url": "https://offnews.bg/politika/rumen-radev-konsultatciite-pri-prezidenta-ne-tceliat-unishtozhavaneto-717943.html", "text": "\"Консултациите при президента не целят унищожаването на българската прокуратура, не обслужват политически партии, нови политически проекти и нови избори.\"Това обяви президентът Румен Радев в началото на срещата на \"Дондуков\" 2 с представители на неправителствени организации и професионални сдружения на магистрати за необходимостта от промени в конституцията.\"Консултациите не са и основното предизвикателство пред мандата на новия главен прокурор. Напротив - ако неговата кауза е обективна, независима и ефективна прокуратура, той може и би следвало да се възползва от тези консултации, защото те целят точно това. Една прокуратура може да се самоунищожи и обезличи, ако не води ефективна борба срещу корупцията по високите етажи на властта и ако не преследва с еднакво настървение всички олигарси\", каза Румен Радев.Президентът подчерта, че днешните консултации не са публичен линч над новия главен прокурор и над новия председател на КПКОНПИ. \"Ако някой е дошъл тук с намерение за персонални нападки към г-н Гешев и към г-н Цацаров, мястото му не е в днешния дебат\", бе категоричен Радев. Но консултациите при президента не са и безполезно упражнение без тема, заяви той.", "date": "2019.12.19", "title": "Румен Радев: Консултациите при президента не целят унищожаването на прокуратурата"}
{"url": "https://offnews.bg/obshtestvo/pargov-nastoia-protestirashti-pred-so-sobstvenitci-na-imoti-da-badat-p-717948.html", "text": "Лидерът на БСП – София и председател на групата на социалистите в СОС Калоян Паргов настоя протестиращите пред Столична община собственици на имоти по бул. \"Ломско шосе\" да бъдат незабавно приети от ресорния заместник-кмет Ирина Савина.Гражданите се събраха пред входа на Столична община преди днешната сесия на СОС, за да изразят за пореден път недоволството си от ниските оценки на имотите им, които предстои да бъдат отчуждени, заради разширяването на булеварда. Калоян Паргов, който подкрепя протестиращите още от началото на недоволството им през лятото и присъства на протестите им, и общинският съветник от БСП Николай Николов разговаряха с гражданите и днес пред Столична община. А след това, в началото на сесията на СОС, лидерът на социалистите в София призова кмета Йорданка Фандъкова да обърне внимание на недоволните хора и да направи така, че те да бъдат приети и изслушани от ресорния заместник-кмет.\"С колегите от БСП приветстваме инфраструктурните проекти, които решават определени проблеми на града, и най-вече разширенията на булевардите, помагащи за справяне със задръстванията, но нека това да не бъде за сметка на гражданите, каза Калоян Паргов. - Всеки човек, чийто имот подлежи на отчуждаване, трябва да получи справедливо обезщетение. Не смятам, че цена от 15 стотинки на квадратен метър е сериозно отношение към хората в града. Нещо повече, това е подигравка с гражданите на София. Затова настоявам тези хора, които стоят на студа пред общината и търсят справедливост, да бъдат незабавно приети, изслушани и да бъде намерен начин те да получат адекватна оценка на имотите си. Защото случаят с \"Ломско шосе\" далеч не е единствен и уникален. Същите проблеми има с разширението на Околовръстното шосе – новите 5 км – с гражданите от \"Горубляне\", както и на доста други места. Управляващите в Столична община нямат право да погазват по този начин законите на Република България и най-вече Конституцията\".Според Владимир Петров, който беше кандидатът на БСП за кмет на район \"Връбница\" и подкрепя протестиращите граждани от началото на недоволството им, управляващите в Столична община изобщо не се интересуват от проблемите на хората. \"Тяхната цел беше да спечелят изборите на всяка цена и го направиха с всички средства, коментира той. - Сега нито кметът Фандъкова, нито който и да е друг от администрацията обръща внимание на случващото се. Гласът на хората е глас в пустиня. Настоявам ресорният заместник-кмет да излезе и да обясни пред гражданите по какъв начин са оценени имотите им и как са стигнали до цена от 15 стотинки на квадратен метър при положение, че лицензиран оценител не е ходил на място\".", "date": "2019.12.19", "title": "Паргов настоя протестиращи пред СО собственици на имоти да бъдат приети от ресорния заместник-кмет"}
{"url": "https://offnews.bg/sviat/momentat-v-kojto-kamarata-glasuva-impijchmant-na-tramp-video-717906.html", "text": "Вижте историческия момент, в който говорителят на долната камара на американския парламент Нанси Пелоси съобщава резултата от процедурата по импийчмънт на президента Доналд Тръмп.Вчера Тръмп стана едва третият президент в историята на страната, за когото е гласуван импийчмънт.След няколкочасов дебат Камарата официално обяви резултата на продължилата няколко месеца процедура. Представителите гласуваха с 231 \"за\" и 197 \"против\".При съобщаването на резултата залата запази няколко секунди мълчание, а после избухва в бурни аплодисменти. Пелоси с жест призова конгресмените да прекратят това. От самото начало на дебатите тя поддържа тезата, че импийчмънтът на един президент е сериозна процедура.Фактическото отстраняване на държавния глава засега не е сигурно. То ще се реши следващата година. През януари в Сената започва т.нар. процес срещу президента. Той не е съдебна, а политическа процедура и разглежда провинения като измами, предателство и др. За да бъде остранен президентът от поста си, 2/3 от сенаторите (67 души) трябва да кажат \"да\".", "date": "2019.12.19", "title": "Моментът, в който Камарата гласува импийчмънт на Тръмп (видео)"}
{"url": "https://offnews.bg/politika/manolova-iska-fandakova-da-spre-uvelichenieto-na-vodata-v-sofia-717931.html", "text": "Председателят на гражданската платформа „Изправи се.БГ\" Мая Манолова внесе предложение до кмета на София Йорданка Фандъкова и до председателя на Столичния общински съвет Елен Герджиков цената на водата да не се увеличава, съгласно утвърдените от КЕВР пределни цени, а да остане под пределната.От гражданската платформа настояват Столичната община и „Софийска вода\" да оповестят публично и подробно по обекти изпълнението на инвестиционната програма за 2017 г., 2018 г. и 2019 г. съгласно утвърдения бизнес-план на „Софийска вода\" от КЕВР за периода 2017-2021 г., както и инвестициите в мрежата, които ще бъдат направени през 2020 г.От „Изправи се.БГ\" уточняват, че от 31 март 2017 г. до 1 януари 2020 г., за 33 месеца, увеличението на цената на водата в столицата е с над 51 % - от 1,82 лв./куб. м. до 2,75 лв./куб. м., каквато за момента е предложената цена от 1 януари 2020 г. Гражданската платформа допълва, че от 1 юли 2016 г. до днес цената на топлинната енергия, за клиентите на „Топлофикация София\" ЕАД е увеличена с 48 %, а цената на тока – с над 10 %.„Изправи се.БГ\" депозира и становище до КЕВР, преди откритото обсъждане на цената на водата на 17.12.2019 г., с което от гражданската платформа настояват за областите с воден режим - Перник, Плевен, Габрово и Ловеч – да се въведе незабавен мораториум на увеличението на цените, а за останалите КЕВР и правителството да отложат планираното увеличение.От платформата напомнят, че Министерският съвет отговаря за промяната на Наредбата, която би позволила на КЕВР да спре поскъпването.За 24 области в страната е ясно, че предстои увеличение от 1 януари 2020 г., а за четири – Пазарджик, Хасково, Търговище и Кюстендил - няма утвърдени бизнес планове в КЕВР, което поставя под риск впоследствие да се пристъпи към компенсеторно увеличение на водата в тези области.", "date": "2019.12.19", "title": "Манолова иска Фандъкова да спре увеличението на водата в София"}
{"url": "https://offnews.bg/sviat/arestuvaha-16-godishen-balgarin-vav-viena-razmahval-mech-v-tramvaj-717962.html", "text": "16-годишен българин е арестуван във Виена, след като е размахвал меч в трамвай, съобщава бТВ, цитирайки сайта \"ое24\".Сигналът е бил подаден в полицията в Маргаретен-Гюртел. Според местни медии младежът е заплашвал 38-годишен пътник. Открит е мечът с дължина около 40 см, скрит в метална тръба. И двамата пътници са свалени от трамвая, а българинът е задържан. ", "date": "2019.12.19", "title": "Арестуваха 16-годишен българин във Виена, размахвал меч в трамвай"}
{"url": "https://offnews.bg/futbol/nikolaj-bodurov-chaka-razvrazka-v-otnosheniata-si-s-tcska-717905.html", "text": "Бранителят Николай Бодуров се надява на скорошна развръзка около кариерата си. Той е в немилост в ЦСКА от началото на август и от тогава не само не е записал мач, но и не е попадал в групата. Затова сега иска да напусне.\"Надявам се в следващите няколко дни да има развитие около мен и евентуално да се разберем с клуба. После какво ще правя, ще видим. Дали съм получил оферти не искам да коментирам. Това е около мен засега\", лаконичен беше Бодуров пред \"Тема Спорт\".Въпреки че е \"дълбоко замразен\" тази есен, интерес към защитника не липсва. Сред клубовете, които биха отправили предложения към него стига да е свободен агент, са Арда, Ботев Пловдив и Щурм Грац, където са Нестор Ел Маестро и Кирил Десподов.Бодуров има договор до лятото, но не е изключено да разтрогне в близките дни. Гриша Ганчев заяви, че бранителят е \"задраскан с черния флумастер\", което на практика означава, че каквото и да се случи, за него няма място на \"Армията\".По подобен начин беше \"задраскан\" и Борис Галчев, който впоследствие разтрогна договора си и сега е в Септември.", "date": "2019.12.19", "title": "Николай Бодуров чака развръзка в отношенията си с ЦСКА"}
{"url": "https://offnews.bg/bojni/stana-iasno-koga-i-kade-shte-e-machat-mezhdu-kobrata-i-dzhoshua-717913.html", "text": "Звездата ни в профибокса Кубрат Пулев и шампионът Антъни Джошуа ще се бият на голям стадион за световната титла в тежка категория. Това разкри мениджърът на българина Ивайло Гоцев пред вестник \"България днес\".Той води преговорите от страната на Кобрата заедно с адвокат Джон Уърт и легендарния американски промоутър Боб Аръм. Триото се опитва да изстиска максимално добри условия в пазарлъка с английската лисица Еди Хърн.\"Активно сме в разговори - коментира Ивайло Гоцев. - Ние сме на ред. Това е реалността. Приказвал съм с мениджъра на Александър Усик. Те нямат претенции веднага да се бият с Джошуа. Нуждаят се от още един мач в тежка категория преди това.\" Битката между Пулев и Джошуа ще се състои задължително преди 31 май, подчерта Ивайло Гоцев.\"Засега работният вариант е за средата на април или началото на май\", допълни мениджърът на българския боксьор. \"Много са важни тънкостите на самата среща. Но няма да има проблем, защото нашият екип има общ опит в професионалния бокс над 100 години. Еди Хърн е търговец и знае, че мач с Кубрат ще е атрактивен. Една от нашите идеи е срещата да бъде на неутрална територия.\"Четири са вариантите за домакин. Една от тях е Кардиф, Уелс, където трябваше да се проведе битката между Джошуа и Пулев през 2017 г. Тогава софиянецът се контузи. Със столицата на Уелс обаче опциите не се изчерпват.\"Не трябва да се изключва и САЩ. Имаме няколко световни дестинации. Става въпрос за големи стадиони. Включително и на екзотични места\", допълни Гоцев. \"Говорим също така и за новия стадион на футболния Тотнъм.\" Според Гоцев преговорите няма да бъдат финализирани преди края на годината. Реалният срок за подписване на договор е около средата на януари.", "date": "2019.12.19", "title": "Стана ясно кога и къде ще е мачът между Кобрата и Джошуа"}
{"url": "https://offnews.bg/analizi-i-komentari/ot-horeografskoto-niama-mrasni-tantci-obvineniata-kam-nas-sa-nepravo-717855.html", "text": "Как бихте коментирали представените в публикацията проблеми със специалността „Български танци“ в НУТИ?Бойко Неделчев: Става въпрос за хора, които очевидно имат някакво отношение към директора, към художествения ръководител Асен Павлов и към самото училище. Цитиран е клас №8, който няма преподавател. Видите ли, там не се провеждали часове и не учели достатъчно задължителни танци. Няма задължителни танци и г-н Павлов, като експерт, ще го каже. Часовете са провеждани. Направихме разместване така, че да могат да се вземат. По повод публикацията, наредих родителска среща. Ден преди нея вече беше назначен преподавател и беше съобщено на родителите, че Петя Александрова ще води класа. Тя е един от най-добрите преподаватели по български танци не само в училището, но и в България. На тази среща почти всички родители признаха, че са били манипулирани от майка на дете от 10-и клас. Ние сме назначили преподавател не защото сме получили някакъв сигнал или защото сме били очернени, а защото това беше нашата задача и ние си свършихме работата. А квалификациите по мой адрес не ме притесняват – аз знам кой съм.Кога е назначена г-жа Петя Александрова?Б. Неделчев: Г-жа Петя Александрова не е назначена, тя е на граждански договор.Защо не е бил назначен преподавател от началото на учебната година?Антоанета Асенова: Два пъти е пусната процедурата.Б. Неделчев: Г-жа Александрова имаше своите съображения да не се яви на тази процедура. Ние искаме най-доброто за училището, но в крайна сметка тя ще се яви и ще я назначим.Имало е конкурси през септември и в края на октомври.А. Асенова: Да, има обявено свободно място за преподавател по български танци, както и за корепетитор по акордеон и пиано. Г-жа Илияна Петрова се яви и на двете събеседвания, а г-жа Антония Макаронска се яви на второто. На първото събеседване единственият кандидат, който премина и двата етапа - и по документи, и на събеседване - беше г-жа Петрова, която беше преди време преподавател в НУТИ. След като е освободена от длъжност е подала оплакване в Комисията по дискриминация.Б. Неделчев: Г-жа Петрова беше освободена напълно правомерно по Кодекса на труда. Тиражира се становището, че Комисията съдела директора. Не е вярно - само съд може да съди, а комисията може да издава глоби.Глобявано ли е училището от Комисията за защита от дискриминция?Б. Неделчев: Училището има решение от комисията за глоба, но то е в съда и докато не се произнесе съдът, то не е влязло в сила.Какво се случи на втория конкурс?А. Асенова: Явиха се г-жа Петрова и г-жа Макаронска. Г-жа Макаронска не беше запозната с учебните планове и учебни програми, и при зададените въпроси от комисията стана ясно, че не познава добре произведенията на класиците на българската хореография. За нас е важно преподавателят да е бил част от някои от големите професионални ансамбли. Г-жа Макаронска нямаше такъв опит и затова не познаваше репертоара на големите класици.Б. Неделчев: Изисква се голям професионален опит в профилирано училище. Нейният е само в любителската сфера.А. Павлов: В последните 8 години винаги съм бил част от тези комисии, които провеждат беседи, тоест то не е някакъв изпит, а свободен разговор, в който си говорим за танци и педагогика. След два въпроса от моя страна на мен ми е ясно, че този човек не е подготвен.Всячески се опитваме да съхраним старото поколение преподаватели, което се смени почти на 90%, и г-жа Петя Александрова е останала като пример и стожер.Беше ли изрядна документално г-жа Макаронска?А. Павлов: Единственото, което не е изрядно при нея е, че трябва да има 5 г. трудов стаж в професията, тя има, обаче не е работила в хореографска паралелка или в някои от сродните училища в Котел или Широка лъка.Тогава как да натрупа такъв професионален опит?А. Павлов: Индикацията за един такъв преподавател обикновено идва от големите ансамбли, където ние ги наблюдаваме. Те идват често да преподават танци при нас, ние от своя страна черпим репертоар от тях. Като наблюдаваме как възпроизвеждат и прехвърлят тази информация върху младите танцьори, забелязваме, че имат педагогически усет, подход и обикновено са канени в училището да поставят някакъв танц или да участват в организацията на концерт.При вас работи Борислав Мутафчийски, който няма нужното образование да преподава тук.Б. Неделчев: Всеки наш ученик, който е завършил, има професионална квалификация, а в закона пише, че категория сценични изкуства дава възможност с тази квалификация да се преподава по съответния предмет. Гарантирам, че всеки, който завърши 12-ти клас може да преподава в училището, защото е преминал като обучение танцовия материал теоретично и практически съвсем скоро.Но все пак те нямат педагогическото образование да преподават.Б. Неделчев: След като ученикът е минал методиката, то той може да преподава и закона дава право в танцово училище. Ние изискваме висше образование по традиция. В случая визирате г-н Борислав Мутафчийски.А. Павлов: Г-н Мутафчийски практически и теоретически е много по-подготвен от хората, с които се явяваше на прослушванията.Документално не е изряден, няма педагогическо образование.Б. Неделчев: Той има професионалната квалификация на нашето училище. Ние не приемаме хора, които нямат висше образование. Има едно висше образование по \"Фолклористика\".А. Асенова: Новият Закон за предучилищното и училищното образование заедно с Наредба 12 (понастоящем №15) дават право на директора да подбира педагогически персонал с цел привличане на млади учители в образователната система и институции. В нашето училище това също е практика. Взимали сме такива колеги, които към момента на приема са били в период на придобиване на своето висше образование, но това не е попречило да се докажат като добри професионалисти и специалисти. Младият колега влиза в училището след едно висше образование с магистърска степен, едногодишна специализация, в момента е на прага да завърши успешно и втората си магистратура по педагогика, а с досегашната си работа успешно доказва, че има своето място в учебното ни заведение.Б. Неделчев: Събеседването за подбор на кадри е на два етапа, като тук не става въпрос за конкурс. Когато се е правело конкурс преди време при нас, не е било задължително човек да има висше образование. На това събеседване ние каним колеги от училище по традиция, за да има по-голяма демократичност. Хора, които да преценят освен директора. Подбор на кадри и събеседване са по преценка на директора. Явяват се хора с висше образование. Тук приемаме хора, които имат педагогическо образование или им предстои да завършат.От септември визираният осми клас имал ли е редовно часове?А. Асенова: Със заповед на директора часовете са възложени на Кристина Александрова.По същото това време тя не е ли имала часове?А. Павлов: Няма как никой да не се припокрие с определени часове. Но часовете са изместени и няма пропуснати часове.И децата не са карали часове само с корепетитор?А. Павлов: Не.Имало ли е подобни проблеми при предишната директорка Анна Донева?А. Асенова: Практика е в условията на делегирания бюджет да се освобождават хора през лятото. Точно тя освобождаваше всяка година на 30 юни колеги и млади и стари, които не са на постоянен трудов договор и ги връщаше след това.А. Павлов: За мен не е колегиално да намесваме Анна Донева.Като бивш ученик се сещам за протеста, когато тя беше директор. За какво беше?А. Павлов: Много протести има в училище.За какво беше протеста против Анна Донева през 2015 година?А. Павлов: Един от протестите през 2015 година беше, защото на 12 клас, който аз водех им беше отказана зала и сцена за изява. Децата имаха протест.Специално за този случай не само децата излязоха на протест, имаше и учители.А. Павлов: Не всички учители. Аз съм 8 години художествен ръководител на специалност \"Български танци\" и за това време аз бях един от инициаторите.Г-н Павлов, твърди се, че вие решавате кой да бъде нает за учител, а комисията просто утвърждава решението ви. Така ли е?А. Павлов: Категорично не. След събеседването всеки член на комисията изказва своето мнение за всеки кандидат. Това мнение е предоставено на директора, който преценява с кого да се съобрази или дали да се съобрази. Решенията не ги взимам аз нито, който и да е от комисията. Решенията в случая ги взима директорът.Решението единодушно ли се взима от комисията?А. Павлов: Не. Всеки се аргументира. По съвсем демократичен начин е направено и всеки си е изказал мнението официално.Обвиняват Ви, че близки до Вас хора в комисията гласуват както им кажете.А. Павлов: Ние всички сме си близки по някакъв начин, ние или сме били съученици, или състуденти дори и ние се познаваме с Вас. Няма как да дойде някой, които съвсем е непознат за нас.Авторитетни имена в танцовите среди твърдят, че нивото в специалност \"Български танци\" пада стремглаво.Б. Неделчев: Това е мнение само на няколко човека. Има озлобени хора. А има и такива, които, казват, че училището се развива. Наблюдавах ансамбъла на НУТИ доста години и считам, че е най-добрият ансамбъл за български танци в България. Много колеги искат да видят танца, който е взет от мегдана, обаче той не може да остане в този суров вид. Взима се само основата на фолклора и се развива.С какво си навлякохте гнева на Ивайло Димитров и Илияна Петрова?А. Асенова: Може би той бе решил, че иска на всяка цена да преподава тук, но свободното място към момента е било само едно.Б. Неделчев: На събеседването много харесах Ивайло, но предпочетохме Борислав, защото е с по-голям опит на сцената. Г-жа Илияна Петрова е преподавател, когото харесвам. Тя е човек със сценичен опит, но с много конфликтен характер и доста лабилна психика. Може би, като по-емоционална натура, е възприемала полемиките в специалността по-болезнено. Стигна се до момент, в който се изправи и каза, че не е съгласна с ръководството на г-н Павлов, че той не истински ръководител. Отвърнах, че нямам основание да прекратя нечий договор, само защото някой не харесва някого. Впоследствие имаше недоразумение с класа на г-жа Петрова за финалният танц на един от концертите в НДК. Учениците не се явиха на репетиция и не бяха сложени да играят във финала. Впоследствие се чуваше скандиране от децата \"вън корупцията от училище, вън корупцията от училище\". След този случай не можех да говоря повече с г-жа Петрова. Освободих я по Кодекса на труда, след което тя подаде жалба в Комисия по дискриминация, като един от аргументите е, че децата са принуждавани да танцуват във вечерни заведения, заради финансовите интереси на г-н Неделчев и г-н Павлов.Имало ли е такива случаи?А. Павлов: Не е имало случаи на принуждаване.", "date": "2019.12.19", "title": "От Хореографското: Няма мръсни танци, обвиненията към нас са неправомерни"}
{"url": "https://offnews.bg/evropa/politico-polsha-riskuva-chlenstvoto-si-v-es-sas-sadebnata-reforma-717916.html", "text": "С последните си действия правителството във Варшава на партията „Право и справедливост“ (ПиС) отново нежежава обстановката в страната и застрашава неотдавнашното размразяване в отношенията с Брюксел. Дори нещо повече – според Върховния съд на страната полското правителство рискува членството в Общността, отбелязва европейската редакция на Politico.Миналата седмица трима депутати от ПиС внесоха законопроект, който предвижда санкциониране на съдиите, които поставят под въпрос легитимността на законовите промени, направени от правителството. В текста се казва, че е забранено „да се проявява враждебност към други власти на Република Полша и нейните конституционни органи, както и към основните принципи на Република Полша\".Това е пряк отговор на решение от ноември от Съда на ЕС, в което полските съдилища бяха задължени да определят дали новосъздадената Дисциплинарна комисия за съдии е „достатъчно независима“.Тези промени са част от мащабна реформа в правната система, предприета от управляващите с цел „да се освободят съдилищата от магистрати от комунистическата епоха“.Но по-малко от една десета от полските съдии упражняват професията си отпреди края на комунизма през 1989 г. Ето защо критиците на официална Варшава твърдят, че промените са насочени към налагане на контрол над правната система.Дебатът за законодателството започва в четвъртък. В сряда вечерта хиляди хора излязоха на улиците в десетки градове в страната, за да протестират срещу предложения закон.Върховният съд на страната разпространи изявление по-рано тази седмица, в което осъжда закона, сравнявайки го с решението за въвеждане на военно положение, прието от комунистите през 1981 г. за смазване на профсъюза „Солидарност“. Институцията обвини правителството, че се опитва да поеме контрол над съда преди президентските избори през май.", "date": "2019.12.19", "title": "Politico: Полша рискува членството си в ЕС със съдебната реформа"}
{"url": "https://offnews.bg/temida/denitca-sacheva-osadi-magdalena-tasheva-za-kleveta-717859.html", "text": "Социалният министър Деница Сачева е осъдила журналистката и бивш депутат от \"Атака\" Магдалена Ташева за клевета, научи OFFNews от свои източници.Съдът е присъдил на Сачева 4000 лева обезщетение за неимуществени вреди след публикации в профила на бившата депутатка и нейни включвания по телефона в предаване по \"ТВ Алфа\". Изказванията са направени между юни 2018 г. и февруари 2019 г.Съдът е приел, че с думите си Ташева е уронила престижа и е накърнила доброто име на ищцата. През 2018 г. бившата народна представителка от 42-рия и 43-тия парламент нарича в профила си Деница Сачева \"един от най-отблъскващите сороиди\", \"зле образована\" и \"антибългарско нищожество\". \"В каква държава една пиарка, сътрудничила с терористи, може да стане зам.-министър, а после и министър? В провалената държава\", продължава атакистката и обвинява настоящия социален министър, че чрез своя фирма е получавала финансиране за чужда чужда пропаганда.В интервю във вестник \"Труд\" пък Ташева е казала следния бисер, за който съдът я осъжда да си плати: \"Тази костовистка бива непрекъснато назначавана в правителствата на България със задачата да провежда пропагандата на хомосексуалния разврат в българското образование.\"Съдът е приел и свидетелски показания, които посочили, че след всяка публикация и телевизионно предаване ищцата е била шокирана и се чувствала зле. Затова за всяка от 4-те клевети отсъжда по 1000 лева обезщетение.Решението на Районния съд е от декември 2019 г. и подлежи на обжалване пред Софийския градски съд.", "date": "2019.12.19", "title": "Деница Сачева осъди Магдалена Ташева за клевета"}
{"url": "https://offnews.bg/112/gasta-magla-predizvika-katastrofi-po-am-trakia-ima-tech-na-metan-obn-717918.html", "text": "Камион, превозващ метан, е катастрофирал на магистрала „Тракия”. Инцидентът е станал в района на 141-142 километър. Има теч на метан.Движението в района е спряно, автомобилите се пренасочват по обходен маршрут. В посока Бургас - през с. Поповица; посока София – през с. Шишманци, съобщи МВР.Заради мъглата три леки автомобила са катастрофирали, следвани от ТИР. При рязкото спиране на тежкотоварния камион е счупен кран и има изтичане на газ, уточниха от пловдивската полиция.От МВР съобщават, че тежко са пострадали двама. По първоначални данни, причината за инцидентите е падналата в района на магистралата мъгла и шофирането с несъобразена с обстановката скорост.Екипи на полицията са на място, движението в района е затворено.Видимостта в района е около 20 метра.АПИ обявиха, че за облекчаване на движението по магистралата при 165- ти км. в двете посоки се въвежда допълнителен обходен маршрут - \"Тракия\" - п.в. \"Оризово\" път III-666 - II-66. От Пътна агенция призовават шофьорите да се движат със съобразена скорост.  Към 14:00 часа е възстановено движението на автомагистрала Тракия в посока Бургас от км 133 до км 150, съобщават от пресцентъра на МВР. Движението в обратна посока - към София, остава ограничено и се отклонява през обходен път при пътен възел Оризово до приключване на огледите. ", "date": "2019.12.19", "title": "Гъста мъгла предизвика катастрофи по АМ Тракия, има теч на метан (обновена)"}
{"url": "https://offnews.bg/ikonomika/avramova-niama-da-pozvolim-poskapvane-na-vodata-717917.html", "text": "„Държавата ще гласува „против” увеличението на цената на водата”. Това заяви министърът на регионалното развитие и благоустройството Петя Аврамова в сутрешния блок на Нова телевизия.По думите й КЕВР има законово право да предлага промени в цените, но те не са задължителни. Решенията се вземат на Общото събрание на съдружниците, а държавата е такъв с 51%.Тя е категорична, че няма регламентирано изтичане на вода към промишлени предприятия в Перник, а МРРБ ще заплати подмяната на разваления кран, през който изтичала вода. Той подава вода на два квартала и на предприятието „Стомана”.По думите й притокът в язовир \"Студена\" през миналата година е бил 41 милиона литра, а през тази - 11 милиона.Министър Аврамова коментира и заключението на прокурор Красимира Минчева, според което тя и министърът на околната среда и водите трябва да поемат отговорността за водната криза в Перник.A обявяването на бедствено положение в града щяло да позволи да бъдат съкратени сроковете за действия по предприетите мерки за борба с водната криза.Аврамова уточни, че тарифите за толтаксите, които са дебатирани с всички представители на превозваческия бранш, са били два пъти по-високи от приетите от Министерския съвет вчера.Според нея това бил \"разумният компромис”.", "date": "2019.12.19", "title": "Аврамова: Няма да позволим поскъпване на водата"}
{"url": "https://offnews.bg/obshtestvo/ombudsmanat-zadalzhitelna-preduchilishtna-za-4-godishnite-da-no-bez-717904.html", "text": "Отпадане на таксата за хранене на децата, обхванати в групите за задължително предучилищно обучение, поиска националният омбудсман доц. Диана Ковачева, която днес изпрати препоръки на министъра на образованието Красимир Вълчев.Сега задължителна е забавачката за 5- и 6-годишните, а МОН планира да бъдат включени и 4-годишните, което доц. Ковачева подкрепя.\"Финансовата тежест на таксите за посещение на детска градина е тема, която дълбоко вълнува родителите в България и следователно системно присъства в моята работа като омбудсман. Във връзка със задължителното предучилищно образование за децата на възраст 5-6 години отправих редица препоръки, в които посочих, че е необходимо да отпадне таксата, която се заплаща за храната на децата. Установих, че размерът на тези такси за храна е различен за цялата страна. Както знаете, има вече доста общини в България, които са взели решения за отпадане на таксите, като отново подчертавам, че и тази практика е много различна и за съжаление неустойчива. Това налага приемане на универсално национално решение за заплащане на таксите за хранене, с което не само ще се подкрепят родителите, но държавата на практика ще инвестира в ранното детско развитие и в предучилищното образование, както и ще се подкрепят българските общини и ще се гарантира равен достъп на всички деца до детски заведения“, пише в препоръката на омбудсмана до просветния министър.Доц. Ковачева отбелязва, че решението за въвеждане на задължително предучилищно образование за четиригодишните деца е отговорно и е важна политика за ранното детско развитие. Тя може да реши редица проблеми, сред които отпадане от училище на децата, обхватът им в предучилищно образование, навременна подкрепа за работещите родители и възможност да се върнат на трудовия пазар, изучаване на български език от децата, за които той не е майчин и др. - смята омбудсманът.Омбудсманът поставя и няколко въпроса, които се поставят от родители, граждани и организации до институцията. Сред тях са как ще бъде подготвена системата за постъпването на 4-годишните, вкл. чрез материалната база, техническото осигуряване, човешките ресурси; каква ще е програмата на децата. В отговор на това вчера министър Вълчев посочи, че става въпрос за педагогическо взаимодействие чрез игра, а не за образование в смисъла на четене, писане и оценки. В бюджета за догодина са заложени и 70 млн. лева за строеж на детски градини.Има ли вече виждания и решения за осигуряване на достъп до алтернативни форми за отглеждането и обучението на децата: самостоятелна форма на обучение, обучение в домашна среда, родителски кооперативи и др. - пита още омбудсмана и се интересува ще има ли възможност за валидиране на придобитите умения и знания, получени от децата извън градините.Обмисля ли се въвеждането на задължителни стандарти за компонентите на социално-педагогическа среда в предучилищните заведения – вътрешен интериор, материали за игра и за дейности - е друг въпрос, който тя поставя, а също - какви ще бъдат стандартите за броя на децата в групата на 4-годишните, за да може към всяко от тях да се подходи индивидуално.", "date": "2019.12.19", "title": "Омбудсманът: Задължителна предучилищна за 4-годишните: Да, но без такси!"}
{"url": "https://mamaninja.bg/%D0%BE%D0%B1%D1%89%D0%B5%D1%81%D1%82%D0%B2%D0%BE/%D0%B8%D1%81%D1%82%D0%BE%D1%80%D0%B8%D0%B8/item/3896-da-pomognem-na-zhivka", "text": "", "date": "2019.12.19", "title": null}
{"url": "https://offnews.bg/tehnologii/svetoven-sriv-na-google-you-tube-gmail-i-spotify-zasegna-i-balgaria-717915.html", "text": "Най-големият сайт за видеосподеляне You Tube се срина в Европа и Америка, България също е засегната.Малко след това се срина и Google, Gmail също е недостъпен.Проблем има и в ползването на музикалния Spotify, който не е собственост на технологичния гигант.Сривовете на Google и YouTube обхващат както мобилните, така и настолните си версии.Причината за проблемите не е официално съобщена.", "date": "2019.12.19", "title": "Световен срив на Google, You Tube, Gmail и Spotify засегна и България"}
{"url": "https://offnews.bg/temida/geshev-opitvat-se-da-sasipiat-prokuraturata-kakto-kostov-sledstvie-717912.html", "text": "Промените в конституцията, които засягат изваждането на прокуратурата от съдебната власт, целят премахването на определени неудобни хора, така, както преди време премиерът Иван Костов е посегнал на следствието, защото не е харесвал неговия шеф Бойко Рашков. Това обяви главният прокурор Иван Гешев в интервю за БНТ. \"Пътят към ада е постлан с добри намерения. Цели се не механизъм за контрол, а механизъм за отстраняване на конкретен главен прокурор, който не се харесва. Унищожаване по начина, по който беше унищожено следствието по времето на Иван Костов\", каза Гешев.Той обясни, че следствените служби са били откъснати от Националната следствена служба. Няколко години след това нещата били оправени, но следствието загинало.\"Към момента не съм чул рационални, конкретни идеи, юридически аргументирани идеи, които да бъдат обсъждани. Т.е. ние почваме един дебат, за да установим какъв е предметът на дебата. Аз не съм наясно какъв е предметът на този дебат. Ако е за място на прокуратурата, тази тема се повдига от дълги години. Тя е решена с едно конституционно решение. Този проблем може да бъде решен само с Велико Народно събрание\", каза Иван Гешев.Неговото лично мнение, което се споделя и от останалите прокурори, е, че прокуратурата не бива да се вади от съдебната власт. Обяснението е: \"Защото тогава ще отиде към изпълнителната власт и приключваме с въпроса за независимостта на всеки един прокурор. И няма да ме питате - как ще устоите на политически натиск. Този политически натиск ще бъде ежедневие\", посочи Гешев.\"По-сериозният дебат, който никога не се повдига, е за законите и за тяхното качество. За това, че те са морално остарели. За това, че те регулират обществени отношения, които вече не фигурират или не регулират съществуващи такива\", каза главният прокурор.Той допълни, че поема \"една прокуратура, която е в добра кондиция, която е подредена и има административенкапацитет\", въпреки че \"няма структура и организация, която да е без проблеми. Въпросът е всяка да решава собствените си проблеми, а да не прехвърля отговорността за тях на други\".\"На мен най ми се иска след тези 7 г. ситуацията с битовата престъпност да седи по различен начин. Да не гледаме по телевизията как се убиват възрастни хора, които са дали живота си и труда си за изграждането на тази държава, как ги палят в къщите им. Надявам се да не говорим вече толкова за корупция и се надявам прокуратурата да излезе по-силна този мандат\", посочи Гешев.Едно от най-големите предизвикателства според него е да се промени мисленето, което съществува у много прокурори, че те са чиновници и магистрати.", "date": "2019.12.19", "title": "Гешев: Опитват се да съсипят прокуратурата, както Костов - следствието"}
{"url": "https://offnews.bg/temida/deloto-sreshtu-mitio-ochite-tragva-na-20-ianuari-717919.html", "text": "Съдебното дело срещу Димитър Желязков (Митьо Очите) и 12-те участници в ръководената от него организирана престъпна група за разпространение на наркотици, изнудвания и палежи тръгва по същество на 20 януари 2020 г.Това реши Специализираният наказателен съд на 18 декември 2019 г. след 8-часово разпоредително заседание.Съдебният състав отхвърли искането на защитниците за връщане на делото на Специализираната прокуратура, след като прие, че обвинителният акт изцяло отговаря на изискванията на закона и в него не са налице процесуални нарушения, които биха нарушили правото на защита на подсъдимите. Съдът отхвърли като неоснователни останалите искания на защитата и потвърдиопределените мерки за неотклонение на всички подсъдими.Димитър Желязков остава задържан под стража.На 20 януари 2020 г. съдебният процес ще започне с разпит на свидетели.", "date": "2019.12.19", "title": "Делото срещу Митьо Очите тръгва на 20 януари"}
{"url": "https://offnews.bg/futbol/treniorat-na-tcska-e-predostavil-spisak-za-selektcia-717910.html", "text": "Треньорът на ЦСКА Милош Крушчич работи усилено по зимната селекция. Той е наблюдавал редица състезатели през последните два месеца, в които е начело на тима.Сърбинът е предоставил на ръководството и списък с желани футболисти. Крушчич е гледал основно играчи от родното първенство, като вече доста имена бяха свързвани с преминаване на “Армията”, информира \"Тема Спорт\".Самият треньор заяви след двубоя с Дунав, че клубът има поглед върху българския пазар и привличането на Ахмед Ахмедов от русенци е именно в тази насока.Сред споменаваните играчи са халфовете Родриго Енрике (Черно море) и Румен Руменов (Етър), бранителят Стивън Езе (Локо Пд) и Родни Антуи и Уесли Ната (Царско село).По отношение на Родриго, треньорът на Черно море Илиан Илиев заяви пред изданието: “Аз поне не знам да има интерес към него от ЦСКА или Левски. Отделен е въпросът, че нещата не опират само до желание на клубовете, а и на самия играч. Родриго има договор с Черно море до лятото на 2021 година”.Иначе на този етап от ЦСКА няма официално съобщение дали Крушчич ще остане начело. По-скоро сърбинът ще продължи работата си като старши треньор и напролет.И неслучайно работи активно по селекцията, като вече е наблюдавал доста футболисти, които са му били предложени, а паралелно с това той сам е посочил играчи, които са му хванали окото и смята, че могат да са полезни на отбора.Крушчич застана на кормилото на ЦСКА на 5 октомври, като беше обявено, че ще е начело до края на годината. Самият треньор заяви след двубоя с Дунав, че няма информация да се гласят промени в щаба.", "date": "2019.12.19", "title": "Треньорът на ЦСКА е предоставил списък за селекция"}
{"url": "https://offnews.bg/evropa/elena-joncheva-sreshtu-kitaj-poiska-dostap-na-evropejski-nabliudateli-717923.html", "text": "Евродепутатът Елена Йончева от Групата на социалистите и демократите изрази загриженост относно злоупотребите и нарушенията на човешките права в китайския автономен регион Синцзян-Уйгур по време на дебат във връзка с положението на уйгурите в Китай (аферата „Чайна кейбълс“). Дискусията бе в Европейския парламент в Страсбург.  Според Йончева в автономния регион се наблюдават груби нарушения на правата на човека, масово видеонаблюдение и интерниране на над 1000 000 уйгури и други етнически малцинства.Според Йончева България е положителен пример за защита на етнически и религиозни малцинства. Тя изрази надежда, че Китайската народна република, страна с древни традиции и култура, и страна с голям потенциал, ще намери начин да защитава, утвърждава и гарантира правата на човека на всички етнически малцинства на своята територия.Елена Йончева завърши своето изказване с призив КНР да осигури на европейските журналисти и наблюдатели да имат достъп до Синдзян-уйгурския автономен регион.", "date": "2019.12.19", "title": "Елена Йончева срещу Китай: Поиска достъп на европейски наблюдатели до уйгурския регион"}
{"url": "https://offnews.bg/zdrave/preobrazuvat-priemnia-kabinet-v-detskata-bolnitca-v-speshen-717920.html", "text": "Приемният кабинет в Специализираната детска болница \"Проф. Иван Митев\" ще бъде преобразуван в спешен, това съобщи здравният министър Кирил Ананиев в отговор на депутатски въпрос в парламента. От 17 декември 2019 г. е въведена промяна в реда на регистрация на потока от пациенти в детската болница, като всички се регистрират в журнал с отбелязване на часа на появяване на територията на лечебното заведение и получават пореден номер.Плановите пациенти получават номер с бял цвят, а спешните с червен, като им се дава приоритет при повикване в кабинет. Възможно е да бъде въведена автоматизирана билетна система. Очакванията са да се получи разделяне на потока на плановите пациенти от този на спешните, обясни министърът. Интензивното отделение в лечебното заведение ще започне работа от 20 януари 2020 г., тъй като в момента се извършват ремонтни дейности, съобщи Ананиев. Търсят се възможности за осигуряване на 24-часово присъствие на поне двама анестезиолози за нуждите на отделението. Дотогава децата, нуждаещи се от спешно лечение, ще бъдат насочвани в приемните на \"Пирогов\", Националната кардиологична болница и Александровска болница, за което са сключени договори с лечебните заведения.\"Ще се използва в максимална степен административният капацитет на Националната кардиологична болница в областта на кардиологията, както и на Александровска болница в областта на пулмологията\", уточни той.Ананиев съобщи, че след трагичния инцидент с тригодишния Алекс от 14 ноември 2019 г., е създаден координационен механизъм, който регламентира приема на деца по спешност, както и при превеждането им от едно лечебно заведение в друго. Припомняме, че детето почина след отказа да бъде хоспитализирано от детска болница „Проф. д-р Иван Митев“, „Лозенец“ и “Пирогов”.Министърът отчете, че в последните години състоянието на педиатричната помощ е незадоволително, както в извънболничната, така и в болничната помощ. По думите му причините за това са комплексни, но най-съществената е липсата на национална многопрофилна университетска детска болница. Като \"разкъсана\" и \"неефективна\"  определи връзката между общопрактикуващите лекари и педиатричните клиники и отделения.Той припомни, че \"Пирогов\" е лечебното заведение, което поема спешния прием на деца на територията на София и посочи, че ще се ползва консултативната помощ на педиатри от други лечебни заведения по профила на редица тесни педиатрични специалности.Ананиев каза още, че към 30 септември 2019 г. средната брутна работна заплата на персонала в Детската болница \"Проф. Иван Митев\" е 1225 лв. при отчетена за 2018 г. 994 лв., тоест увеличението е с 23,24 на сто. При медицинските специалисти е със 7,68%, а при лекарите със специалност с 26,4%.", "date": "2019.12.19", "title": "Преобразуват приемния кабинет в Детската болница в спешен"}
{"url": "https://offnews.bg/obshtestvo/chasti-ot-manastirski-livadi-bez-voda-dnes-717878.html", "text": "\"Софийска вода\" временно ще прекъсне водоснабдяването в част от кв. \"Манастирски ливади\" днес, предупреждава дружеството.Причината е пресвързване на уличен водопровод на ул. „Васил Стефанов“.Няма да имат вода живеещите на ул. „Васил Стефанов“, комплекс „Елизиум“, от 10 до 17 ч.При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на ул. „Васил Стефанов“.Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .“Софийска вода” АД предварително се извинява на своите клиенти за причинените временни неудобства!Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.12.19", "title": "Части от Манастирски ливади без вода днес"}
{"url": "https://offnews.bg/temida/advokatat-na-bashtata-na-pochinaloto-bebe-pri-katastrofata-s-mestan-s-717908.html", "text": "Привличането на бащата на починалото бебе при катастрофата с Лютви Местан - Юсеин Ахмед, ще бъде обжалвано. Това заяви адвокатът му Николай Димитров пред bTV, според когото обвинението срещу клиента му е първа стъпка към намаляването на вината на политика.Ако се докаже съпричиняване на смърт, отговорността ще бъде разделена между тях.В поясненията към постановлението са изброени хаотично няколко разпоредби от Закона за движение по пътищата, като някои от тях се изключват взаимно, други си противоречат, поясни адвокатът.Той изрази съмнение за начина, по който е изчислена скоростта, с която се е движел клиентът му, а именно 122 км/ч.\"Това се твърди в постановлението за привличане за обвиняем. Ние не сме запознати с начина, по който е изчислена тази скорост. Но веднага извършихме на място 4 следствени експеримента. Дори да се е карал така, от знака \"Стоп\" има време за реакция от 4 секунди, което е достатъчно време да видиш, че някой се движи по път с предимство и да не тръгнеш да извършваш маневра\", каза Димитров.Димитров коментира думите на Лютви Местан, че колата му е ударена вдясно повече, отколкото вляво, а маневрата е била наляво, което според него означава, че другият водач има вина. Адвокат Димитров поясни, че при внезапна опасност няма как да се очаква реакция като по учебник.\"Главният прокурор Сотир Цацаров обеща по време на мандата си методична помощ от ВКС. Ние не сме сигурни, че такава помощ е оказана, отправили сме искане към Иван Гешев в качеството си на нов главен прокурор да проследи как се е развило това досъдебно производство\", обясни адвокатът на семейството.", "date": "2019.12.19", "title": "Адвокатът на бащата на починалото бебе при катастрофата с Местан: Ще обжалваме привличането му като обвиняем"}
{"url": "https://offnews.bg/futbol/zhelan-ot-hubchev-se-operira-v-barselona-717907.html", "text": "Левият бек на Берое Александър Василев претърпя операция на адукторите в клиника в Барселона. Исканият от Левски футболист е играл с проблеми в последните мачове от есенния дял на шампионата, но е стискал зъби, пише вестник \"Тема Спорт\".Крайният бранител беше несменяем титуляр при заралии тази есен. Той беше на терена в 19 срещи от първенството, в които се отличи с пет асистенции. Един от най-силните му мачове беше именно срещу \"сините\" в Стара Загора, когато явно вече е играл и с жестоки болки.Интервенцията на 24-годишния бранител е преминала успешно. Очаква се той да започне подготовка с тима на 6 януари. В началото обаче ще тренира на облекчен режим.Едва след около две седмици по-късно ще може да се готви на пълни обороти. Това обаче надали ще стопира преговорите между Левски и Берое за негов трансфер.Халфът на старозагорци Карлос Охене вече се е прибрал от каталунската столица, където също претърпя операция. Ганаецът ще се присъедини към отбора в средата на януари. Възможно е и трети играч на \"зелените\" да легне под ножа. Това е нападателят Зоран Йосипович.", "date": "2019.12.19", "title": "Желан от Хубчев се оперира в Барселона"}
{"url": "https://offnews.bg/tehnologii/testovete-na-offroad-bulgaria-com-kombiniran-akumulatoren-perforator-717797.html", "text": "Бидейки геолог по образование и призвание, през годините често ми се е налагало да се боря с различни по твърдост и състав скали, да се опитвам да ги раздробявам или да отчупвам от тях различни късове. И сега, макар и отдавна да работя нещо друго, съм запазил геологията и колекционирането на кристали като хоби и обикалям българските планини в търсене на различни творения на природата. За да се сдобия с някой хубав образец и да го откъртя от скалата, често ми се налага да ползвам силови методи и ръчни инструменти. Това обикновено става с чук и длето, по-рядко с кирка и лопата, а при по-сериозни ситуации се намесва и лост.Компактен, стилен и мощен уред за пробиване и къртене, независим от кабели и захранване.От 3 години притежавам малък винтоверт Parkside и съм изключително доволен, но тук за пръв път се сблъсквам с Performance серията на ръчните инструменти на марката. И така, на пръв поглед, идва една добре опакована и компактна на вид кутия.Грабва ме със удобната дръжка и чудо, метални закопчалки, сериозни и стабилни.Технически данни според официалната брошура:Безчетков двигател, който се износва по-бавно и гарантира по-дълъг живот на уреда.Мощен ударен механизъм (с енергия на удара 3 J) осигурява достатъчно мощност за обработка на разнообразни материали, като мaксималният диаметър на пробиване в бетон и камък е 24 mm, в метал – 13 mm, а в дърво – 27 mm.Централен селекторен превключвател на машината за лесна смяна на наличните функции:Сигурност при работа осигуряват металният ограничител за дълбочина на пробиване и колелото за ограничаване на оборотите.Вградено LED осветление за манипулации в слабо осветени пространства.Перфораторът е снабден с удобна ръкохватка с меко противоплъзгащо покритие, както и с допълнителна дръжка, която може да се върти на 360°.Бързодействащ патронник със система SDS-Plus.Акумулаторната батерия (20 V/4,0 Ah) е съвместима с Зареждането й отнема 60 минути, след което бързодействащото зарядно устройство, включено в комплекта, се изключва автоматично.Теглото също е сериозно, загатва за солиден инструмент вътре. И така и се оказа, Самият перфоратор е окомплектован с удобна дръжка за стабилна работа и регулатор на дълбочината на пробиване.Цвета на инструмента, за разлика от традиционните уреди Parkside, не е зелено и черно с червено, а черно и сиво с червено. Корпуса не е 100% пластмаса, а комбинация от метал и пластмаса. В метален корпус е поместен основния двигател на уреда.Теглото е 3.7 килограма с батерия и поставено длето и е възможно да се работи с една ръка, реално се удържа, но трудно и стабилната работа изисква да се държи с две ръце.В дръжката е монтиран и светодиод за подсветка на работното пространство, което определено улеснява работата при липса на достатъчно светлина.Ето още веднъж, с риск да се повторя, малко технически детайли:Честота на въртене на празен ход – 0-950 оборота на минута.Брой удари – 0-4700 минутаСила на удара – 3J( искам да отбележа, електрически, не акумулаторни, уреди от реномирани мaрки с по-големи габарити също имат сила на удар между 2.6J и 3J)Максимален диаметър на пробиване13 мм за стомана27 мм за дърво24 мм за бетонПоказателите на литиево-йонната акумулаторна батерия от серията X20Vteam също са впечатляващи:Номинално напрежение 20VКапацитет 4Ah10 клеткиЗарежда се от зарядното от 0 до пълен капацитет за приблизително 60 минути. Реално тази батерия е една от най-големите, които могат да се намерят на пазара като капацитет и гарантират дълга работа на инструмента с нея. Поставя се в дълбоки улеи на дръжката, а големия бутон за освобождаване я държи стабилно на място, избягвайки всякакво движение или луфт, така характерни за някои други марки инструменти от този тип.Зарядното също се захваща стабилно с батерията и има индикатори - червено при разредена батерия и зелено, когато батерията е заредена и готова за работа.И нещо дребно, но правещо впечатление - кабела на зарядното устройство е достатъчно дълъг.Това често не е така при този тип уреди и прави проблеми при позиционирането около контакта, но тук този проблем не съществува. В куфара има предвидено гнездо за втора батерия, която може да се закупи отделно, което прави къртача готов за много дълга и продължителна работа.Захватът на бургиите и длетата е SDS Plus. Перфораторът има 4 позиции на работа – Пробиване, Ударно пробиване, Настройване позицията на секача и Къртене.Има и 6 настройки на оборотите и честота на ударите.Естествено, има и бутон за обръщане посоката на въртене, удобно поставен до старт-стоп бутона.Допълнителната дръжка за удобна работа се мести във всички посоки около оста на инструмента за лесна и удобна работа. Като цяло ергономията му е на много високо ниво, държи се удобно и стабилно, дава възможност за работа и в по-тесни пространства.Но каквото и да си говорим, работат с твърди материали е истинския тест за всеки къртач. Затова игнорирах дървото и метала, там е ясно, че на режим Пробиване инструмента ще се справи, и се насочих директно към твърд бетон и скали. Мои близки хора завършват строежа на семейната си къща, по която определено има още много работа за такъв инструмент и в мразовитото декемврийско утро ги посетих, надъхан за сериозни тестове. Но преди това съветвам всеки да остави този, а и който и да е подобен уред, първо да поработи на празен ход в режим Къртене, за да загрее смазващото масло в патронника. Така и аз отделих минута за това занимание, след което се хвърлих директно на един ъгъл стърчащ бетон, който трябваше да бъде обработен. Благодарение на лекотата (спрямо подобните аналози) и ергономията на дръжките неудобната позиция не беше проблем. Леко и уверено длетото захапа бетона и се разхвърчаха късове. Целта беше да се оглади, а не разтроши материала, с което машината се справи блестящо, както е видно и от клипа (моля да игнорирате неопитността на боравещия с инструмента).Не беше нужно никакво особено усилие, което ме амбицира за следващия тест – здрав и объл варовиков къс.Тук определено се искаше майсторлък, който аз нямам, за да се борави правилно с перфоратора, но въпреки това камъкът се предаде. Ако беше по-голям, определено можеше да забия длетото в него, както правят в някои големи магазини. Държа да отбележа, варовикът е мек, но здрав материал, плътен и труден за чупене. Но след като го преодолях, реших да направя върховен тест – да противопоставя перфоратор Parkside Performance срещу витошко паве. Моите приятели бяха оградили една фиданка с няколко такива павета и аз подхванах едното. Сиенитът, от който е изградено павето, е особено корава и плътна скала, пословична със своята твърдост и издържливост на всякакви механични влияния. Не случайно от тази скала са изработвани настилките на стара София, които все още седят на оживени булеварди и отказват въпреки над 100 годишната си служба да се предадат. Та избрах аз едно такова паве и започнах да къртя единия ъгъл с инструмента.Както се вижда в клипа, за няколко секунди павето поддаде и сиенита се откърти. Можех да продължа още много, камъни и бетон из двора на новостроящата се къща не липсваха, но представянето до момента беше красноречиво. Ако трябва да обобщя епизода Къртене, с оглед на компактния си размер и параметри перфоратор Parkside Performance се справя блестящо с това, което може да се очаква от него – оглаждане на бетон, къртене на малки късове от бетон, скали и зидарии. Все пак това е компактен уред и не е предназначен за пробиване на отвори за врати в дебел бетон или дялане на камъни за настилка от големи скални късове. Но прекрасно би се справил с издълбаване на кабелен канал или гнездо за разпределителна кутия например. Къртенето е все пак само една от функциите на уреда, редно беше да пробвам и пробиване. За цел си избрах вече огладения бетон. Останах изумен от лекотата на работа.Вижда се в приложения клип, но буквално за секунди бургията влиза навътре в бетона и пробива дълбок отвор. Като бормашина перфоратор Parkside Performance се справя блестящо и безотказно.Ако трябва да обобщя, перфоратор Parkside Performance е универсален инструмент, полезен за всеки домашен майстор и сигурен помощник при къртене на мазилки, пробиване на всякакви материали, прокопаване на кабелни канали, оглаждане на различни ръбове и куп други дейности. Компактен, в здрава и сигурна кутия, той не заема място и спокойно замества няколко инструмента накуп. А факта, че е акумулаторен уред, независим от кабели и ток, го прав прекрасен помощник и в градината, гаража и вилата. Н", "date": "2019.12.19", "title": "Тестовете на OFFRoad-Bulgaria.com: Комбиниран акумулаторен перфоратор Parkside Performance"}
{"url": "https://offnews.bg/sviat/donald-tramp-tragna-kam-impijchmant-sadbata-mu-shte-se-reshi-v-senata-717899.html", "text": "Доналд Тръмп стана третият президент на САЩ, подложен на процедурата за импийчмънт от Камарата на представителите. Решението дали той ще остане на поста си ще вземе Сенатът през януари 2020 г., предаде Би Би Си.Това стана след две гласувания в Конгреса – за всяко от двете обвинения. Това за злоупотребата с власт събра 230 гласа „за“ и 197 „против“, 229 подкрепиха импийчмънта по обвинението за възпрепятстването на разследването на Конгреса, 198 бяха против.За решението да започне процедурата по отстраняването на Тръмп от поста бяха достатъчни 216 гласа по всяко от обвиненията.Преди самото гласуване демократите дадоха да се разбере, че не смятат да се откажат от опита Тръмп да бъде отстранен от властта. Това гласуване обаче не означава, че президентът на САЩ е длъжен да напусне поста си, а и официално обявеният импийчмънт няма да му попречи да бъде избран за следващ мандат.Миналия понеделник демократите в Конгреса публикуваха 658-страничен доклад, в който обвиниха Тръмп за вземане на подкупи и опит да принуди президента на Украйна да започне разследване срещу сина на бившия вицепрезидент на САЩ Джо Байдън.Резултатите от гласуването отразяват дълбокия разкол в Камарата на представителите по партиен признак, отбелязва VoA /Voice of America, Радио Гласът на Америка/.Трима от демократите гласуваха против двете обвинения. Тулси Габард, също демократ, претендентка за участие в президентските избори през 2020 г., се въздържа и за двете точки. Веднага след вота тя публикува изявление, в което обясни позицията си.„Не мога с чиста съвест да гласувам против импийчмънта, защото мисля, че президентът Тръмп извърши правонарушение. А аз също така не мога с чиста съвест да подкрепя импийчмънта, защото отстраняването на действащия президент не следва да бъде резултат от еднопартиен процес, разпален от племенна вражда, която така дълбоко раздели страната ни. Когато преди три месеца аз гласувах за започването на разследване за импийчмънта, аз казах, че това не трябва да бъде еднопартиен проект. За съжаление, именно това се случи“, пише тя.Както се и предполагаше, гласуването още веднъж доказа острото разделение в позициите на законодателите по партиен принцип, отбелязва изданието. Досега само двама президенти са подлагани на процедурата за импийчмънт – Бил Клинтън през 1998 г. и Андрю Джонсън през 1868 г., но те запазиха постовете си. През 1974 г. Ричард Никсън подаде оставка, без да дочака обявяването на тази процедура.И след това гласуване в Камарата на представителите на САЩ Доналд Тръмп ще продължи да управлява държавата. Съдбата му ще бъде решена в Сената – там ще бъдат разгледани утвърдените от Камарата обвинения и доказателствата за неговата невиновност.Процесът ще бъде ръководен от ръководителя на Върховния съд на САЩ Джон Робъртс. За окончателното сваляне на президента от поста му трябва да гласуват две трети от сенаторите – не по-малко от 67.Най-вероятно Сенатът ще започне изслушванията през януари догодина. Продължителността на процеса не е регламентирана. Ако поддръжниците на импийчмънта в Сената не получат необходимото мнозинство гласове, Доналд Тръмп ще запази поста си.Ако мнозинството в Сената подкрепи импийчмънта, държавен лидер ще стане сегашният вицепрезидент Майк Пенс. Под злоупотребата с власт се разбираше само разговорът на Тръмп с украинския президент Володимир Зеленски от 25 юли т.г. Тогава в хода на разговора лидерът от Белия дом поиска той да започне разследване срещу бившия вицепрезидент Байдън. Неговият син беше член на борда на директорите на украинската държавна петролно-газова компания Burisma в периода 2014-2019 г. и, както твърди Тръмп, е бил въвлечен в корупционни схеми в тази страна.По това време Джо Байдън беше упълномощен от администрацията на САЩ по въпросите на Украйна, а според републиканците в Конгреса, е съпричастен към уволнението на шефове от правоохранителните органи в тази държава, подготвяли разследвания, в това число и срещу сина му по обвинения за корупция.Тези обвинения демократите определят като призив към чужда държава за намеса в процеса на изборите на САЩ.Освен това, демократите в Конгреса предявиха обвинения на Тръмп за възпрепятстване на работата на Камарата на представителите – президентът забранил на високопоставени фактори от администрацията си да отговарят на поканите на законодателите и да се изказват на изслушванията в комисиите в рамките на процедурата по импийчмънта.Проблем е бъдещето на политиката в САЩ. Ако след обявяването на импийчмънта президентът бъде оправдан в Сената, демократите ще трябва да си сътрудничат с Белия дом по целия списък на законодателните инициативи.Обявяването на импийчмънта не пречи на действащия президент отново да издигне кандидатурата си за вота през 2020 г. и да участва в предизборните баталии. Как точно демократите ще си сътрудничат с президента след всичко това, още не е известно.„Ако президентът не бъде привлечен под отговорност, ако колегите ми в сената не изпълнят задълженията си, дадени под клетва, то нашата демокрация ще се окаже заплашена“, казва пред Би Би Си конгресменът Дейвид Сисилин.", "date": "2019.12.19", "title": "Доналд Тръмп тръгна към импийчмънт, съдбата му ще се реши в Сената"}
{"url": "https://offnews.bg/obshtestvo/temperaturite-dnes-ot-minus-1-do-plius-18-gradusa-717874.html", "text": "Днес над страната ще има разкъсана средна и висока облачност, показва прогнозата на НИМХ. На места в равнините и низините ще има и мъгла. Ще бъде почти тихо. Минималните температури в повечето райони ще бъдат между минус 1° и 4°, а максималните ще останат в широки граници - от 8°-10° - в местата с по-трайна мъгла, до 17°-18° в по-високите части от страната. В София: около 11°.Над планините също ще има разкъсана седна и висока облачност, но няма да вали. Ще духа слаб до умерен южен вятър. Максималната температура на височина 1200 метра ще е около 15°, на 2000 метра – около 10°.Над Черноморието ще има разкъсана висока облачност, преди обяд на места по южното крайбрежие ще има намалена видимост. Ще духа слаб вятър, предимно от запад-югозапад. Максималните температури на въздуха ще бъдат 14°-15°, на морската вода е 12°-13°. Вълнението на морето ще бъде 2-3 бала.Слънцето изгрява в 7:53 часа и залязва в 16:55 часа. Продължителност на деня 09:02 часа.", "date": "2019.12.19", "title": "Температурите днес - от минус 1 до плюс 18 градуса"}
{"url": "https://offnews.bg/medii/i-zhalt-trud-spria-da-izliza-717900.html", "text": "Седмичникът \"Жълт Труд\" спря да излиза. Изданието, което е на пазара от 1991 г., вече отпечата последния си брой.През годините във вестника са работили дълъг списък качествени журналисти.През втората половина на 90-те години тиражът на изданието гонеше 400 000 броя.\"Жълт Труд\" е поредното печатно издание, което спира да излиза. Последователно бяха спрени всекидневниците \"Новинар\", \"Преса\" и \"Дневник\", а \"Стандарт\" в момента се опитва да просъществува като седмичник. От началото на 2020 г. в. \"Сега\" също ще се отпечатва само веднъж в седмицата - в петък.", "date": "2019.12.19", "title": "И Жълт Труд спря да излиза"}
{"url": "https://offnews.bg/obshtestvo/nachalnikat-na-nso-poiska-promeni-v-zakona-za-sluzhbata-717922.html", "text": "\"Необходимо е да започне дебат за промени в Закона за Националната служба за охрана, пет години след влизането му сила. Тези промени трябва да концентрират функциите и дейността на НСО до същността на една мотивирана и с висок обществен авторитет държавна охранителна служба.\"Това заявява началникът на НСО бригаден генерал Красимир Станчев във видеообръщение към служителите на Националната служба за охрана в навечерието на Коледните и Новогодишни празници. През 2019 г. НСО отбеляза и 140 години от полагане основите на държавната охранителна дейност в България.„Не е достатъчно една специална служба да има свой закон. Този акт трябва да отразява обективните условия на специализираната дейност за целите на националната сигурност, която нито една друга служба или държавна структура не може да изпълнява“, категоричен е началникът на НСО.„Поехме удари от различни страни върху доброто име, престижа и достойнството на Националната служба за охрана. Чухме отново и напълно несъстоятелни призиви за закриване на НСО. Поехме тези удари, но запазихме добрия тон и професионалното си достойнство“, посочва ген. Станчев.И подчертава, че НСО не може да си позволи да се лиши от нито един свой служител. „Затова и занапред ще положа всички усилия, за да ограничим текучеството на опитни и кадърни специалисти. Трябва да запазим наличния потенциал, да привлечем и да обучим нови служители“, посочва бригаден генерал Станчев.В обръщението си началникът на НСО откроява устойчивото кариерно израстване, възнагражденията на състава, условията за обучение и усъвършенстване на уменията, материално-техническото осигуряване и състоянието на автомобилния парк като само част от предизвикателствата, които стоят пред охранителната служба.„Общо предизвикателство е повишаването на обществения аворитет на НСО и на публичното доверие в нашата работа. Не можем вече да отричаме, че професионализмът, съвестта и лоялността на служителите на НСО не са достатъчен аргумент за обществена подкрепа“, подчертава генералът.Пред служителите на Националната служба за охрана Красимир Станчев поема ангажимент промените да се случват плавно, защото „в основата на всяка промяна стоят хората“. Същевременно „промените не могат да се случват само „отгоре“. „Длъжни сме да се приспособяваме към новите условия и да отчитаме обществените очаквания към нашата работа“, категоричен е бригаден генерал Красимир Станчев и се обръща с думи на благодарност към служителите на НСО за тяхното доверие, търпение и всеотдайност.", "date": "2019.12.19", "title": "Началникът на НСО поиска промени в закона за службата"}
{"url": "https://offnews.bg/112/40-dushi-ot-romski-familii-se-biha-vav-filipovtci-petima-postradali-717902.html", "text": "Масово сбиване е станало тази нощ в заведение в кв. \"Филиповци\" в София, съобщават БНР и Нова тв.Петима са пострадали, един от тях е в по-тежко състояние и е настанен в \"Пирогов\".Били са се около 40 души.До момента са арестувани 10-има.Скандал между две ромски фамилии е предизвикал сбиването. Сигналът за него е подаден в 21:25 ч. На място са изпратени две линейки на Спешна помощ. Едната откарва двама от пострадалите в \"Пирогов\" с разкъсно-контузни рани. Екипът от другата преглежда петима и откарва пострадал в ИСУЛ. Друг отказва хоспитализация.По информация на полицията скандалът е възникнал по-рано през деня между деца, а след това са се присъединили и възрастни. В квартала има засилено полицейско присъствие.", "date": "2019.12.19", "title": "40 души от ромски фамилии се биха във Филиповци: петима пострадали, 10 арестувани"}
{"url": "https://offnews.bg/ikonomika/bdzh-poluchi-4-oferti-za-dostavka-na-10-novi-lokomotiva-717884.html", "text": "Четири компании са подали заявления за участие в търга за доставка на 10 нови електрически локомотива за БДЖ, научи OFFNews.Това са водещите световни производители \"Бомбардие транспортейшън“ ГмбХ, ДЗЗД „Сименс Трон” и ”Щадлер рейл Валенсия“, както и консорциум „Екселор-Е.Л.“ В последното обединение водещ партньор е българската компания Екселор холдинг груп, която се занимава с търговия на едро на машини.В предмета на търга е и осигуряването на гаранционно обслужване на новия подвижен състав.Прогнозната стойност на обществената поръчка е 57 млн. лв. без ДДС.Основният критерий за оценка на офертите ще е цената, но точки ще се дават и за допълнителни критерии като срок за доставка на локомотивите.", "date": "2019.12.19", "title": "БДЖ получи 4 оферти за доставка на 10 нови локомотива"}
{"url": "https://offnews.bg/obshtestvo/vazduhat-opasen-dnes-bufernite-parkingi-v-sofia-shte-sa-bezplatni-717901.html", "text": "Буферните паркинги ще бъдат безплатни за всички шофьори, които решат днес, 19 декември, да слязат от автомобилите и да пътуват с градския транспорт, съобщи Центърът за градска мобилност.Причината е високото ниво на фини прахови частици във въздуха.Безплатните паркинги са разположени по линиите на метрото на бул.“Цариградско шосе“, бул.“Черни връх“, бул.“Ломско шосе“, бул.“Александър Малинов“ и на бул.“Драган Цанков“.Средноденонощните стойности на фини прахови частици (ФПЧ 10) във въздуха превишават в пъти нормата от 50 µg/m3, показват данните от измервателните станции в София. Стойността се отнася към средноденонощната концентрация, осреднена за 24 часа (от 0 до 24 часа).Повишени нива традиционно няма само на Копитото. В \"Дружба\" превишението е почти двойно, в \"Надежда\" достига четворно.Ако имате маска с филтър, носете я днес. Това е начин да се предпазите в условията навън.Данните от измерванията от автоматичните станции постъпват в Националната база данни на изпълнителна агенция по околна среда и води (ИАОС) към Министерството на околната среда и води (МОСВ) След проверка за достоверност и верифицирането им, окончателните данни се публикуват от ИАОС.", "date": "2019.12.19", "title": "Въздухът опасен днес: буферните паркинги в София ще са безплатни"}
{"url": "https://offnews.bg/obshtestvo/trend-samo-13-ot-balgarite-spazvat-kolednia-post-717944.html", "text": "Едва 13 на сто от българите постят преди Рождество Христово, 72 на сто обаче спазват традициите на Бъдни вечер. 74% от хората у нас украсяват домовете си за Коледа, показва проучване на Тренд, проведено сред 1006 души между 29 ноември и 9 декември по поръчка на 24 часа. 87% от българските граждани ще празнуват Коледа. Тези, които заявява, че няма да празнуват са най-вече представители на религиозните общества. За 35% от хората Коледа е по-важен празник от Нова година, но най-голям дял (43%) смятат, че двата празника са еднакво важни. 69% от анкетираните декларират, че ще купуват подаръци за предстоящите празници. Малко над една пета (21%) пък споделят, че не възнамеряват да купуват. Основната група от тези, което няма да купуват подаръци, са хора над 70 г.През 2017 г. делът на възнамеряващите да отделят между 21 и 50 лева за подаръци е най-голям – 23%. През 2019 г. регистрираме положителна тенденция в това отношение – най-големи дялове се отчитат при планиращите да отделят между 81-100 лв. и 101-200 лв. за подаръци – по 19%.Най-голям дял (33%) планират да отделят до 100 лв. за коледните и новогодишните празници. 72% спазват традициите на Бъдни вечер, но само 13% спазват коледните пости, като сред постещите най-голям дял са хората над 60 години.Близо три четвърти (74%) са тези, които украсяват дома си с коледна украса, а 25% пък не украсяват домовете си.Само 1% от българите ще празнуват Коледа в чужбина, а 79% ще празнуват в населеното място, в което живеят. За сравнение, през 2017 г., деклариращите, че ще прекарат Коледа в населеното място, в което живеят са 84%.12% ще посрещнат новата година в дома на близки, роднини или приятели, а близо две трети (60%) ще празнуват вкъщи. Само 6% ще прекарат новогодишната нощ в заведение в града, в който живеят, а 4% в заведение в друг град в България. Общо 2% - както през 2017 г., ще бъдат в чужбина – при близки или на почивка.За повече от половината български граждани (55%) е най-важно времето със семейството и приятелите, което ще прекарат, когато става дума за коледните празници. 6% пък споделят, че за тях най-значимо са почивните дни покрай коледните празници, а за 7% това са спазването на традициите.", "date": "2019.12.19", "title": "Тренд: Само 13% от българите спазват Коледния пост"}
{"url": "https://offnews.bg/obshtestvo/rektorat-v-ostavka-na-nha-ne-kazva-kakva-suma-lipsva-i-kade-sa-parite-717932.html", "text": "Ректорът в оставка на Националната художествена академия проф. Николай Драчев не даде ясни отговори на въпросите къде са парите за заплати на преподаватели и служители в НХА, дали те са били пренасочени за капиталови разходи - в частност за изграждането на новия учебен корпус в София, дори не уточни в какъв размер е цялата липсваща сума. Въпросите поставиха журналисти на пресконференция в НХА по повод края на европроекта за новия корпус, след като миналата седмица , протестираха. Вследствие на всичко това МОН започна спешен одит, , но не стана ясно кога ще има заплати.В крайна сметка, след многократното поставяне на един и същи въпрос днес, от Академията казаха, че ставало въпрос за покриването на разходи за текущи, неотложни ремонти, но подробности не бяха дадени.Ректорът в оставкаНа въпросите от OFFNews пренасочвани ли са пари от перото за заплати към покриване на капиталови разходи, включително за новия корпус, ако да - защо и каква е сумата, проф. Драчев отговори така:Той отрече да липсват пари за стипендии и да има неизплатени такива, каквато информация бе изнесена миналата седмица. \"Има недостиг за заплати. Търсим решение на този проблем с министерството\", каза ректорът в оставка, увери, че ще има някакви пари за празниците, но не е ясно колко и кога хората ще започнат да получават регулярно възнагражденията си.Ректорът в оставка твърди още, че НАП имат да възстановяват на Академията надвзети пари за осигуровки. Каква е сумата той също не можа да каже, каза, че \"не се знае\".Новият корпусПо никакъв начин проектът за изграждането на новия учебен корпус не е ощетил бюджета на Национална художествена академия - увери ръководителката му Веселина Инкова.Веселина ИнковаФинансирането по проекта е в размер на 2 999 000 лв. От тях 85% са финансиране от Европейския фонд за развитие и 15% са национално съфинансиране, не собствено, на Академията. Държавните пари постъпват по отделна сметка и се разходват целево, подчерта Инкова. На въпрос необходимо ли е Академията със собствени средства да покрива някакви разходи, които да бъдат възстановени впоследствие, тя отговори:ОдитиРекторът в оставка продължи да уверява аудиторията, че финансово Академията се управлява добре. \"Тази година Сметната палата направи проверка, не намери никакви нарушения. След това одит от министерството - също направена проверка, която не откри никакви нарушения. След това дойде инспекторат по труда, който също не намери никакви\", каза той, а на въпрос щом всичко е наред, защо няма заплати отговори: \"Имайте малко търпение, ще разберете. Това са пари, които са усвоени по неотложни ремонти и така нататък. Търсим решението\".Според него не той, а екипът, който извършва одита, трябва да каже колко пари липсват и защо:\"Няма как да ви правя счетоводен отчет за всичко - приход, разход. Това го направихме на Академичен съвет, всичката тази информация беше поднесена. Няма нищо, което да е свършено по начин, който да не е законосъобразен. Цялата информация за това какво сме имали като приход, какво сме имали като разход е изнесено. Естествено има едни несъответствия, които бяха констатирани вчера, но не искам сега да влизам в неща, които... Ще го разберете, в момента тече одит. Те са хората, които ще кажат защо ги няма, защо ги има и така нататък\".Доц. Даниела Янкова\"Никакви пари за никакъв ремонт не са прехвърляни - намеси се доц. Даниела Янкова, координатор по проекта. - Това са текущи... тук потекла тръбата в тази сграда, в другата протекъл покривът - това са си текущи ремонти на една безкрайно амортизирана материална база, която има Академията и ежедневно...  оня ден имахме наводнение на \"Цариградско шосе\", преди три седмици протече тоя покрив, ние не можем да осигурим нормален учебен процес, без това нещо да се случва. В общежитието непрекъснато има...\"На финала тя разкритикува журналистите, че вместо да се зарадват за строежа на новата сграда, задават въпросите, които задават. \"Искам да ви помоля нещо - днес сме се събрали на пресконференция, която е планирана по повод нашия европейски проект. Събрали сме се по един хубав повод, който явно вас не ви интересува\", скара се доц. Янкова.Новата сграда\"Всичко ще бъде изплатено, по Коледа ще имат, ще имат някакви - всичко това се коментира с министъра\", обеща ректорът в оставка.", "date": "2019.12.19", "title": "Ректорът в оставка на НХА не казва каква сума липсва и къде са парите за заплати"}
{"url": "https://offnews.bg/futbol/biletite-za-plejofa-mezhdu-balgaria-i-ungaria-veche-sa-v-prodazhba-717946.html", "text": "Билетите за полуфиналния плейоф между отборите на България и Унгария вече са в продажба. \"Трикольорите\" приемат състава на Марко Роси на 26 март 2020 г. от 21:45 ч. на Националния стадион \"Васил Левски\".При евентуален успех в сблъсъка ще изправи нашите срещу победителя от другата полуфинална двойка (Исландия - Румъния) пет дни по-късно отново в София.Специално за баражите ръководството на Българския футболен съюз обявява по-ниски цени на билетите в сравнение с европейските квалификации и мачовете от Лигата на нациите. Стойностите са както следва:Сектор А - 20 лв.Сектор В - 15 лв.Сектори Б и Г - 10 лв.ВИП 1 категория - 100 лв.ВИП 2 категория - 50 лв.БФС и официалният партньор на съюза Vivacom също така продължават инициативата \"Семеен сектор\", която дава възможност на родителите да заведат децата си в обособена за целта зона (сектор А, блок 8) на преференциални цени - възрастният купува билет на реалната му цена за сектор А (20 лв.) и има право да заведе до три малолетни лица срещу допълнителни 2 лева на пропуск.Родителят или настойникът е длъжен да попълни изискваната от закона .", "date": "2019.12.19", "title": "Билетите за плейофа между България и Унгария вече са в продажба"}
{"url": "https://offnews.bg/sviat/otstraniha-katalunskia-lider-ot-posta-mu-za-18-mesetca-717953.html", "text": "Испански съд отстрани днес каталунския регионален лидер Ким Тора от поста за 18 месеца, предаде БТА.Висшият съд на Каталуния призна Тора за виновен по обвинение в неспазване на решение на Централната избирателна комисия на Испания преди парламентарни избори в страната. Той забрани на ръководителя на каталунското регионално правителство да заема държавни постове за период от 18 месеца и му наложи глоба от около 30 000 евро.Решението може да бъде обжалвано пред испанския Върховен съд. Това означава, че е възможно да минат месеци до окончателното му влизане в сила, когато каталунският регионален лидер ще бъде отстранен от поста.Процесът срещу Тора започна миналия месец. Той бе обвинен в поставяне на сепаратистка символика на административни сгради в навечерието на парламентарните избори през април тази година. Прокуратурата искаше на Тора да бъде забранено да заема държавни постове за 20 месеца.", "date": "2019.12.19", "title": "Отстраниха каталунския лидер от поста му за 18 месеца"}
{"url": "https://offnews.bg/futbol/zinedin-zidan-izigrahme-strahoten-mach-sreshtu-barsa-717930.html", "text": "Треньорът на Реал Мадрди Зинедин Зидан остана много доволен от представянето на неговите футболисти срещу Барселона (0:0).Ел Класико не излъчи победител, но \"белия балет\" трябва да съжалява повече за резултата, тъй като несъмено създадоха повече опасности в изтеглената среща от 10-ия кдъг на испанската Ла Лига.\"Много съм доволен от представянето на отбора. Изиграхме страхотен мач, но просто ни липсваше попадението. Заслужавахме повече. Футболът е такъв, когато създаваш положения, трябва и да ги реализираш.Трябва да поздравим играчите, защото да играеш тук не е лесно. Най-важното беше представянето и отношението на футболистите през всички 90 минути, защото взехме топката на отбор, която не обича да тича след нея\", каза Зидан.Французинът е първият треньор на \"белия балет\", който не губи в пет поредни гостувания на \"Ноу Камп\" във всички турнири, записвайки две победи и три равенства.", "date": "2019.12.19", "title": "Зинедин Зидан: Изиграхме страхотен мач срещу Барса"}
{"url": "https://offnews.bg/politika/patriotite-izhvarliha-deputatite-ot-ataka-ot-komisii-717950.html", "text": "Депутатите от “Атака” днес бяха извадени и от парламентарните комисии, след като бяха изключени през лятото от парламентарната група на “Обединени патриоти”. Народните представители гласуваха няколко предложения за промени в съставите на комисиите. Освобождаването на депутати от “Атака” налага разместване на депутатите от ВМРО и НФСБ, които останаха под същото име на коалицията. Предложенията са внесени от Валентин Касабов (НФСБ) и Искрен Веселинов (ВМРО).Христиан Митев (НФСБ) бе освободен от комисията за наблюдение на приходните агенции и борба със сивата икономика и бе преместен за член на комисията по култура и медии - на мястото на депутата от \"Атака\" Станислав Станилов. Според правилника на Народното събрание един народен представител може да участва в две постоянни комисии, като сега Митев е и член на правната и е неин заместник-председател.Александър Сиди (ВМРО) пък излиза от комисията за взаимодействие с неправителствените организации и гражданите, на която в момента е заместник-председател. От комисията по вътрешна сигурност и обществен ред бяха извадени лидера на \"Атака\" Волен Сидеров (който стана общински съветник) и заместникът му в партията Десислав Чуколов, като вместо тях в нея влезе Сиди. Павел Шопов (\"Атака\") бе изваден от социалната комисия. Там обаче остават Калин Поповски и Сиди от \"воеводите\".Променен е съставът на бюджетната комисия, която е една от най-важните, депутатката на Сидеров Маргарита Николова, която сега е редови член, беше заменена от Александър Сабанов (ВМРО), но вече като зам.-председател.Петър Петров (НФСБ) излезе от състава на комисията по околната среда влезе в тази по икономическа политика и туризъм. От нея пък са освободени Сабанов и лидерът на НФСБ Валери Симеонов, който сега е зам.-председател.Павел Шопов протестираше при гласуването на всяка промяна и сравни действият на мнозинството към депутатите от “Атака” с действията на съветската армия в България.Бившите депутати на Волен Сидеров ще загубят и сериозна част от приходите си, които получаваха, като членове на комисии. За участие в една комисия се получава 15% заплата, което е около 570 лв. ", "date": "2019.12.19", "title": "'Патриотите' изхвърлиха депутатите от 'Атака' от комисии"}
{"url": "https://offnews.bg/sviat/strelba-kraj-tcentralata-na-fsb-v-moskva-dvama-dushi-sa-ubiti-obnove-717973.html", "text": "Служител на руската Федерална служба за сигурност е убит при стрелба край централата на службата на улица \"Лубянка\" в Москва.Властите разследват случая като атентат. Стрелбата е започнала към 18 ч. местно време.Нападателят също е убит. Самоличността му се установява, обявиха от пресслужбата на ФСБ.Първоначално руски медии съобщиха за трима убити служители на ФСБ при стрелбата, после информациите бяха коригирани: един е убит, а четирима са ранени.Пострадал е и един минувач на \"Лубянка\".Пресслужбата на ФСБ съобщава също така, че е имало само един нападател и че до проникване в централата й не се е стигнало. Съобщенията по-рано днес бяха за трима нападатели и стрелба в приемната.Източници на в. \"Комерсант\" твърдят, че атентатът е планиран умишлено да съвпадне по време с изказването на президента Путин на концерта, посветен на Деня на работника в службите за сигурност на Русия. Зоната на атаката е отцепена. ", "date": "2019.12.19", "title": "Стрелба край централата на ФСБ в Москва, двама души са убити (обновена)"}
{"url": "https://offnews.bg/zdrave/ananiev-blizo-1000-sa-svobodnite-mesta-v-programite-za-lechenie-na-na-717938.html", "text": "984 са свободните места за лечение на наркозависими. Общо в 30-те програми на територията на страната местата са 4 144.984. Това съобщи министърът на здравеопазването Кирил Ананиев, в отговор на депутатски въпрос.Той подчерта, че в новата Национална стратегия за борба с наркотиците 2020-2024г. се предвижда увеличаване на броя на участващите в програмите за лечение и рехабилитация на зависими от дрогата. Предвидено е и повишаване на качеството на услугите чрез обучения и продължаваща квалификация на експертите, работещи в програмите.За тази дейност са заложени 5 458 458 лв. за периода на изпълнение на стратегията. Психо-социалната рехабилитация се осъществява чрез извънболнични програми за дневни грижи, дневни центрове за психо-социална рехабилитация тип „Терапевтична общност\", модел „Минесота\" и други, каза още министърът. Дейностите се осъществяват от Държавната психиатрична болница за лечение на наркомании и алкохолизъм, Центрове за психично здраве и неправителствени организации, получили съгласие за осъществяване на програми.Ананиев уточни, че в момента функционират 14 програми, получили съгласие за осъществяване на психо-социална рехабилитация по Наредба № 8 от 27 юни 2018 г. за дейностите по здравно консултиране, профилактични прегледи и изследвания на лица, навършили 16 години.Министърът каза още, че към момента изследванията на биологични проби за наркотици се извършват в лабораториите към Научно изследователския институт по криминалистика и криминология (НИКК) и Военно медицинска академия (ВМА). Ананиев поясни, че в новата стратегия е предвидено закупуване на аналитична апаратура, която да повиши технологичния капацитет на токсикохимичните лаборатории на Военно медицинска академия на стойност 220 000 лв.Ще бъде закупен и нов преносим анализатор за определяне наличието на наркотици и упойващи вещества в слюнчени проби и консумативи за него за лабораторията към Държавната психиатрична болница за лечение на наркомании и алкохолизъм на стойност 91 650 лв.Предвидено е още въвеждане на нови технически средства за нуждите на Агенция „Митници\" и поддържане на вече съществуващите такива на стойност 18 406 000 лв., съобщи министърът.Министърът изрази надежда, че необходимите средства за осъществяване на дейностите, предвидени в Националната стратегия за борба с наркотиците ще бъдат осигурени в пълен размер, за да бъдат изпълнени заложените показатели в стратегията.", "date": "2019.12.19", "title": "Ананиев: Близо 1000 са свободните места в програмите за лечение на наркомании"}
{"url": "https://offnews.bg/evropa/putin-rusia-iska-palno-normalizirane-na-otnosheniata-s-es-717947.html", "text": "Москва подкрепя пълното нормализиране на отношенията с Европейския съюз. \"По принцип сме за пълна нормализация\", заяви руският държавен глава Владимир Путин на традиционната си годишна пресконференция на въпрос за европейските санкции срещу Русия.Климатични промениПървата тема, която Путин засегна, бе тази за климатичните промени. Той бе категоричен, че трябва да се положат максимум услия, за да не се промени драстично климатът на земята. Путин припомни, че Русия се е присъединила към Парижкото споразумение за климата от 2015 г. Страната се е съгласила да намали въглеродните си емисии с 30% спрямо нивото им от 1990 г.Според Путин Русия не е сред страните, които изхвърлят в атмосферата най-много емисии на въглероден двуокис - само 5%, за разлика от Китай и САЩ с по 16%.\"В историята на Земята има периоди на затопляне и застудяване. Това може да зависи от глобалните процеси във Вселената\", обясни мъгляво президентът.Газови връзкиДругата важна новина от интервюто на Путин е, че Русия ще запази транзита на газ за Европа през Украйна, независимо от строителството на \"Северен поток\" и \"Турски поток\". \"Ще търсим приемливо за всички решение, в т.ч. и за Украйна. Въпреки строителството на \"Северен поток\" и на \"Турски поток\", ще запазим транзита през Украйна\", бе категоричен той. Според Путин украинският маршрут е по-дълъг от този през Балтийско море, \"но въпреки това искаме да го запазим и мисля, че ще се договорим, на път сме да се договорим и искаме и украинската страна да бъде доволна\".От думите му стана ясно, че Украйна все още не е издължила 3 млрд. долара заем от руския Фонд за национално благосъстояние. А решението на арбитражен съд в Стокхолм в полза на Украйна определи като политическо.За импийчмънта на ТръмпСпоред Путин процедурата по импийчмънт срещу американския президент Доналд Тръмп е вътрешнополитическа борба на Демократическата партия на САЩ. \"Демократическата партия, загубила изборите. Тя постига резултати вече по други начини, като обвинява Тръмп в конспирация с Русия. Тогава се оказва, че няма конспирация, това не може да бъде основа за импийчмънт\", каза Путин. Той обясни, че Русия е заинтересована да подобри отношенията със САЩ и ще направи това независимо от това кой е на власт в Белия дом. Той прогнозира, че Тръмп ще бъде оправдан от Сената.Украйна и различията, които оставатПутин каза, че има напредък в решаването на кризата в Източна Украйна, но има огромни различия по въпросите за статута на републиката в Донбас и охраната на границата с Русия.Той отхвърли възможносттка за предоговаряне на Минските споразумения от февруари 2015 г., които новият президент на Украйна Володимир Зеленски се опитва да преправи. \"Ако преразгледаме Минските споразумения, цялата ситуация може да отиде в задънена улица\", каза Путин.Според президента клаузите им трябва да залегнат в конституцията на Украйна. Допингът\"Всяко наказание за допинг трябва да бъде индивидуално, за да не страдат \"чистите\" спортисти\", заяви Путин. Според него решението на Световната антидопингова агенция да острани Русия от Олимпийските игри в Токио противоречи на олимпийската харта, тъй като няма оплаквания срещу руския олимпийски комитет. И съзря в решението \"политически отенък\". ", "date": "2019.12.19", "title": "Путин: Русия иска пълно нормализиране на отношенията с ЕС"}
{"url": "https://offnews.bg/obshtestvo/sv-bonifatcij-bil-rob-i-liubovnik-molitvite-kam-nego-spasiavat-ot-pi-717717.html", "text": "Църквата почита днес св. мъченик Бонифаций. Той бил роб и любовник на богатата и знатна римлянка Аглая. Днес се чества и паметта на света Аглая, която била приета в сонма на светците след блажената си кончина. Имен ден празнуват Аглая, Аглика и Дарина. Бонифаций много пиел, а днес се вярва, че молитвите към св. Бонифаций помагат на хората да се отърват от зависимостта си към алкохола. Веднъж Аглая пратила Бонифаций, заедно с други роби от имението, в малоазийския град Тарс да купи мощи на мъченици за вярата. Пратениците станали свидетели на мъченичеството на 20 християни. Когато видял техните страдания, Бонифаций повярвал и изповядал себе си като християнин. Коленичил и отказал да се поклони на боговете на римляните. Тогава го изпратили на изтезания и накрая го посекли с меч. Робите на Аглая го търсили три дни, като мислели, че той е някъде из странноприемниците. Когато намерили тялото му, успели да го откупят за 500 златни монети.Помазали останките му с благовония и ги пренесли в Рим. Там Аглая построила малък храм и погребала мощите на Бонифаций. Тя се покаяла за предишните си грехове, раздала имането си на бедни и започнала да живее при църквата в смирение, въздържание и голямо благочестие. Така прекарала 15 години. След смъртта си Аглая била погребана до Бонифаций. ", "date": "2019.12.19", "title": "Св. Бонифаций бил роб и любовник, молитвите към него спасяват от пиянство"}
{"url": "https://offnews.bg/futbol/grand-hvarli-oko-na-napadatel-na-levski-717903.html", "text": "Кипърският хегемон АПОЕЛ Никозия е проявил интерес към нападателя на Левски Станислав Костов, пишат медиите в островната държава, цитирани от gong.bg.В момента този тим се намира на 4-о място в местния шампионат, но има три мача по-малко от лидера Омония и ако ги спечели, ще се изкачи на върха.През цялата есен Костов бе измъчван от контузия и се наложи да бъде опериран в Германия. Той бе извън терена от началото на месец август и се върна в групата за мачовете едва през декември. През есента благоевградчанинът така и не отбеляза гол. През 2018/19 той стана реализатор №1 в първенството ни с 24 точни изстрела.В момента Левски няма интерес да продаде Костов, защото цената му е паднала. Кипърците пък ще продължат да следят нападателя през пролетта. Наскоро Станислав удължи договора си със \"сините\", така че който го иска в редиците си, ще трябва да извади трансферна сума.В АПОЕЛ игра и Живко Миланов. Десният бек се върна на \"Герена\" в началото на 2019-а, като за последно бе играл именно при кипърците. Нищо чудно и той да е препоръчал съотборника си на \"Герена\" на ръководството на клуба от Острова на Афродита, с което се раздели в добри отношения.", "date": "2019.12.19", "title": "Гранд хвърли око на нападател на Левски"}
{"url": "https://offnews.bg/sviat/balgarkata-zhivka-dimitrova-e-arestuvana-pri-spetcoperatciata-sreshtu-717976.html", "text": "Българката Живка Танева Димитрова е арестувана в Италия в рамките на мащабната операция срещу калабрийската мафия Ндрангета.Българското МВР потвърди информацията за ареста. \"В късните часове днес, по международните канали за полицейско сътрудничество и обмен на информация, в МВР са получени данни за задържана при операция в Италия българска гражданка. Към момента не се предоставя допълнителна информация, тъй като действията по разследването са в ход.\" - гласи лаконичното прессъобщение от вътрешното ведомство.По информация на италианските медии 38-годишната Живка Танева Димитрова пребивава от дълго време в градчето Сант'Онофрио и има дребен бизнес.По информация на bTV Димитрова е обвинена заедно с италианец на име Никола Бонавота.Двамата са работили по една и съща криминална схема - Бонавота е делегирал фиктивно на Димитрова собствеността на \"CAFFE' SUBLIME\"При мащабната операция срещу калабрийската мафия Ндрангета италианските властти днес арестуваха 334 души. Сред задържаните има политици, адвокати, счетоводители, държавни чиновници, бизнесмени, бивши и настоящи ръководители от карабинерите.", "date": "2019.12.19", "title": "Българката Живка Димитрова е арестувана при спецоперацията срещу калабрийската мафия Ндрангета"}
{"url": "https://offnews.bg/obshtestvo/balgarskata-pravoslavna-tcarkva-blagoslovi-nso-otlichno-opazila-ruski-717975.html", "text": "Българският патриарх Неофит прие на официална среща в Софийската митрополия началника на Националната служба за охрана Красимир Станчев, съобщават от пресслужбата на НСО.В навечерието на Коледните и новогодишни празници Станчев е изразил \"благодарност за благословията на Негово светейшество и за подкрепата на Българската православна църква за дейността на служителите на службата за охрана, в т.ч. при редица посещения на високо и на най-високо държавно равнище, както и във важните за охранителната служба на България събития.\"По време на разговора патриарх Неофит е откроил \"дългогодишното добро сътрудничество между Българската православна църква и Националната служба за охрана, особено при посещенията у нас на Вселенския патриарх Вартоломей и на Руския патриарх Кирил\". НСО оказва съдействие на БПЦ и при многобройните посещения на свети мощи и чудотворни икони.В срещата са участвали Менишкият епископ Герасим, главен секретар на Светия Синод, Белоградчишкият епископ Поликарп, викарий на Софийския митрополит, архимандрит Василий, протосингел на Софийска света митрополия и иконом Николай Георгиев, началник на отдел „Връзки с обществеността” при Светия Синод.Красимир Станчев е потвърдил готовността на НСО \"да бъде на разположение при необходимост на църквата при организирането на международни инициативи и дейности.\" На срещата е обсъдено и осигуряването на охраната на Патриаршеската катедрала в предстоящите Рождественски и новогодишни празници.Патриарх Неофит е пожелал \"светло посрещане на Рождество Христово и ангел пазител, който да закриля всички служители на НСО през предстоящата нова 2020 година.\"", "date": "2019.12.19", "title": "Българската православна църква благослови НСО, отлично опазила руския патриарх Кирил"}
{"url": "https://offnews.bg/112/bebe-zagina-pri-tezhka-katastrofa-v-ruse-717978.html", "text": "Бебе на година и половина загина при катастрофа в Русе в четвъртък към 21 ч.БМВ, в което са пътували мъж, две жени и бебе се е блъснало в колона на мост между кварталите \"Родина\" и \"Чародейка\".В болница са откарани 46-годишният мъж и 17-годишното момиче, които са получили травми, както и 44-годишната жена - тя е със счупен крак.Бебето е загинало на място.", "date": "2019.12.19", "title": "Бебе загина при тежка катастрофа в Русе"}
{"url": "https://offnews.bg/drugi/biatlonistat-vladimir-iliev-e-sportist-na-godinata-717977.html", "text": "Биатлонистът Владимир Илиев спечели анкетата за Спортист на България за 2019 г. В тройката влязоха спринтьорката Ивет Лалова и тенисистът Григор Димитров.През март Илиев пренаписа историята на българския мъжки биатлон, след като спечели сребърен медал от световното първенство в Йостерсунд на 20 км индивидуално.Лалова, която стана седма на 200 м на световното първенство, получи и наградата на публиката.Илиев не получи наградата си лично, тъй като днес имаше старт от Световната купа във Франция, като записа 22-о място в спринта на 10 км и намери място в преследването в петък.\"Искам да благодаря на всички журналисти, на ММС, на БФБ, на моите родители, на моя екип и на всички, които са ми помагали през годината. Пожелавам Ви весели празници. Бъдете живи и здрави\", каза той в специално видеопослание.Художествената гимнастика получи три награди.Ансамбълът за пореден път стана отбор на годината, а за най-добър треньор беше избрана Весела Димитрова. Боряна Калейн се нареди десета в класацията за най-добър спортист. За най-добър спортист с увреждания беше избран атлетът Християн Стоянов, който стана световен шампион на 1500 метра с европейски рекорд и рекорд на шампионатите.Топ 10 в анкетата \"Спортист на годината\":1. Владимир Илиев (биатлон) -2. Ивет Лалова-Колио (лека атлетика) - 907 точки3. Григор Димитров (тенис) - 839 точки4. Божидар Андреев (вдигане на тежести)5. Тайбе Юсеин (борба)6. Алберт Попов (ски-алпийски дисциплини)7. Радослав Панталеев (бокс)8. Кубрат Пулев (бокс)9. Мария Оряшкова (самбо)10. Боряна Калейн (художествена гимнастика)Победител в анкетата \"Треньор на годината\":1. Весела Димитрова (художествена гимнастика)Победител в анкетата \"Отбор на годината\":1. Национален ансамбъл (художествена гимнастика)Победител в анкетата \"Спортист с увреждания\":1. Християн Стоянов (лека атлетика)\"Награда на публиката\":1. Ивет Лалова (лека атлетика)", "date": "2019.12.19", "title": "Биатлонистът Владимир Илиев е Спортист на годината"}
