{"url": "https://offnews.bg/futbol/narushitel-se-pravi-na-islandetc-za-da-ne-go-globiat-683809.html", "text": "Любопитна сцена се разигра по пътищата край Ростов на Дон, където се играят мачове от световното първенство по футбол.Служител на пътната полиция спрял нарушител на движението, който му заговорил на английски и се представил за футболен фен от Исландия.Пътният полицай предложил да почакат преводач, за да му обясни нарушението, но не настоял на своето и пуснал нарушителя да си върви, който на няколко пъти заявява, че не разбира нищо от думите на пътния полицай.Мнимият исландец си тръгнал, като за довиждане се обърнал към служителя на реда с типично руското \"братишка\".", "date": "2018.07.04", "title": "Нарушител се прави на исландец, за да не го глобят"}
{"url": "https://offnews.bg/obshtestvo/buria-i-gradushka-udariha-sofia-patiat-za-pernik-se-navodni-683811.html", "text": "Силна буря, примесена на места с градушка, удари София в следобедните часове. Силен дъжд с гръмотевична буря се изсипа над центъра на столицата, а градушка с размер на орех падна в района на източните квартали.Много улици са наводнени, има и паднали клони, а екипи на ГД „Пожарна безопасност и защита на населението“ работят по редица сигнали. Към 19.30 часа столични пожарникари са се отзовали на около 15 сигнала.Големи количества дъжд паднаха на няколко места в страната.Пожарникари от Пловдив, Пазарджик и Пещера работят по общо 10 сигнала, толкова са и сигналите в Чирпан. В Хасково и Димитровград, където дъждът е бил придружен със силен вятър, са получени четири сигнала за паднали дървета. Няма данни за бедстващи и пострадали хора.След интензивните валежи в Перник в пожарната служба са постъпили към 25 сигнала. Пътят София – Перник след детелината на влизане в Перник е наводнен, съобщи \"Фокус\", на място има пожарна, която отводнява трасето. Образувала се е километрична опашка от автомобили.", "date": "2018.07.04", "title": "Буря и градушка удариха София, пътят за Перник се наводни"}
{"url": "https://offnews.bg/izvan-terena/fenka-1-na-mondial-2018-zashtiti-morala-na-ruskinite-683813.html", "text": "Покрай Мондиал 2018 рускините бяха подложени на ожесточена критика дори вътре в страната заради поведението си спрямо чужденците, които посетиха Русия, за да подкрепят отборите си.Много местни момичета използваха възможността, за да се опознаят с гостите на Русия. За обратната страна на подобно \"опознаване\" алармираха и от Държавната дума преди световното, като предупредиха за нов бум на незаконородени деца и самотни майки.Не така смята обаче 29-годишната Наталия Немчинова, която си спечели прозвището Най-красивата фенка на Мондиала.\"Искам да защитя момичетата. Мъже, не се обиждайте, че не ви обръщат внимание. Станете от дивана, приведете се във форма, излезте навън, проявете някаква активна позиция. Със стоене пред телевизора и оплакване от живота нищо не се получава.Чужденците са тук да се веселят, с тях е по-приятно. Всеки иска да си общува с позитивни хора, а не с неудачници\", казва Немчинова в поредното си интервю, след като я сполетя славата.Тя за пореден път отрича да е била порноактриса, като хвърля вината за появата на голите й снимки в интернет на бивше гадже. В момента тя има нов мъж до себе си, който е уверен и не е ревнив като бившия.", "date": "2018.07.04", "title": "Фенка №1 на Мондиал 2018 защити морала на рускините"}
{"url": "https://offnews.bg/sviat/92-godishna-amerikanka-zastrelia-sina-si-za-da-ne-ia-prati-v-starches-683793.html", "text": "92-годишна американка застреля сина си, защото искал да я прати в старчески дом. На Анна Мае Блесинг е повдигнато обвинение за убийството. \"Ти отне живота ми, затова аз отнемам твоя\", казала възрастната жена, когато била изведена от дома си в Аризона, в който живеела със 72-годишния си син и приятелката му. Жената казала на полицията, че смятала след убийството да се самоубие. Убийството станало на 2 юли. Синът на Анна настоявал тя да отиде в старчески дом, защото е станало много трудно да се живее с нея. Жената скрила два пистолета в джобовете на халата си, преди да отиде в спалнята на сина си, обясняват от полицията, цитирани от Би Би Си. По време на последвалия спор тя извадила един от пистолетите, купен през 70-те години на миналия век, и застреляла сина си. След това жената насочила пистолета към 57-годишната му приятелка, която успяла да вземе пистолета и го хвърлила в ъгъла на стаята. Тогава 92-годишната Анна извадила втория пистолет и опитала да застреля с него по-младата жена, но тя успяла да го изблъска от ръцете на Блесинг, избягала и се обадила в полицията.Полицаите открили Анна в стаята ѝ, а тя им казала, че \"трябва да я приспят\" за извършеното от нея.Възрастната жена е обвинена в убийство, нападение и отвличане, като определената от органите на реда гаранция за излизане от ареста е 500 000 долара.", "date": "2018.07.04", "title": "92-годишна американка застреля сина си, за да не я прати в старчески дом"}
{"url": "https://offnews.bg/obshtestvo/pochina-narodnata-pevitca-nadezhda-adzhova-683791.html", "text": "След кратко боледуване на 3 юли е починала народната певица Надежда Аджова от популярния дует \"Сестри Аджови\".Трагичната вест съобщи фейсбук страницата на дуета.Поклонението ще се състои на 6 юли, петък, от 11:00 часа в ритуалната зала на Централните софийски гробища. ", "date": "2018.07.04", "title": "Почина народната певица Надежда Аджова"}
{"url": "https://offnews.bg/temida/shefat-na-spetcprokuraturata-e-noviat-zamestnik-na-tcatcarov-683797.html", "text": "Ръководителят на Специализираната прокуратура Иван Гешев бе избран за пети заместник на главния прокурор Сотир Цацаров, съобщава БГНЕС.Предложението за назначението му бе на самия Цацаров. С 9 гласа „за” и нито един против прокурорската колегия на Висшия съдебен съвет (ВСС) одобри кандидатурата му.В началото на миналия месец колегията определи трета щатна длъжност „заместник на главния прокурор“ при Върховна касационна прокуратура. От ВСС тогава съобщиха, че с разкриването на щата „ще се осигури равномерно разпределение на работата между главния прокурор и заместниците му, за ефективно осъществяване на нови правомощия, резултат от настъпили нормативни изменения на НПК и ЗПКОНПИ”.В момента заместници на главния прокурор при ВКП са Мария Шишкова и Пенка Богданова, при Върховната административна прокуратура - Ася Петрова, а Борислав Сарафов е директор на Национална следствена служба (НСлС) и заместник на Цацаров по разследването.", "date": "2018.07.04", "title": "Шефът на спецпрокуратурата е новият заместник на Цацаров"}
{"url": "https://offnews.bg/obshtestvo/nameriha-tialoto-na-izcheznalia-vodolaz-v-reka-iskar-kraj-mezdra-683812.html", "text": "Намериха тялото на изчезналия водолаз Петър Христов в района на водноелектрическата централа край мездренското село Царевец, съобщи БНР.39-годишният спелеолог изчезна във водите на р. Искър миналата събота.Той бе част от екип от четирима водолази, чиято задача бе да осигурят и подготвят атракцион за жителите на града. Водолазите са били от столичен клуб по екстремни спортове. Смята се, че причината за инцидента е придошлата заради дъждовете река.В акцията по издирването му се включиха водолази от Гражданска защита, полицаи, служители на общината, доброволци, също така и хеликоптер.", "date": "2018.07.04", "title": "Намериха тялото на изчезналия водолаз в река Искър край Мездра"}
{"url": "https://offnews.bg/obshtestvo/izgrazhdat-tcentar-za-varhovi-postizhenia-za-30-mln-leva-683783.html", "text": "Проектът за изграждане и развитие на Център за върхови постижения \"Наследство БГ\" бе представен днес в Ректората на Софийския университет „Св. Климент Охридски“.Проектът се финансира по Оперативна програма „Наука и образование за интелигентен растеж“ и ще получи близо 30 млн. лв. финансиране.Дейностите предвиждат да бъде обновена реставрационната лаборатория на Националната библиотека \"Св. Св. Кирил и Методий\". Ще се създаде дигитален архив с обособени тематични кабинети.В рамките на проекта Националният институт по геофизика, геодезия и география към БАН ще осигури интерактивен виртуален достъп до българското природно наследство.Регионалният исторически музей - София ще реставрира сградата на банята в софийския квартал \"Овча купел\". Тя е с висока културно-историческа стойност, но в продължение на десетилетия е неподдържана. В сградата ще бъде изградена лаборатория по социални иновации, рекреативен хюман дизайн и нишов туризъм.Проектът предвижда още Институтът за литература към БАН да създаде виртуална история на българската литература на основата на дигитализирани литературоведски изследвания, енциклопедични и справочни издания, ръкописи, архиви и документални материали. Информационната база, която ще се обособи, може да бъде използвана от специалисти от различни области на хуманитарната наука, както и за целите на образователните институции в България и чужбина. Кирило-методиевският научен център към БАН за първи път ще свърже кирилското ръкописно наследство с електронни платформи за културното наследство на Европа.Институтът по балканистика към БАН участва в проекта с два образователни модула. Те са насочени към специалисти и преподаватели от регионалните музеи, архиви и училищата. Учени и изследователи в историята, културулогия и литературата ще представят под формата на лекционен курс новости, свързани с развитието на регионалните изследвания и балканистиката.В рамките на проекта ще бъде реновирана научноизследователската инфраструктура на Института за изследване на изкуствата към БАН. Институтът ще разшири архивите си в областта на архитектурата, изобразителното изкуство, музикологията, театрознанието и екранните изкуства. Предвижда се още изграждане на специализирана лаборатория за интерактивна карта на изкуствата в България и заснемане на серия документални филми, свързани с българското културно наследство. Към Института за етнология и фолклористика с Етнографски музей към БАН ще бъде изграден и оборудван дигитален център, включващ три лаборатории. В тях ще се дигитализират архивни материали, обекти на нематериалното и движимото културно наследство от фондовете на Етнографския музей.Проектът ще бъде реализиран съвместно от университетите партньори до края на 2023 г.Проф. Илчев, днес беше представен проекта за създаване на Център за върхови постижения. Кога можем да очакваме да бъдат реализирани първите му цели? Това зависи от редовното финансиране, което трябва да получаваме. Ако това се случи, надяваме се, че след 6-7 месеца ще бъдат готови първите лаборатории и центрове.Каква част от планираните средства по проекта ще отидат за изграждането на инфраструктура и закупуване на оборудване?Според правилата на Европейската комисия 75% от парите отиват за създаването на научна инфраструктура, 15 на сто за научни изследвания и 10% за пиар и управление на проекта. Това са проценти, които ние не можем да променяме.По какъв начин проектът ще бъде полезен за студентите? Ще могат ли те да се включат активно в научноизследователската дейност?Това е една от целите на Центъра за върхови постижения. При представянето много от нашите партньори подчертаха, че една от техните основни цели е да привлекат студентите в изпълнението на научноизследователските си задачи.Една от задачите на проекта е създаване на Национална образователна телевизия. Ще разкажете ли повече?Това е Националната телевизия \"Алма матер\", в която работят студенти  от журналистическия факултет, както и студенти от други ВУЗ-ове. Телевизията прави няколко часа предавания седмично. Задачата е, тъй като тя има национален лиценз за 24-часова образователна програма, да разширим тези предавания. Евентуално, в сътрудничество с БНТ или с някоя друга телевизия, да направим първия образователен канал, тъй като в момента България е единствената страна без такъв канал.", "date": "2018.07.04", "title": "Изграждат Център за върхови постижения за 30 млн. лева"}
{"url": "https://offnews.bg/112/bratat-na-deputata-ot-dps-dimitar-avramov-zamesen-v-grupata-za-mokri-p-683801.html", "text": "Борислав Аврамов, брат на депутата Димитър Аврамов от ДПС, е сред разследваните за убийството на данъчния Иво Стаменов в София, съобщават  и .Групата от трима души, сред които и Аврамов, беше задържана на 3 юли при специализирана операция на ГДБОП.По  Борислав Аврамов е бил тартор на групата.Има и четвърти член на групата, който излежава присъда в затвора в Бургас. Той е осъден за незаконно притежание на оръжие.Преди да се влее в редиците на ДПС Димитър Аврамов беше депутат от ГЕРБ. Той беше подведен под отговорност от прокуратурата за взимане на подкуп, но през 2016 г. беше оправдан. През 2017 г. пък прокуратурата отново взе на прицел депутата - този път за търговия с влияние. Тогава Аврамов сам се .", "date": "2018.07.04", "title": "Братът на депутата от ДПС Димитър Аврамов замесен в групата за мокри поръчки"}
{"url": "https://offnews.bg/futbol/nejmar-otgovori-na-kritikite-tova-ne-e-neshto-koeto-moga-da-kontroli-683788.html", "text": "Суперзвездата на Пари Сен Жермен и бразилския национален отбор Неймар опита да се защити от яростните критики, на които бе подложен след инцидента с Мигел Лаюн по време на 1/8-финалния двубой от световното първенство срещу Мексико.Бранителят настъпи своя съперник, който след това започна енергично да се превива около тъчлинията. Неймар се защити с това, че просто е почувствал болката, а играта срещу него е бил извън всякакъв феърплей.\"Сложно е. Това не е нещо, което мога да контролирам. Просто почувствах болката. Това настъпване не беше честно. Топката не бе в игра, а и ние бяхме извън терена. Какво да направиш? Те говореха твърде много преди мача и сега се прибират вкъщи\", коментира Неймар.Нападателят обаче е фаворит за званието Футболист на сезон 2017/2018 в анкетата на ФИФА след ранното отпадане на Кристиано Роналдо и Лионел Меси от световното първенство, смята бразилската легенда Роналдо.\"Кристиано и Меси направиха силен сезон в клубните си отбори, но на световното първенство отпаднаха твърде рано. Така наградата за най-добър в света може да спечели друг играч. Например, Неймар на това световно играе все по-добре с всеки изминал мач\", коментира Феномена.Церемонията по определеня на победителя в анкетата на ФИФА ще се проведе на 24 септември тази година.", "date": "2018.07.04", "title": "Неймар отговори на критиките: Това не е нещо, което мога да контролирам"}
{"url": "https://offnews.bg/kultura/dzhaz-ot-brazilia-na-plovdiv-dzhaz-fest-2018-683795.html", "text": "Тази година Пловдив джаз фест ще бъде открит от бразилската певица и пианистка Елиане Елиас. Концертът под мотото „Вечер с Елиане Елиас“ ще включва различни нейни композиции. Елиане пристига в България с групата си, част от която е и нейният съпруг – известният басист Марк Джонсън. Последната награда Грами в кариерата на Елиане Елиас е от миналата година - за проекта й Dance of Time. През април 2018 излезе дискът й с Music from Man of La Mancha. Проектът съдържа интерпретации на музиката от прочутия бродуейски мюзикъл „Човекът от Ла Манча“ и достигна първо място в различни класации за джаз.На 1 ноември концертите в програмата на фестивала ще бъдат два. Вечерта ще бъде открита от американската певица и пианистка Дина Дероуз, която пристига за Пловдив Джаз Фест по покана на Groove Atelier и ще изнесе концерт с участието на български музиканти. Освен прекрасен изпълнител, Дина е изтъкнат преподавател в някои от най-престижните музикални университети в Европа и САЩ и през годините има колаборации с много от големите имена в световния джаз.Вторият концерт на 1 ноември ще представи специалния проект на Теодосий Спасов и Влатко Стефановски, създаден за Пловдив Джаз Фест. Публиката ще има удоволствието да чуе завладяващите интерпретации на двама от най-обичаните артисти, боравещи изкусно с музикалното наследство на Балканите, смесвайки го с новаторските си идеи и недостижими изпълнителски качества.Третата вечер на 2 ноември ще бъде открита с бенефисен концерт, в чест на Бели, зелени, червени – формацията, оставила дълбока следа в историята на българския джаз. На сцената ще се качат учениците на Бели, зелени, червени, за да почетат своите учители и вдъхновители.След техните изпълнения следва концертът на Дейв Холанд квартет, с участието на любимия на мнозина джаз артисти саксофонист Крис Потър. Самият Дейв Холанд е посветен на музиката от над 50 години. Името му е известно за всички почитатели на джаза. Започнал да свири в групите на величия като Майлс Дейвис, Стан Гец и Бети Картър, в последния половин век басистът участва в стотици записи, в колаборация с други големи имена или с негови лични музикални проекти. С непрекъсната концертна дейност, по всички сцени в света, Дейв Холанд е многократен носител на награда Грами, а през 2017 година получи отличието „Майстор на джаза“, връчвано ежегодно от Националната фондация за изкуствата на САЩ от 1982 година насам.Кулминацията на тазгодишното издание на Пловдив джаз фест ще бъде закриващият концерт в последната вечер на 3 ноември. Тогава фантастичният Ян Гарбарек ще излезе на сцената заедно с групата си, в която е и прочутият индийски перкусионист Трилок Гурту. И двамата изпълнители имат богата история зад гърба си и неподправен стил на свирене, който отдавна се е превърнал в запазена марка за всеки от тях. Със своята музика Ян Гарбарек не само показва съвършенството при интерпретирането й, но и преминаването на граници, без които всичко звучи още по-въздействащо. Това е повод неговите концерти да посрещат най-разнородна публика, включваща почитатели на различни жанрове, отворени към това, което Ян Гарбарек има да им разкаже чрез своя инструмент.", "date": "2018.07.04", "title": "Джаз от Бразилия на Пловдив джаз фест 2018"}
{"url": "https://offnews.bg/politika/borisov-otteglia-zakonoproekta-za-aktciz-varhu-bezdimnite-tcigari-iad-683805.html", "text": "Премиерът Бойко Борисов обяви, че оттегля законопроекта за акциз върху бездимните цигари.Той се ядоса на Обединени патриоти, след като ВМРО и \"Атака\" обявиха, че няма да подкрепят предложението на ГЕРБ и ще гласуват \"против\". Третата партия в коалицията - НФСБ, изрази подкрепа за законопроекта.\"Когато опозицията ни атакува, има смисъл, разбирам, това ѝ е работата. Няма да го коментирам дори. В случая говорят и нашите коалиционни партньори. Само ще им кажа, че след един-два месеца почваме да гледаме бюджета и ще дойдат с големите си искания за въоръжения, за пенсии, за какво ли не\", коментира Борисов пред журналисти.\"Само отсега им казвам – единственото, което е водило групата на ГЕРБ за облагане с данък или акциз, за да не дотираме цигари, дали с с огън, без огън, с дим, без дим – на тях пише „вредни за здравето“, има никотин и т.н. И загубата в бюджета е видна. И се оказва, че освен ГЕРБ, друг за този бюджет не мисли. Всички говорят само колко разходи да направим. Дайте за самолети допълнително милиард, дайте за танкове, дайте за пенсии, дайте за заплати, дайте за военни, дайте за полицаи... Просто ей така, все едно държавната хазна е каса без дъно, от която всеки гребе\", продължи Борисов.\"А това, че е имало облага за някакъв бизнесмен или депутат, или друга политическа сила, това е пък огромна лъжа, не жълта новина, не фалшива новина, няма нищо общо с истината. За целта след като искаме да дотираме цигари, след като искаме да подаряваме реално пари от бюджета, защото когато не събираме от тези цигари бездимни пари така, както от другите, това е загуба за държавния бюджет. Или казано с други думи - като не ги събираме, ние ще дотираме тези чужди компании, които Патриотите подкрепят в случая, и аз ги подкрепям вече. Разпоредил съм на Цветанов да изтеглят закона, да направят срещи с тези, няма да се облагат с такива мита като другите, но те също са вредни, да видят как е в другите страни от Европа – както е там, така и тука, да няма тези спекулации. В България всеки говори за реформа, но в момента, в който речем да направим нещо, което в полза на обществото, тези пари да се дадат за повече социални или каквито и да е дейности, изведнъж почват кой, майка му, леля му. Какво общо има с производството на цигари\", каза още Борисов.Той нарече действията на Патриотите \"зверски популизъм\" и подчерта, че \"няма да излезе на добре\".\"Правим този подарък – подаряваме тези пари. Патриотите, като дойдат сега за бюджета, ще им извадим тези пари, за които говорят. С най-приятелски чувства им го казвам. Но аз нямам повече... Председателството свърши. Да оставям ГЕРБ да става тупан на който сутрин няма работа и излезе да се изказва. Много им стисках зъбите – достатъчно\", заяви премиерът и допълни, че другите партии също трябва да си направят сметката, че ще управляват някога и тогава ГЕРБ ще ги бият \"с тези камъни точно по тяхната глава\".\"Този зверски популизъм няма да излезе на добре. Когато прочетох, не можах да повярвам сутринта – целта ни е била да си попълним бюджета. Разходите отиват с милиард и половина нагоре от искания, а влизаме на минус от събираемостта. Приемам го, добре. Щом ще ме обвързват с някой си, добре, няма да го правя\", каза още той.", "date": "2018.07.04", "title": "Борисов оттегля законопроекта за акциз върху бездимните цигари, ядоса се на Патриотите"}
{"url": "https://offnews.bg/obshtestvo/dvama-izdirvani-za-grupovo-iznasilvane-v-germania-balgarski-mladezhi-s-683802.html", "text": "Двама български младежи, издирвани за групово изнасилване на 13-годишно момиче в Германия, са избягали в България, твърдят официални източници от разследването, цитирани от ДПА.За изнасилването са арестувани други шестима младежи. Изнасилването станало на 21 април. 13-годишното момиче се прибирало от плувен басейн, когато било нападнато и изнасилено от двама от младежите. Останалите заснели случващото се с мобилните си телефони.Минаваща наблизо жена успяла да спре извършителите и се обадила в полицията, но младежите избягали.Според разследващите младежите тормозили и преди това момичето, но само вербално.", "date": "2018.07.04", "title": "Двама издирвани за групово изнасилване в Германия български младежи се върнали у нас"}
{"url": "https://offnews.bg/futbol/iuventus-e-idealen-variant-za-kristiano-ronaldo-683807.html", "text": "Този път Кристиано Роналдо не е блъфирал. Явно намеренията на португалеца да напусне Реал Мадрид са напълно сериозни. Думите му след финала на Шампионската лига, че се е чувствал добре в Реал в минало време, интервютата на негови близки, че е недоплатен и т.н. изглеждаха като поредния опит за извиване на ръцете на президента Флорентино Перес да му даде по-добър договор, но не е така.Този път всичко е сериозно. Неслучайно Роналдо е договорил с Реал смешните за днешните стандарти 120 милиона евро за предсрочно прекратяване на договора. Според италианските медии Роналдо вече се е договорил с италианския хегемон Ювентус и по-всичко изглежда, че скоро ще го видим в черно-бялата фланелка.Моментът за напускане е идеален. Ходът на Роналдо е подсказан и от треньора Зинедин Зидан. След тригодишна доминация в Шампионската лига той разбира, че едва ли следващият сезон ще бъде по-успешен.Роналдо е на 33 и каквото и да прави във фитнеса, възрастта вече си оказва влиянието. Той има остра нужда от рестарт на кариерата и ново предизвикателство. Вариантът е перфектен и за двете страни.Реал ще получи 100-120 милиона евро, ще се отърве от високата заплата на Роналдо, а новия треньор Юлен Лопетеги ще получи хоризонт да изгражда изцяло нов проект. В същото време Ювентус е клуб с богата история и дълбочина на състава, който всяка година е претендент за Шампионската лига, но му трябва суперзвезда.В Серия А Роналдо спокойно може да играе поне още пет сезона. Та нима 38-годишният Лука Тони не вкарва дежурните си 20 гола на сезон и сега?Животът в Италия не се различава много от Испания, а и доходите му от реклами няма да намалеят. Ювентус е и чудесен трамплин за кариера отвъд Океана, като Роналдо има пред себе си примера на Андреа Пирло, който след четири блестящи сезона в Торино, завърши кариерата си в американската MLS.\"Евроспорт\"", "date": "2018.07.04", "title": "Ювентус е идеален вариант за Кристиано Роналдо"}
{"url": "https://offnews.bg/futbol/real-madrid-oproverga-sluhovete-za-transfer-na-mbape-683798.html", "text": "От Реал Мадрид опровергаха слуховете, който бяха разпространени във Франция, че звездата на Пари Сен Жермен Килиан Мбапе ще премине в \"белия балет\" през летния трансферен прозорец.Днес френският журналист Баптист Рипарт публикува информацията, че испанският колос е постигнал споразумение с ПСЖ за привличането на младия талант.Според френските медии сумата по сделката ще бъде от порядъка на 272 млн. евро, която ще подобри досегашния рекорд с трансфера на Неймар от 222 млн. евро.\"След публикуваните новини в последните часове за постигнато споразумение между Реал Мадрид и ПСЖ за Килиан Мбапе, клубът съобщава, че те са напълно фалшиви.Реал Мадрид не е отправял оферта към ПСЖ за футболиста и съжалява за разпространението на този тип информация\", гласи съобщение на \"кралския клуб\" в официалния си сайт.", "date": "2018.07.04", "title": "Реал Мадрид опроверга слуховете за трансфер на Мбапе"}
{"url": "https://offnews.bg/obshtestvo/desetki-kazaha-posledno-sbogom-na-prof-bozhidar-dimitrov-na-poklone-683808.html", "text": "Десетки дойдоха, за да отдадат последна почит на проф. Божидар Димитров в сградата на Националния исторически музей, където се състоя поклонение в негова памет.В сградата на музея, който ръководеше близо 20 г., пристигнаха кмета на столицата Йорданка Фандъкова, директорът на НИМ доц. Бони Петрунова и министърът на културата Боил Банов, както и неговият предшественик и председател на Комисията по култура в парламента Вежди Рашидов.Проф. Димитров ни напусна на 1 юли тази година. Известно е, че прахът му да бъде разпръснат над Созополския залив, тъй като приживе и пожелал да бъде кремиран. Самият Димитров е родом от Созопол.Той е роден на 3 декември 1945 г. в Созопол Средното си образование завършва в Бургас, а по-късно и История в СУ „Св. Климент Охридски“. Специализирал е в Института за древни текстове, Париж, както и палеография във Ватикана.12 години – до 1990 г. е уредник в Националния исторически музей, а след това е дългогодишен директор на музея.През 2009 г. става министър без портфейл с ресор българите зад граница. Ще запомним Божидар Димитров и с предаванията му „Памет Българска“ по БНТ и „Историята… с Божидар Димитров“. Носител на най-високото отличие на МК \"Златен век\". ", "date": "2018.07.04", "title": "Десетки казаха последно 'сбогом' на проф. Божидар Димитров на поклонение в НИМ"}
{"url": "https://offnews.bg/sport/ekshumiraha-tialoto-na-naim-siulejmanoglu-683803.html", "text": "Ексхумираха тялото на трикратния олимпийски шампион по вдигане на тежести Наим Сюлейманоглу, съобщи bTV. Съдебни медици взеха ДНК от трупа му и след това той беше погребан отново. Целта на ексхумацията е да се докаже дали Секаи Мори е негова дъщеря. На процедурата са присъствали адвокатите по делото, както и самата Секаи Мори. Именно по нейно настояване и заведено дело се стигна до отварянето на гроба на Сюлейманоглу.Взетите проби ще отидат в института по съдебна медицина. Следващото заседание по делото ще се състои на 4 октомври, когато ще бъдат ясни и резултатите от ексхумацията.Смята се, че Секаи Мори е първородната дъщеря на Сюлейманоглу.Трикратният олимпийски шампион почина през ноември миналата година. Сюлейманоглу се запознал с майката на Секаи Мори по време на игрите в Сеул през 1988 г.", "date": "2018.07.04", "title": "Ексхумираха тялото на Наим Сюлейманоглу"}
{"url": "https://offnews.bg/futbol/maradona-besnee-sreshtu-fifa-niamalo-duzpa-za-anglia-683780.html", "text": "Аржентинската легенда Диего Армандно Марадона обвини ФИФА в подкрепа на Англия срещу Колумбия снощи. Дон Диего е възмутен от съдийстовото в двубоя от 1/8-финалите на световното първенство.\"Бесен съм, защото когато говорих за първи път с президента на ФИФА Джани Инфантино той ми каза, че ще промени всичко, че крадците вече ги няма. Нищо подобно. Сега видях една грандиозна кражба на терена и играчите на Колумбия изобщо не са виновни.За мен е напълно ясно, че съдията Гайгър, който преди време измисли дузпа за Бразилия и бе наказан за 6 месеца, подкрепяше англичаните. При дузпата за Англия не само че нямаше дузпа, но Кейн направи нарушението.Реферът обаче не искаше да види нищо. Защо не се консултира с ВАР? Искам да се извиня на колумбийския народ, защото във ФИФА отново има крадци\" каза Марадона, който на 1/4-финала през 1986-а година вкара гол с ръка, който не бе забелязан от рефера и Аржентина елиминира Англия по скандален начин.", "date": "2018.07.04", "title": "Марадона беснее срещу ФИФА, нямало дузпа за Англия"}
{"url": "https://offnews.bg/obshtestvo/niakolko-mesetca-vlastite-ne-znaeli-za-intcident-s-otroven-tech-v-cher-683781.html", "text": "Инцидент на платформата за добив на газ \"Галата\" е довел до разливане на токсична хидравлична течност във водите на Черно море, а властите няколо месеца не информирали за случая.Това показва , според което инцидентът е потвърден от Министерството на околната среда и водите. Аварията е станала на 30 януари, като първата официална информация за нея е оповстена едва през юни, след като от изданието отправили запитване. От получената информация става ясно, че изпълнителната власт не разполага с информация по случая и три различн министерства предоставят разминаващи се твърдения. От отговора на екоминистерството става ясно, че проверка за инцидента е била назначена едва след като от \"Дневник\" изпратили запитването си по случая. Проверката установила, че риболовен кораб с името Tais е навлязъл в забранения 500-метров периметър около сондажа и тръбопроводите. Тралът на кораба е разкъсал т.нар. контролна линия на дънните кранове на инсталацията за добив на газ, което е предизвикало загуба на налягане и теча на хидравлична течност. Според МОСВ вследствие на аварията в морето са се излели \"не повече от 3 л.\" Направена на 6 февруари подводна снимка обаче показва друго - течът продължава седмица след инцидента. Според анонимен източник става въпрос за изливане на течност с обем 200 и 300 л на ден.Собственик на платформата \"Галата\" е регистрираното в Люксембург дружество Petroceltic Resources SARL. От там не са уведомили властите за инцидента, става ясно от отговора на МОСВ. Според официалната информация на екоминистерството хидравличната течност, използвана в инсталацията на Petroceltic, е Transaqua HT2. Съгласно информационния лист на нейния производител \"препаратът\" не бил опасен за водни организми.Проверката в документацията за характеристиките на течността обаче показва друго. Тя е достъпна онлайн и в нея е записано, че Transaqua HT2 е класифициран като опасен препарат, че е токсичен при поглъщане, че се разтваря във вода и може да причини увреждане на очите, бъбреците и централната нервна система.", "date": "2018.07.04", "title": "Няколко месеца властите не знаели за инцидент с отровен теч в Черно море"}
{"url": "https://offnews.bg/futbol/kapitanat-na-tcska-vsichki-sviknahme-s-el-maestro-video-683784.html", "text": "Капитанът на ЦСКА Божидар Чорбаджийски разкри пред официалния сайт на тима, че атмосферата при \"червените\" е прекрасна и вярва, че хубавата подготовка, която тимът прави, ще даде началото на нещо голямо.Според него всички в отбора вече са свикнали с Нестор Ел Маестро и неговите изисквания. Защитникът похвали и новите попълнения като заяви, че Стипица, Секулич, Жоржиньо, Бикел и Перейра са добри момчета, които се справят отлично и може да каже само суперлативи за тях.Чорбаджийски не скри вълнението си от факта, че ще играе в Лига Европа с ЦСКА. Той сподели, че ще е специално чувството да изведе тима, който обича от дете, като капитан в мач от евротурнирите. Бранителят очаква невероятна атмосфера на \"Армията\" за първия мач с Рига, който е на 12 юли от 20:45 часа.Mеждувременно стана ясно, че само два дни, след като \"армейците\" пуснаха билетите за мача, половината от тях вече бяха разпродадени. За срещата ще бъдат отворени само секторите А и В на \"Армията\".- Сектор А Ц 20 лева- Сектор В Ц 12 лева- ВИП ложа Ц 150 леваДеца до 7 години ще влизат на стадиона безплатно.Билети могат да бъдат закупени от фен магазина на \"Армията\" и от мрежата на Тикетпро, бензиностанциите на OMV, магазините на Office 1 и Orange, Билетен център на НДК и касите на \"Арена Армеец\".", "date": "2018.07.04", "title": "Капитанът на ЦСКА: Всички свикнахме с Ел Маестро (видео)"}
{"url": "https://offnews.bg/tenis/serina-uiliams-ne-dade-shans-na-viktoria-tomova-683810.html", "text": "Първата ни ракета Виктория Томова приключи дебютното си участие в основната схема на турнира от Големия шлем \"Уимбълдън\" в Лондон.В среща от втори кръг 23-годишната софиянка отстъпи пред бившата номер 1 в света и 7-кратна шампионка в английската столица Серина Уилямс след 1:6, 4:6 за малко повече от час игра. Двубоят на Централния корт не започна добре за българката, която трябваше да спасява точка за пробив още в първия си сервис гейм.Въпреки че удържа подаването си, малко по-късно Томова допусна пробив, който бе затвърден от Серина за 3:1. До края на сета 36-годишната американка контролираше събитията на корта и спечели с категоричното 6:1. Вторият сет се разви по сходен сценарий.Бившата номер 1 проби за 2:1, а след това затвърди преднината си. Серина продължи да диктува играта и в крайна сметка се поздрави с успеха след 6:4 в своя полза. В следващия кръг носителката на 23 титли от Шлема ще играе срещу победителката от двубоя между Кристина Младенович (Франция) и Татяна Мария (Германия).С отпадането на Виктория Томова приключи българското участие в Лондон, след като най-добрият ни тенисист Григор Димитров отпадна още на старта след загуба от Стан Вавринка.", "date": "2018.07.04", "title": "Серина Уилямс не даде шанс на Виктория Томова"}
{"url": "https://offnews.bg/temida/deloto-na-kamenarov-otlozheno-za-5-oktomvri-direktorat-na-bnt-bil-pri-683785.html", "text": "Делото за обжалване на условната присъда на генералния директор на БНТ Константин Каменаров бе отложено за 5 октомври. Това стана, след като и днес той не се яви пред Темида, а уведоми съдебния състав, че с постъпил в кардиологичната клиника на Правителствена болница със сериозен здравословен проблем.Съдията постанови болницата да изпрати подробна справка на здравословното му състояние и прогнозния срок на лечение, тъй като това е второто заседание, което се проваля заради отсъствие на Каменаров. При предишното заседание през май той посочи, че е възпрепятстван заради командировката си в Лисабон заради Евровизия.Константин Каменаров обжалва условната си присъда за шофиране в нетрезво състояние. По неговите думи, в деня, в който е бил спрян от полиция през 2016 г., не е употребил алкохол, а разтворена в спирт билка. Приемаля  заради здравословен проблем. Това не убеди съда и телевизионерът бе признат за виновен.Евентуалното потвърждаване на присъдата на втора инстанция поставя под въпрос мястото му на директорския пост в БНТ.", "date": "2018.07.04", "title": "Делото на Каменаров отложено за 5 октомври, директорът на БНТ бил приет в болница"}
{"url": "https://offnews.bg/sviat/polsha-izprashta-varhovnite-si-sadii-v-pensia-683764.html", "text": "Сериозен конфликт между изпълнителната и съдебната власт назря в Полша, след като управляващите внесоха противоречив закон за ранно пенсиониране на висшите съдии.Мнозина видяха в това обезкървяване на Върховния съд.Председателят на съда Малгожата Герсдорф, която попада в обсега на промените, определи закона като \"чистка\" и отказа да се оттегли.Според новите правила членовете на Върховния съд трябва да се пенсионират на 65, а не както досега на 70 години. Съдия Герсдорф посочи, че промените нарушават гарантирания ѝ от Конституцията 6-годишен мандат, който приключва през 2020 г. Тя е на 65 години и обяви, че ще отиде на работа, а по-късно ще ползва отпуска си за ваканция.Заради реформата ЕС започна съдебна процедура срещу Полша. Критиците на реформата я нарекоха противоконституционна.Президентският съветник Павел Муша обаче коментира, че съдийката е пенсионирана по новия закон, считано от полунощ във вторник. Около 5000 протестиращи се събраха пред сградата на Върховния съд в подкрепа на съдиите, обхванати от реформата. Промените касаят 27 от общо 73-ма върховни магистрати. Според закона те могат да продължат да работят, ако получат одобрението на президента.Тази сутрин Малгожата Герсдорф пристигна на работното си място, заобиколена от тълпа поддръжници.", "date": "2018.07.04", "title": "Полша изпраща върховните си съдии в пенсия"}
{"url": "https://offnews.bg/obshtestvo/mechka-izbiaga-ot-kletkata-si-v-zooparka-na-dimitrovgrad-683799.html", "text": "Мечка избяга за близо половин час от клетката си в зоопарка в Димитровград.Беглецът е 23-годишният Митко от вида \"кафява мечка\". Той е успял да се измъкне от \"дома си\" около 11.00 часа днес, когато служителите на зоокъта са отворили клетката за почистване и хранене. Малко след бягството си, Митко бил упоен и върнат обратно в клетката, където живее с партньорката си Ани. Посетителите на къта в парка \"Вапцаров\" са били евакуирани веднага.\"Персоналът, който е с голям опит, е реагирал светкавично. Намесили са се ветеринарният лекар и техник, които са упоили \"беглеца\" без той да успее да напусне територията на зоопарка и са го върнали заедно с гледача\", уточни говорителят на общината Кремена Борисова, цитирана от БТА.", "date": "2018.07.04", "title": "Мечка избяга от клетката си в зоопарка на Димитровград"}
{"url": "https://offnews.bg/futbol/salzite-na-hames-rodriges-trognaha-sveta-video-683786.html", "text": "Звездата на колумбийския наицонален отбор Хамес Родригес не успя да сдържи сълзите си след драматичната загуба от Англия с дузпи снощи и се разплака.Както е известно, южноамериканците изравниха резултата в добавеното време на срещата и успяха да я вкарат в продължения. При дузпите обаче Колумбия имаше предимство и дори можеше да поведе, но в крайна сметка ги загуби с 3:4 и отпадна.Кадрите след края на драматичния сблъсък с Хамес трогнаха целия свят, като самият футболист на Байерн Мюнхен публикува снимка в социалните мрежи, на която се вижда огромната му тъга.", "date": "2018.07.04", "title": "Сълзите на Хамес Родригес трогнаха света (видео)"}
{"url": "https://offnews.bg/obshtestvo/kitajski-investitori-se-interesuvat-ot-infrastrukturni-proekti-u-nas-683779.html", "text": "Правителството одобри Рамково споразумение, въз основа на което ще се водят преговори между Министерството на регионалното развитие и благоустройството и потенциални китайски инвеститори с интерес към инвестиции в пътни инфраструктурни обекти на територията на България. Подписването на споразумението ще спомогне за засилване на икономическите връзки между България и Китай и привличането на инвестиции, насочени към развитието и модернизацията на пътната инфраструктура. Очаква се да бъдат създадени работещи механизми за изпълнение на пътни проекти, които са без осигурен национален ресурс.Предпоставка за активизиране на отношенията с Китай е инициативата, стартирана от нейното правителство, за сътрудничество със страните от Централна и Източна Европа. Наблюдава се засилен интерес от китайски строителни компании за участието им чрез публично-частно партньорство или концесия в изграждането на големи пътни инфраструктурни проекти в България, като са отправени официални писма за намерения или проекти на рамкови споразумения.Особен интерес компаниите проявяват към АМ „Велико-Търново-Русе“, тунел под Шипка АМ „Видин-Ботевград“, АМ „Черно море“, като са отправени официални писма за намерения или проекти на рамкови споразумения.От своя страна, Министерството на регионалното развитие и благоустройството оказва необходимото съдействие на този процес, предоставяйки информация за законодателната рамка, предстоящото въвеждане на TOЛ система, както и информация за всеки един проект, представляващ интерес за потенциалния инвеститор - проектна готовност, индикативна стойност, технически характеристики, трафик, товаро-поток, анализ на разходите и ползите, разчети за възвръщаемост на инвестицията, за онези проекти, за които са изготвени и др.", "date": "2018.07.04", "title": "Китайски инвеститори се интересуват от инфраструктурни проекти у нас"}
{"url": "https://offnews.bg/politika/kabinetat-otpusna-5-7-mln-leva-za-raketi-protiv-gradushki-683770.html", "text": "Правителството одобри допълнителни разходи в размер на 5 760 000 лв. по бюджета на Министерство на земеделието, храните и горите за 2018 година. Със средствата ще бъдат закупени противоградови ракети, във връзка с усложнената метеорологична обстановка в страната.Изпълнителна агенция „Борба с градушките“ извършва дейности по защита на земеделската продукция от градушки в областите Видин, Монтана, Враца, Плевен, Пазарджик, Пловдив, Стара Загора и Сливен на площ от 17 милиона декара.В началото на 2018 г. Агенцията разполага с 3608 броя противоградови ракети, представляващи остатък от предходната 2017 г. Съгласно действащ договор през месец април 2018 г. са заявени и доставени за дозареждане 5000 броя ракети, като общата наличност към началото на активния сезон е 8608 броя. През месеците май и юни е извършена доставка на още 6000 ракети.От началото на активния сезон по градозащита за 2018 г. - 24.04.2018 г., до 22.06.2018 г. са осъществени 194 активни въздействия, обработени са 1009 градоопасни облака и са изстреляни 9785 ракети. Към настоящия момент изпълнителната агенция разполага с 4 823 броя ракети.", "date": "2018.07.04", "title": "Кабинетът отпусна 5,7 млн. лева за ракети против градушки"}
{"url": "https://offnews.bg/obshtestvo/vavezhdat-inovativni-proekti-v-290-uchilishta-v-stranata-vizhte-koi-s-683776.html", "text": "В 290 училища ще бъдат реализирани проекти за иновации. Пълният списък на иновативните училища бе одобрен на днешното заседание на кабинета. В списъка са учебни заведения в 103 населени места.Прави впечатление, че в още в първия етап на проекта, който стартира през учебната 2018/2019 година, са включени всички по-големи частни училища в столицата.До 31 януари т.г. училищата трябваше да представят в МОН своите проекти за иновации. Те са насочени към разработване и въвеждане на иновативни елементи по отношение на организацията или съдържанието на обучението, организиране по нов или усъвършенстван начин на управлението, обучението и образователната среда, използване на нови методи на преподаване, както и разработване по нов начин на учебно съдържание, учебни програми и учебни планове, посочват правителствената пресслужба.Иновативните процеси ще бъдат с продължителност до 4 години и ще обхващат всички или част от участниците в образователния процес в училището, като за всяка учебна година са описани конкретно етапите на напредъка и резултатите, които подлежат на мониторинг.Определени са целите и идеите, свързани с личностното, интелектуалното и емоционалното развитие на учениците, като не са допуснати проекти, чрез които се внушават верски убеждения и тяхното практикуване, посочват още от пресслужбата.Учебните заведения, включени в списъка, са одобрени от Комисията за иновативните училища, в която участват психолози, социолози, педагогически специалисти, представители на научната област, лица с доказан опит при създаване и приложение на иновации в областта на образованието, науката и технологиите.", "date": "2018.07.04", "title": "Въвеждат иновативни проекти в 290 училища в страната, вижте кои са те"}
{"url": "https://offnews.bg/obshtestvo/kabinetat-otpusna-4-5-mln-leva-za-borba-s-afrikanskata-chuma-po-svine-683774.html", "text": "Правителството одобри допълнителни разходи в размер на 4,5 млн. лв. по бюджета на Министерството на земеделието, храните и горите за обезпечаване изпълнението на неотложни мерки за предотвратяване появата на Африканска чума по свинете в Република България.Африканската чума по свинете е силно заразно вирусно заболяване по домашните и дивите свине. То се предава директно - чрез контакт между болни и здрави животни, индиректно - чрез контакт със замърсени с вируса материали и повърхности, чрез поглъщане на заразени фуражи и основно чрез хранене с отпадъци, съдържащи заразено свинско месо или месни продукти.Африканската чума по свинете се проявява с висока смъртност при домашните и дивите свине, като липсва лечение и ваксина. Веднъж проникнала в дадена държава болестта оказва значително негативно въздействие върху търговията, свиневъдството и ловното стопанство. Изкореняването й е изключително трудно и при дивите свине може да отнеме години, поради което превантивните дейности и готовността за ранно откриване и предприемане на спешни мерки са най-ефикасната мярка за борба със заболяването. При липсата на ваксини или лечение на заболелите животни, единственият начин да се контролира заболяването в засегнатите територии е тотално унищожаване на заразените и контактните животни и прилагането на строги мерки за ограничаване на придвижването на свине или продукти, добити от тях.С оглед на усложнената епизоотична обстановка на територията на цяла Европа, Министерство на земеделието, храните и горите изготви план с неотложни мерки за предотвратяване на появата на заболяването на територията на страната. Основните мерки, които следва да се изпълняват от Българската агенция по безопасност на храните, Изпълнителна агенция по горите, държавните горски предприятия и ловните сдружения включват засилен граничен контрол при движението на живи животни, контрол върху личния багаж на пътниците, пристигащи на територията на страната. Засилени мерки за биосигурност в свиневъдните обекти, редуциране плътността на популацията от дива свиня на територията на страната и организиране и провеждане на лабораторен контрол също са в списъка от спешни мерки.", "date": "2018.07.04", "title": "Кабинетът отпусна 4,5 млн. лева за борба с африканската чума по свинете"}
{"url": "https://offnews.bg/interviu/maria-tcantcarova-nashite-sluzhbi-ima-kakvo-da-nauchat-ot-norvezhkite-683769.html", "text": "- Мария, как попаднахте на темата за Норвегия и очаквахте ли тя да предизвика толкова много реакции?В първия ден след като се върнах от майчинство, моят колега Евгени Генчев ми показа сигнал, в който се разказваше за български семейства, които си тръгват от Норвегия заради страх социалните да не вземат децата им, и за други, които се борят да върнат децата си, след като вече са ги загубили. Тези хора разказваха как грижата за децата в Норвегия трябва да отговаря на контролирани от държавата критерии.Стори ми се невероятно петната по блузата или неизмитите зъби да бъдат причина социалните да започнат проверка. Не допусках, че е възможно да вземат деца от майка им, когато в семейството няма данни за насилие или наркотици. Бях изключително скептична, че всичко това може да е вярно.В крайна сметка се оказа, че в Норвегия наистина институциите са много бдителни и обръщат внимание на всеки един сигнал, с презумпцията, че мръсните дрехи и лошата устна хигиена могат да бъдат индикации за цялостно немарливо отношение към детето.Децата също така са информирани в училище, че могат да сигнализират службата Барневерн при всеки проблем в семейството. Това също е причина много семейства да бъдат подложени на сериозни проверки. Например, български родители, които не събраха смелост да застанат пред камерата ни, ми разказаха как са били изправени пред реалната опасност да им бъде взето детето. Техният син се оплакал в училище, че вкъщи го принуждават да учи наизуст таблицата за умножение. Без да са информирани родителите, детето е взето от училище и е отведено в социалната служба в града. Служителите обаче отлагат взимането на решение за съдбата му с ден и късно вечерта позволяват на родителите да го отведат вкъщи. Майката веднага купува самолетен билет за България и няколко часа по-късно летят. Така че независимо добра или лоша, това е система, която обръща съдби.- Очаквахте ли, че темата ще породи толкова бурна дискусия у нас?Истината е, че не очаквах. Социалните теми обаче са много деликатни, с висока чувствителност и достатъчно близки до всеки човек, за да предизвикат желанието му да се изкаже по тях.- Темата раздели мненията на две крайности. ? От „Това е чудовищно“ до „Браво, държавата просто защитава децата от лоши родители“. Вие как гледате на този дебат? Един норвежки журналист, с когото имах възможност да поговоря за кратко тук в София, обясни ситуацията по начин, който ми се вижда правдоподобен. Според него дейността на Службата за закрила на детето е подложена на тежки критики заради редица спорни случаи, които са били разказани в медиите. Но той смята, че те са по-скоро изключения, отколкото практика.Нашето общество разглежда действията на норвежките институции през призмата на отношението към българските институции – тоест с недоверие и съмнение за корупция и злоупотреби. Към това бих добавила и отношението ни към личното ни пространство. За нас домът и всичко, което се случва в него, са единствено наша работа. В Норвегия гражданите са поощрявани да докладват всяко съмнение за нередност. Социалните казват, че предпочитат да проверят няколко сигнала повече, отколкото да пропуснат нещо. И това е загриженост за децата.От друга страна, обаче, както навсякъде, така и в Норвегия има недобросъвестни хора, които използват тези сигнали за разправа със съседи, например. Там клеветата не се счита за престъпление и така хора, които лъжат и спекулират, не носят отговорност. А семействата, за които има сигнали, подлежат на много сериозни проверки. Те трябва да са готови да отворят домовете си за социалните и да им докажат, че се грижат добре за децата си. Това, че мненията са крайни, не ме изненада. Има аргументи и в двете посоки.- Какво бихте казали на онези, които коментират, че семействата сами са си виновни, че трябва да се съобразяват с правилата в чуждата страна, че тук просто не сме свикнали с такова „по-цивилизовано“ ниво на защита на детето?Норвегия е държава, която истински обгрижва гражданите си – там хората не се тревожат за сигурността си, знаят, че децата им няма да останат извън ясли или детска градина, спокойни са, че могат безплатно да ги заведат на лекар. А ако те самите останат без работа, знаят, че ще бъдат осигурени. И съм сигурна, че много наши сънародници тръгват към Норвегия, знаейки всичко това. Мисля, че е важно да знаят и другото – за правилата и порядките там. И затова е добре Външно да спазят обещанието, което поеха, и да намерят начин да ни информират за особеностите във всяка държава.От друга страна, обаче, това схващане, че българите сме някакви примати, които не можем да се впишем в цивилизацията, ми се вижда също толкова глупаво, колкото и твърденията, че всички полицаи са корумпирани, че всички журналисти са продажни и всякакви други обобщения за групи от хора. Освен това, спорни казуси има не само с български деца. Канадски, американски, полски семейства също се борят за децата си. А срещу действията на службата за закрила има и политически реакции в някои от тези държави. Също така и в Норвегия, въпреки високото доверие към институциите, системата за закрила на децата търпи сериозни критики. В остро писмо, 170 техни уважавани адвокати и експерти пишат, че тя е лишена е от човечност.- В коя социална система Вие бихте избрали да отглеждате детето си – българската, норвежката, някъде по средата? Аз съм направила своя избор. Моят син ще расте в България. Огромната ми надежда е никога да не ни се налага среща с нашата социална система. Защото опитът от моята работа показва, че много от служителите в институциите не се интересуват от децата, а как да се отърват от отговорността за тях. Работещи в Закрила на детето и Социално подпомагане прехвърлят едни към други, вдигат ръце от децата, когато напуснат териториалната им дирекция. Отнасят се формално – ако има достатъчно стаи и топла вода, значи всичко е точно. И понеже наистина мисля, че е глупаво да се обобщава, пак подчертавам – това са впечатленията от моя опит като журналист.От друга страна, получих уверение от норвежката служба за закрила на детето, че ако моите съседи подадат сигнал, че детето ми плаче всяка нощ, вероятността да дойдат социални служители вкъщи е голяма. В момента в Норвегия тече критичен дебат за това как функционира системата. Под много сериозно съмнение са поставени компетенциите на социалните служители и експертите, които взимат решения за съдбата на децата. Така че аз бих била притеснена. Когато посрещна социалния служител вкъщи, доколко мога да вярвам в неговия професионализъм и обективност.Наша сънародничка ми разказа за своя приятелка, самотна майка на дете с аутизъм. Социалните са наблюдавали живота им вкъщи. Преценили са, че майката има нужда от домашна помощница, която да ѝ осигурят безплатно. Жената е отказала такава помощ. Предложили са ѝ да осигурят семейство, което веднъж месечно за един уикенд да приема детето ѝ в дома си, за да има поне кратка почивка. Тя е приела. Това ми се струва подкрепа, която заслужават и българските майки на деца със специални потребности. Така че нашите служби има какво да вземат.Има ли развитие при някои от семействата, които заснехте?Всички те продължават съдебните битки да върнат децата си. А пък тези, които са си тръгнали от страх да не им ги вземат, сега мислят как да си тръгнат от България. Някои вече заминаха, други още не, но ще го направят.Ще продължите ли темата в репортажите си? Разбира се. Всички реакции по темата показват, че е важна. А важните теми не трябва да се оставят.Вие станахте популярна с разследванията си за изборния процес, за имотите на политици. Жива ли е разследващата журналистика у нас?Ако кажа, че не е, това означава да зачеркна репортажите, за които ме питате. Мисля обаче, че разследващата журналистика е най-застрашеният от изчезване жанр. Защото изисква огромен ресурс, много време за подготовка и трябва зад гърба на журналиста да стоят продуценти и шефове, които да са готови да отговарят на неприятни телефонни обаждания. Аз имам този късмет в bTV. Разследванията се насърчават и подкрепят. Когато се върнах на работа след майчинството, всеки ден ме питаха „Кога ще видим следващото ти разследване?“.От кого черпите опит? Кои са учителите Ви в професията?Аз имам щастието през професионалния си път до тук да съм подкрепяна от хора, които наистина знаят как се правят нещата в нашия занаят. Като бях дете, на журналистика ме учи Ваня Юнакова. Тя ръководеше клуба „Млад журналист” в Карлово.След това в Нова телевизия се запознах с моя колега и приятел Евгени Генчев. Тогава той беше политически репортер, след това водещ на сутрешния блок. От него съм се учила как се пита и с него и до сега имам щастието да си говоря за материалите, които правя и за журналистиката като цяло, защото сега той е продуцент на “Тази сутрин”.А в bTV имам щастието да работя с Искра Владимирова и Валя Гиздарска. Всеки ден от тях уча как се прави съдържателна и в същото време визуално грабваща журналистика. Въобще имам късмета да срещам по пътя си хора, на които да вярвам и от които да уча. Разбира се, уча и от екрана.Има колеги, чиито репортажи гледам с възхищение. За съжаление, все по-често обаче в българския ефир виждам как не се прави. Много пъти си казвам: как е възможно по видимо скандални теми да съществува толкова беззъбо или тенденциозно отразяване. Това също е полезно.Бихте ли работила друго освен журналист?От четвърти клас виждам себе си като журналист. И досега не мога да си се представя в друга роля. И ми е крайно неприятно, че и ние, които вършим работата си отговорно и съвестно, и служителите на жълто-кафеви медии, сме наричани журналисти. И това е част от стратегията за дискредитиране на сериозните журналистически материали. Когато заливаш аудиторията с пропаганда и лъжи и през всичките информационни канали, върху които имаш контрол, наричаш това „журналистика”, абсолютно закономерно публиката се обърква и губи доверие в журналистиката като цяло.Вярвам обаче, че има хора с инстинкт към истината. И заради тях е важно ние, журналистите, да не се отказваме от усилията да разказваме и да питаме. Защото само така можем да се противопоставим на мръсотията, която се представя за журналистика. И в тази връзка ме притеснява, че доста често виждам преднамереност и необективност и при колеги, които са с претенцията за критичност и безкомпромисност. И все по-често чета и гледам морализаторстване и издаване на присъди вместо най-простички журналистически изяви - като задаване на въпроси, например. И понеже аз мога да работя единствено като журналист, се чувствам като човек, който не е застраховал дома си срещу бедствия. Сега си живея спокойно, защото имам комфорта да правя нещата както мисля, че трябва да се правят. Но нямам план Б за себе си.Мечтаете ли за собствена рубрика или предаване?Ако въпросът съдържа очакване за разследваща рубрика или предаване - не. Всички опити и упражнения в този жанр показват, че нямат шанс за успех. Огромният ресурс, който изисква разследващата журналистика, не позволява в българския ефир да има сериозно съдържание, което да се излъчва веднъж седмично или дори месечно. Още повече, разследващата журналистика не може да бъде самоцел. Тя идва в отговор на събитие или явление, което има нужда да бъде осветлено, а не от любов към криминалния жанр. Освен това любопитството ми не се изчерпва само с незаконните практики в нашата държава. Еднакво важни ми се струват и политическите, и социалните, и развлекателните теми.Така че най-съществената ми мечта, ако може въобще да се нарече мечта, е да има важни теми, които да разказвам и да имам възможност за срещи с точните хора, на които да задавам въпросите си. Щастлива съм, че сутрешният блок на bTV е място, на което се чувствам уютно да правя това. А ако някой ден нещата се подредят така, че се изправя пред предизвикателството „собствено предаване”, ще дам всичко от себе си да го изпълня със смисъл и качествено съдържание.", "date": "2018.07.04", "title": "Мария Цънцарова: Нашите служби има какво да научат от норвежките за грижата за децата"}
{"url": "https://offnews.bg/zvezdi/naj-golemiat-sin-na-tina-tarnar-se-samoubi-683771.html", "text": "Най-големият син на Тина Търнър, Крейг Реймънд Търнър, се самоуби на 59 години, съобщи \"Гардиан\".Той бил намерен мъртъв в дома си в Студио сити, Калифорния, с огнестрелна рана в главата във вторник. Крейг е първото дете на легендарната певица, която го ражда през 1959 година, когато е едва на 18 години. Баща му е саксофонистът от групата Kings of Rhythm Реймънд Хил. Три години след връзката си с Хил Тина се запознава с бъдещия си съпруг, вокалистът на групата Айк Търнър, който осиновява Крейг. Бракът на двамата певци е изпълнен със скандали и дори физическо насилие от страна на Айк и приключва след 16 години през 1987 година. Певицата споделя в интервю, че тормозът, който ѝ е нанесъл Айк, се е отразил сериозно на сина ѝ. Преди смъртта си Крейг работел като агент на недвижими имоти в долината Сан Фернандо.", "date": "2018.07.04", "title": "Най-големият син на Тина Търнър се самоуби"}
{"url": "https://offnews.bg/obshtestvo/imitirashtite-produkti-shte-se-prodavat-samo-opakovani-i-na-otdelni-sh-683775.html", "text": "Правителството прие промени в Наредбата за специфичните изисквания към млечните продукти. Целта е да бъдат въведени допълнителни изисквания, както по отношение условията и начините на предлагане на „имитиращите продукти“, така и за предоставяне на повече информация относно техните характеристики.Въвежда се изискване имитиращите продукти, съдържащи в състава си мляко, да бъдат предлагани в обектите за търговия с храни само предварително опаковани.Те ще трябва още да са на отделни щандове или обособени за целта места, отделени по подходящ начин или различни от тези, на които се предлагат млечните продукти. Отделните щандове или обособените за целта места трябва да са ясно обозначени с надписа „Имитиращи продукти“.Министерството на земеделието предвижда редица инициативи и мерки, които целят да се засили търсенето на пазара и потребителския интерес към различните видове млечни продукти.", "date": "2018.07.04", "title": "Имитиращите продукти ще се продават само опаковани и на отделни щандове"}
{"url": "https://offnews.bg/obshtestvo/roditelite-shte-imat-pravo-na-365-dni-otpusk-pri-osinoviavane-na-dete-683778.html", "text": "Правителството прие промени в Наредбата за работното време, почивките и отпуските, с които се регламентира ползването на 365 дни отпуск при осиновяване на дете до 5-годишна възраст. Новият вид отпуск беше въведен с изменения в Кодекса на труда, които влизат в сила на 1.07.2018 г.Новите промени целят да облекчат родителите, осиновяващи по-големи деца - над двегодишна възраст. Досега те ползваха майчинство при осиновяване както следва: до 1 година на детето - 90 процента от трудовото възнаграждение. Между първата и втората година на детето - 340 лева. Между втората и петата година - общо една година отпуск, заплатен на 90% от заплатата.Какво се променя? Осиновителите на деца до 5-годишна възраст ще могат да ползват 365 дни платен отпуск (в размер 90% от месената заплата), който може да стартира от деня на осиновяването. Досега например при осиновяване на бебе на 11 месеца, на майката се полагаше само месец от платеното майчинство, а след 12-ия месец майката получаваше по-ниското майчинство от 340 лева. С новите промени платеното, по-високо майчинство, ще се начислява от датата на осиновяване за година напред, независимо от възрастта на детето, стига то да е под 5-годишна възраст.Ако след изтичане на отпуска в размер на 365 дни детето не е навършило 2-годишна възраст, до втората година на осиновеното майката ще получава т.нар. допълнителния отпуск при отглеждане на дете до 2-годишна възраст (340 лева месечно).Усъвършенства се и уредбата за сумираното изчисляване на работното време. Измененията целят преодоляване на констатираните при прилагането на наредбата проблеми.С тях ще се гарантират правата на работниците и служителите и на работодателите при сумирано изчисляване на работното време, като се въвежда еднакъв подход в трудовото и осигурителното законодателство при отчитане на отпуска за временна неработоспособност, бременност, раждане и осиновяване и се постига в максимална степен справедливост при заплащането в съответствие с реално положения труд.", "date": "2018.07.04", "title": "Родителите ще имат право на 365 дни отпуск при осиновяване на дете до 5 години"}
{"url": "https://offnews.bg/ikonomika/pravitelstvoto-nalia-oshte-104-miliona-v-bezdannata-iama-bdzh-683772.html", "text": "Правителството одобри допълнителни плащания от централния бюджет към Министерството на транспорта, информационните технологии и съобщенията в размер на 103 728 000 лв. Сумата ще бъде предоставена на „Холдинг БДЖ“ ЕАД като възмездна финансова помощ, която следва да бъде възстановена до 28 декември 2020 г., съобщи правителствената информационна служба.Средствата се предоставят на холдинга за погасяване на задълженията по Втория облигационен заем, сключен през 2007 г.През последния месец правителството преговаряше с банките облигационери в опит да намали размера на огромните наказателните лихви по заема, които бяха наложени след като управлението на БДЖ от ГЕРБ спря да плаща редовно. Кредиторите на жп компанията обаче не се съгласиха на никакви отстъпки и стартираха разпродажба на активите на компанията - хиляди товарни вагони и историческата сграда на холдинга на столичната ул. \"Иван Вазов\" №3.Само заради спряното изплащане на кредитите по облигационния заем от страна на управляващите от ГЕРБ от джоба на българските данъкоплатци са изтекли почти 100 милиона лева грешни пари. По време на почти 10-годишното управление на сегашното ръководство на железниците начело с център-нападателя на четвъртодивизионните аматьори от \"Локо БДЖ\" Владимир Владимиров компанията стигна до състояние на фактически фалит. Пътниците и товарите намаляха драстично, а раздутият персонал на БДЖ бе тотално демотивиран да работи.", "date": "2018.07.04", "title": "Правителството наля още 104 милиона в бездънната яма БДЖ"}
{"url": "https://offnews.bg/politika/pravitelstvoto-predostavi-dve-kontcesii-za-dobiv-na-podzemni-bogatstva-683773.html", "text": "„Каолин“ ЕАД, гр. Сеново, ще добива индустриални минерали – кварц-каолинова суровина, от находище „Балабана“, участъците „Източно гнездо“ и „Западно гнездо“.Находището се намира в землищата на селата Полковник Таслаково, Грънчарово и Секулово, община Дулово, област Силистра. Концесията се предоставя за срок от 35 години, като през този период концесионерът ще вложи 15,5 млн. лв. за добива. Очакваните концесионни плащания за целия период ще надхвърлят 11,5 млн. лв.„Пътища и мостове“ ЕООД, гр. Варна, получи концесия за добив на строителни материали - пясъци, от находище „Шафкаалан“, разположено в землището на с. Здравец, община Аврен, област Варна.За 35-годишния срок на концесията се очаква постъпленията от концесионни плащания да надхвърлят 826 хил. Концесионерът предвижда инвестиции за обезпечаване на производствената дейност в размер на над 2 млн. лв.Пловдивското дружество „Стоун Лайн М и М“ ЕООД ще поеме изцяло правата и задълженията по концесионен договор за добив на варовици от находище „Върбешница“, след като правителството одобри поисканата от досегашния концесионер - „Монолит“ АД, промяна.Находище „Върбешница“ е разположено в землището на с. Върбешница, община Мездра, област Враца. Концесионният договор с „Монолит“ АД за добив на варовици е сключен през 2000 г. за срок от 35 г. С днешното решение на МС се предвижда в концесионния договор да бъде включено задължение за концесионера да предостави финансово обезпечение за изпълнение на дейностите по ликвидация или консервация на находището и рекултивация на засегнатите земи.", "date": "2018.07.04", "title": "Правителството предостави две концесии за добив на подземни богатства"}
{"url": "https://offnews.bg/kultura/like-a-storm-shte-podgriavat-na-godsmack-v-sofia-683792.html", "text": "Днес от екипа на Godsmack обявиха, че зимното им турне ще има специален гост – Like a Storm, които са най-високо класираната рок банда от Нова Зеландия в историята на американското радио. Двата им албума “The End of the Beginning” и “Awaken the Fire” дебютираха в Billboard 200.Like a Storm са свирили на една сцена с банди като Korn, Creed, Puddle of Mudd, Staind и много други. Това ще бъде и първото им идване в България.Концертът на Godsmack ще бъде на 27 ноември в зала „Арена Армеец“.Билетите са в продажба в мрежaта на Eventim в цялата страна, както и в OMV, THE MALL, Книжарници Ориндж, Офис 1, Билетен център на НДК, Технополис, Български пощи. Цените на терен са 70 лева, а седящите са от 80 и 90 лева.", "date": "2018.07.04", "title": "Like a Storm ще подгряват на Godsmack в София"}
{"url": "https://offnews.bg/politika/kabinetat-reshi-da-ne-dava-darzhavni-garantcii-prez-2019-g-683777.html", "text": "Министерският съвет реши, че през 2019 г. няма да отпуска държавни заеми и няма да издава държавни гаранции по инвестиционни проекти.Решението ще бъде записано в проекта за бюджета за догодина. Това ще осигури последователност при прилагането на мерките за подобряване на бюджетната позиция на фона на продължаващата фискална консолидация и за спазване на фискалните цели, предвидени в Средносрочната бюджетна прогноза за 2019-2021 г., обявиха от правителствената пресслужба.По реда на Наредбата не се разглеждат проекти, за одобрението на които има предвиден друг специален ред в закон или в нормативен акт на Министерския съвет, където са регламентирани особеностите за тяхната реализация независимо, че за финансирането им се планира ползването на заемен ресурс и/или издаването на държавна гаранция.", "date": "2018.07.04", "title": "Кабинетът реши да не дава държавни гаранции през 2019 г."}
{"url": "https://offnews.bg/obshtestvo/vizhte-kade-shte-spirat-vodata-v-stolitcata-dnes-683704.html", "text": "В няколко района на столицата днес ще има спирания на водоподаването, съобщават от \"Софийска вода\".Заради пресвързване на довеждащ водопровод над с. Мърчаево, се налага спиране на водоподаването от 10:00 до 22:00 часа на клиентите, живеещи в района на:Във връзка с ремонт на водомерен възел на бул. „Сливница“, Център , се налага спиране на водоподаването от 09:00 до 13:00 часа на клиентите на „Софийска вода”, живеещи в района на:Изпълнението на инвестиционен проект за реконструкция на уличен водопровод на ул. „Първа българска армия“ жк. „Военна рампа“ , пък налага спиране на водоподаването от 9:00 до 21:00 часа на клиентите на „Софийска вода”, живеещи в района на:От \"Софийска вода\" уточняват, че след възстановяване на водоснабдяването е възможно временно повишаване мътността на водата. След реализацията на този инвестиционен проект обаче хората от района ще почувстват значително подобреното качество на предоставяните услуги.Във връзка с подмяна на сградно водопроводно отклонение на ул. „Христо Ботев“, с. Яна , се налага спиране на водоподаването от 10:00 до 16:30 часа на клиентите на „Софийска вода”, живеещи в района на:“Софийска вода” АД предварително се извинява на своите клиенти за причинените временни неудобства.", "date": "2018.07.04", "title": "Вижте къде ще спират водата в столицата днес"}
{"url": "https://offnews.bg/obshtestvo/tcarkvata-pochita-sv-andrej-arhiepiskop-kritski-683750.html", "text": "Днес църквата почита Св. Андрей Архиепископ Критски.Той бил родом от Дамаск, син на благочестиви родители. До седемгодишна възраст бил ням и по чудесен начин, като се причастил, проговорил.Просиял в дивни добродетели. Съставил Великия покаен канон и други канони и църковни песнопения. Починал около 720 година.", "date": "2018.07.04", "title": "Църквата почита Св. Андрей Архиепископ Критски"}
{"url": "https://offnews.bg/obshtestvo/do-32-gradusa-ni-chakat-dnes-683749.html", "text": "Днес дневните температури ще са предимно между 27 и 32 градуса, показва прогнозата за времето на НИМХ на БАН.Над планините преди обяд ще е предимно слънчево, но след пладне ще се развива купеста и купесто-дъждовна облачност и до вечерта на много места ще има краткотрайни валежи и гръмотевични бури.Ще духа слаб, по билата - до умерен запад-северозападен вятър. Максималната температура на височина 1200 метра ще е около 24 градуса, на 2000 метра - около 16 градуса.Над Черноморието ще е предимно слънчево. Ще има временни увеличения на облачността, по-съществени в следобедните часове и на отделни места ще превали и прегърми. По крайбрежието ще духа бриз.Максималните температури на въздуха ще са 24-28 градуса, температурата на морската вода е 23-24 градуса. Вълнението на морето ще е около 2 бала.", "date": "2018.07.04", "title": "До 32 градуса ни чакат днес"}
{"url": "https://offnews.bg/ikonomika/degustatcii-na-vkusni-bio-hrani-za-parvia-rozhden-den-na-fermerskia-fe-683748.html", "text": "Днес Фермерския фестивал празнува първия си рожден ден.Всяка сряда, вече от година фермери и малки занаятчии предлагат вкусни храни пред Министерството на земеделието в рамките на фестивала „От нашата ферма - с любов за вас!“. Днес ще има серия дегустации и кулинарни демонстрации, а началото е още в 10,30 часа, както на Демонстрационната шатра, така и на фермерските щандове. Фестивалът предлага разнообразни фермерски и занаятчийски храни на малки производители от страната: краве, овче, биволско и козе сирене и кисело мляко, кашкавал, мед и пчелни продукти, сладка и сиропи, яйца, прясно месо, занаятчийски хляб, ядки, печена тиква и тиквени семки, био вино, био оцет, био чай, био гъби шийтаке, сезонни плодове и зеленчуци, пресни и сушени билки и подправки, козметика, цветя… Редовно гостуват производители на сувенири и бижута.Запазена марка на Фестивала са демонстрациите и дегустациите на фермерски храни и рецепти.Проектът Фестивал „От нашата ферма – с любов за вас!“ се организира от Фондацията за биологично земеделие Bioselena / Биоселена в партньорство с Район „Красно село“ и Сдружение „За Земята“ , както и с финансовата подкрепа на Програма Европа – 2018 на Столична община.Всички фермери и производители са регистрирани по наредбите 3 и 26 на Министерството на земеделието, храните и горите или по Закона за храните. Много от тях в районите от Натура 2000 в Западна и Централна Стара планина са подкрепени от проекта „За Балкана и хората“ / За Балкана Хората на Българо-швейцарска програма за сътрудничество.", "date": "2018.07.04", "title": "Дегустации на вкусни био храни за първия рожден ден на Фермерския фестивал"}
{"url": "https://offnews.bg/futbol/levski-pusna-biletite-za-gostuvaneto-na-vadutc-v-lihtenshtajn-683790.html", "text": "От Левски информираха в официалната страница на \"сините\", че част от отпуснатите 1200 билета за гостуването на ФК Вадуц в Лихтенщайн от първия квалификационен кръг на Лига Европа вече са в България.\"\".", "date": "2018.07.04", "title": "Левски пусна билетите за гостуването на Вадуц в Лихтенщайн"}
{"url": "https://offnews.bg/sviat/pak-misteria-kraj-solsbari-dvama-berat-dusha-sled-otraviane-s-neizves-683755.html", "text": "Британската полиция обяви тежък инцидент, след като двама души са намерени в критично състояние след контакт с неизвестно вещество близо до Солсбъри.Не се съобщава на какво са били изложени двамата отровени. Случаят се разследва.Двамата отровени са мъж и жена на възраст между 40 и 50 години. Те са били намерени в събота вечерта в безсъзнание в дома си в Еймсбъри. Приети са в болница в Солсбъри в критично състояние.В града преди няколко месеца беше отровен бившият руски шпионин Сергей Скрипал, което доведе до голям скандал между Великобритания и Русия.На 4 март Великобритания обяви, че 66-годишният бивш полковник от руското военно разузнаване Сергей Скрипал, който е осъден в Русия за шпионаж в полза на Великобритания, и 33-годишната му дъщеря Юлия са били подложени на въздействието на нервнопаралитично вещество в Солсбъри. Впоследствие Лондон заяви, че това вещество е било разработвано в Русия и обвини Москва, че е замесена в инцидента, а Русия отхвърля обвинението.", "date": "2018.07.04", "title": "Пак мистерия край Солсбъри: Двама берат душа след отравяне с неизвестно вещество"}
{"url": "https://offnews.bg/temida/hvanaha-porachiteli-na-zastreliania-danachen-ivo-stamenov-sred-tiah-e-683789.html", "text": "Спецпрокуратурата повдигна обвинения четирима души за участие в група за рекет, поръчала следене и побой над застреляния в София данъчен служител Иво Стаменов. Ръководител на групата е брат на народен представител, съобщават разследващите.От информацията не става ясно дали същата група има връзка и със самото убийство на Стаменов, който бе директор на звено \"Фискален контрол\" в НАП-София.Той бе застрелян в центъра на София, на ул. Дунав\", в служебния си автомобил на 18 декември 2017 г. Няколко седмици по-късно той почина от раните си.Прокуратурата съобщава, че престъпната група е действала в София и други градове от март 2016 г. Трима от обвинените, в т.ч. ръководителят на групата (), са задържани на 3 юли 2018 г. при специализиранаоперация на ГДБОП и Специализираната прокуратура в София, Приморско и Белово. Четвъртият участник в момента е в Бургаския затвор, където изтърпява присъда за незаконно притежание на оръжие.Според събраните доказателства групата е решавала чрез брутални силови действия (и срещу солидно заплащане) финансови спорове в полза на някоя от страните, поемала е и е изпълнявала поръчки за „наказателни акции“ срещуконкретни хора, или е възлагала изпълнението им на трети лица.Събрани са доказателства, че групата е възлагала поръчки за следене и нанасяне на побой над застреляния на 19 декември 2017 г. в София директор на звено „Фискален контрол” в НАП Иво Стаменов.Сред основните задачи на разследващите дейността на престъпната група е да установят дали нейни участници, или лица, на които са възлагани поръчки за насилствени действия, имат връзка с покушението над данъчния служител.", "date": "2018.07.04", "title": "Хванаха поръчители на застреляния данъчен Иво Стаменов. Сред тях е брат на депутат"}
{"url": "https://offnews.bg/futbol/arzhentina-naviva-guardiola-za-selektcioner-683806.html", "text": "Провалът на световното първенство в Русия накара шефовете на аржентинската федерация по футбол да търсят спешен и успешен изход от ситуацията.Според местните медии босовете са се спряли на вариант да поканят за национален селекционер бившия треньор на Барселона Джосеп Гуардиола. В негово лице те виждат човека, който ще спаси международната кариера на мегазвездата Лионел Меси, който на поредно голямо първенство не успя да донесе радост на Аржентина.Аржентинската федерация смята да предложи на Гуардиола договор до края на световното първенство в Катар през 2022 година, а заплатата му ще бъде 10 милиона евро на сезон.Половината от парите ще осигурява федерацията, а другата - спонсорите на националния отбор. В момента Гуардиола е начело на английския Манчестър Сити, като изведе тима до шампионската титла.Мерак за работа с националния отбор на Аржентина изрази и легендата Диего Марадона, като при това той няма финансови условия. В аржентинската федерацияе едва ли ще приемат желанието му сериозно.", "date": "2018.07.04", "title": "Аржентина навива Гуардиола за селекционер"}
{"url": "https://offnews.bg/sviat/bezreditci-v-nant-sled-kato-politcaj-zastrelia-mazh-683757.html", "text": "Безредици избухнаха снощи в някои квартали на френския град Нант, след като 22-годишен мъж беше застрелян от полицай, съобщава БНР.Според местната полиция инцидентът е станал при проверка на кола. Шофьорът бил спрян, но полицаите не успели да установят самоличността му. Затова се наложило да искат транспортирането му да близкото полицейско управление. Тогава 22-годишният шофьор опитал да избяга, като блъснал проверяващия полицай. Униформеният е леко ранен. Негов колега произвел изстрел и улучил младежа, който по-късно починал от раната.Прокуратурата на Нант разследва при какви обстоятелства полицаят е използвал оръжието си.Смъртта на младежа предизвика безредици в три квартала, където бяха издигнати барикади и срещу силите на реда бяха хвърлени коктейли \"Молотов\". Запалени бяха автомобили, а търговски център е опожарен. Полицията отговори със сълзотворен газ.", "date": "2018.07.04", "title": "Безредици в Нант, след като полицай застреля мъж"}
{"url": "https://offnews.bg/medii/darzhavnite-tajni-v-legloto-na-reporterka-istoriata-koiato-raztarsi-683701.html", "text": "Али Уоткинс получава перлена гривна през май 2014 г., това са дните от последната й година в колежа. Дрънкулка, която може да означава нещо повече от приятелство, но може и да не означава. Госпожица Уоткинс, тогава 22-годишна стажантка в един от вашингтонските вестници на медийната група McClatchy, не е толкова изненадана от подаръка. Тя среща Джеймс Улф, 57-годишен старши съветник към Комисията по разузнаване в Сената, докато търси сензационни новини в Капитолия.Уолф се превръща в полезен източник, но от време на време той сякаш преследва други цели - например, когато ѝ подарява картичка за Свети Валентин.Тогава Уоткинс обяснява на Улф, че връзката им е строго професионална. Тя се посъветвала и с редактор от вестника, който ѝ казал, че щом подаръкът не e прекален, значи няма проблем.Али Уоткинс решава да задържи перлената гривна.3-годишната афера, която се завихря между младата репортерка и държавния служител с достъп до строго секретна информация, вече е част от разследване на федералните власти. Това разследване разтърси света на журналистите във Вашингтон и на източниците, на които те разчитат.57-годишният Джеймс Улф беше арестуван на 7 юни с обвинение, че е излъгал разследващите за контактите си с Али Уоткинс и с още 3 други журналистки. Имейлите на Уоткинс също са били конфискувани.Към момента 26-годишната Али Уоткинс е репортер на Ню Йорк Таймс. Редакторите на вестника в момента проверяват нейната работа и дали аферата ѝ е повлияла на това, което отразява.\"Най-важният проблем в случая е конфискуването на личната кореспонденция на журналист, което ние осъждаме и смятаме, че всички американци трябва да бъдат притеснени за това\", заявява Елийн Мърфи, говорител на Ню Йорк Таймс. Разкритието за връзката между Уоткинс и Улф шокира много журналисти, които през времето наблюдават младата репортерка да се издига от стажант до изгряваща звезда в отразяването на политиките в националната сигурност.Аферата между двамата не пречи на журналистката да работи за няколко медии. Откакто Джеймс Улф се среща с Уоткинс през 2013 г., тя пише периодично за Политико, Бъзфийд, Хъфингтън пост и Маклачи.Миналата есен, когато Али Уоткинс къса с Улф, за кратко тя започва връзка с друг член на Комисията по разузнаване. Тази афера приключва, тъй като двамата решават, че не търсят нищо сериозно. Али Уоткинс е казала на свои приятели, че връзката ѝ с Улф е започнала, след като е напуснала медийната група Маклачи през есента на 2014 г. В началото младата репортерка наложила някои правила: \"Ти не си ми източник\", карала се тя на Улф и го прекъсвала, ако започне да говори за работа.Уоткинс признава обаче, че понякога запомняла интересни факти, които Уолф споменавал, или клюки, които се разпространяват във Вашингтон.Колегите на Уоткинс я описват като невероятен талант, който има най-разнообразни източници в правителството. \"Хората във Вашингтон са в най-разнообразни връзки. Опитваш се да ги направляваш, да поставяш стени, но не можеш да се преструваш, че не си човек. Али е страхотен репортер и вярвам в нейната преценка\", заявява в интервю Раян Грим, бившият редактор на Уоткинс във в. Хъфингтън пост.", "date": "2018.07.04", "title": "Държавните тайни в леглото на репортерка: историята, която разтърси медиите във Вашингтон"}
{"url": "https://offnews.bg/112/dotcentat-ot-plovdiv-iznudval-studentka-za-pari-i-seks-mazhat-%d1%9d-go-u-683756.html", "text": "До 20 години затвор грозят мъжа, който беше задържан за убийството на доцента от Пловдив. Това обясни зам. окръжният прокурор на града Галин Гаврилов в сутрешния блок на Нова телевизия.70-годишният доцент беше намерен в понеделник вечерта в безпомощно състояние до колата си, паркирана до Военна болница в Пловдив. Според разследването мъжът е пребит до смърт с бухалка на безлюдно място извън града.Според прокуратурата възрастният преподавател е нападнат е в момент, когато изнудвал 32-годишна студентка за пари и интимна близост, в замяна на което обещал да уреди изпитите и завършването ѝ.Арестуван за престъплението е 42-годишният съпруг на студентката. Прокуратурата му е повдигнала обвинение за умишлено убийство.", "date": "2018.07.04", "title": "Доцентът от Пловдив изнудвал студентка за пари и секс, мъжът ѝ го убил с бухалка"}
{"url": "https://offnews.bg/ikonomika/naj-goliamata-britanska-aviogrupa-idva-za-kontcesiata-na-letishte-sofi-683752.html", "text": "Най-големият летищен оператор във Великобритания Мanchester Airport Group (MAG) е един от най-вероятните участници в концесионната процедура за летище София.Компанията отдавна проучва възможностите да стъпи на българския пазар и не крие, че има много сериозен интерес да кандидатства за аерогарата, тъй като според анализите им, регионът има огромен потенциал и те искат да го използват.MAG оперират летищата Манчестър, Лондон Станстед, Йист Мидландс, имат над 40 000 служители  и обслужват почти 60 милиона пътници на година.Именно летище Станстед е пример, който до голяма степен показва опита на британската група. След като MAG пое управлението му от държавата се стигна до удвояване на броя на авиокомпаниите, 10 милиона допълнителни пътници на година, разширяване на мрежата от къси и дълги маршрути. Освен това 150 милиона паунда бяха инвестирани в модернизация на терминала.Британците твърдят, че имат ясна визия как да развият най-голямата българска аерогара, така че да развиват мрежата от маршрути към и от летището, терминалите и техните търговски възможности.Структурата на собствеността в компанията е уникален пример за публично-частно партньорство. Тя е разделена между Градския съвет на Манчестър (35.5%), Разширен състав местни власти на Манчестър (29%) и инвестиционния фонд IFM Investors, управляващ над 105 милиарда долара по цял свят (35.5%).Затова британците са убедени, че знаят как да намират баланс между интересите и нуждите на местните общности и комерсиалния успех.", "date": "2018.07.04", "title": "Най-голямата британска авиогрупа идва за концесията на летище София"}
{"url": "https://offnews.bg/obshtestvo/dnes-e-poklonenieto-pred-istorika-bozhidar-dimitrov-683758.html", "text": "В 10 часа тази сутрин в Националния исторически музей започва поклонението пред проф. Божидар Димитров - историк, общественик и дългогодишен директор на музея.Той почина в неделя вечерта на 72-годишна възраст на 1 юли.Известно е, че тъй като приживе проф. Димитров е пожелал да бъде кремиран,затова прахът му да бъде разпръснат над Созополския залив. Самият Димитров е родом от Созопол.Поклонението днес ще продължи до 16 часа. Музеят няма да работи за посетители.", "date": "2018.07.04", "title": "Днес е поклонението пред историка Божидар Димитров"}
{"url": "https://offnews.bg/obshtestvo/noshtnite-valtci-na-putin-idvat-v-balgaria-dnes-683760.html", "text": "Мотористите от клуб \"Нощните вълци\", които често са наричани \"рокерите на Владимир Путин\", ще влязат днес в България от Македония, следвайки маршрута на автошествието \"Славянский мир 2018\".Рокерите ще преминат през Руенския манастир, Кюстендил и ще стигнат до София.Походът е организиран от организацията \"Руски мотоциклетисти\" и ще се проведе по пътищата на Русия, Беларус, Балканите и Европа. Целта му е да насочи вниманието към обединението на славянските народи и да популяризира славянската култура и християнските ценности, заявяват организаторите. В София \"нощните вълци\" ще посетят храм-паметника \"Св. Ал. Невски\", Руската църква, Паметника на съветската армия и ще дадат пресконференция. В петък походът продължава към Сърбия.Нощните вълци преминават през България за поредна година.  Демонстрантите се обявиха срещу \"масовата програма на правителството на Русия за събуждане на русофилски и комунистически чувства сред българите.\"", "date": "2018.07.04", "title": "Нощните вълци на Путин идват в България днес"}
{"url": "https://offnews.bg/ikonomika/vodeshti-investitori-se-obiaviha-v-zashtita-na-nezavisimostta-na-kevr-683753.html", "text": "Позиция в защита на независимостта на Комисията за енергийно и водно регулиране, разпространиха водещи компании от сектор Енергетика.Миналата седмица парламентарната група на БСП внесе в Народното събрание проект за решение за предсрочното освобождаване на Иван Иванов от поста председател на КЕВР.В мотивите на предложението на левицата се посочва, че КЕВР е органът, който регулира дейността в енергетиката и във водоснабдяването и като такъв той не тълкува, а изпълнява закона.В позицията си от AES България, Асоциация „Хидроенергия“, Българска фотоволтаична асоциация, EVN България, ЕНЕРГО-ПРО, КонтурГлобал Марица Изток 3, ЧЕЗ Груп България категорично се обявяват срещу исканията за оставки и дестабилизация на регулатора.Ето и цялата позиция на инвеститорите в енергетиката:", "date": "2018.07.04", "title": "Водещи инвеститори се обявиха в защита на независимостта на КЕВР"}
{"url": "https://offnews.bg/nashite-avtori/kak-mozhesh-da-me-spechelish-683768.html", "text": "Жорж Ганчев сериозно се разболя. Получи инфаркт на площад Батенберг. Падна, но линейката пристигна за минути и го спаси. Лекарите реканализираха (отвориха наново) запушения съд. Некрозата на миокарда започва минути от началото на тромбозата, но до час лишената от кръвоснабдяване тъкан все още може да се възстанови. Ако се възстанови кръвния приток към нея. Бог да пази Жорж.Инфарктът е доста сериозно нещо. Катастрофа на организма, която някои кардиолози се опитват да обяснят като чисто и просто „тромбоза на коронарна артерия”. Макар че на учените с по-широк кръгозор е съвсем ясно, че в организма (а и във вселената) частични, отделни, независими неща няма. И инфарктът не е просто тромбоза на коронарната артерия, а е процес, възникващ и развиващ се в целия организъм. И зависещ съвсем ясно (както всичко друго, апропо) от всичко друго, случващо се в организма.Бих могъл да кажа, че инфарктът, който получаваме сега, в някаква степен се дължи И на неизядената скилидка чесън преди една година. Която не е изядена, защото сме отивали на важна среща. Надявам се, че го казах разбираемо.Инфарктът е продукт на наследственост, на хормонален баланс, на баланс на тъканните хормони (ейкозаноиди), на баланс в системата на кръвосъсирването, на нивата на липидите в плазмата и всъщност – на всичко.И - чуйте сега – на всичко Не в организма ни... а на всичко навсякъде!Здравето, ако приемем, че е хармония, е нарушено, ако се наруши хармонията.Но не хармонията в стомаха, не само в стомаха – а навсякъде!Великият Джон Дън казва:Което ще рече... е, ще рече безброй неща, но ще рече и това, че няма нещо на света, което да не зависи от всички други неща.Защо ви казвам това? За да ви успокоя. Няма да стане нищо, ако изядете едно яйце с многото му холестерол. По-скоро някоя революция в Боливия, за която разберете в неподходящ момент, и тя предизвика такъв неочаквано силен резонанс в душата ви, че се разтреперите като да сте вие самият водач на революцията – това може да ви убие. Всичко е свързано с всичко.Е, това не означава да започваме да пушим веднага.И така.Ако линейката не беше дошла навреме, Жорж може би щеше да умре. Помислете: от колко неща е зависело това чудодейно бързо идване на линейката!Глупакът веднага ще каже: Е да бе, то е ясно – защото е известен политик – за тях линейките идват бързо, а за нас – простите хора – дори не идват.Но не е така, глупако. И политиците умират, някои от тях умират ужасно нелепо. Включително и от забавени линейки.Ами ако имаше задръстване? Ако точно в три и половина следобед имаше митинг на площад Батенберг? И линейката не можеше да мине?Примерно - митинг, отстояващ идеи, които Жорж Ганчев харесва? Хората скандират лозунги, които Жорж напълно одобрява. Но той, независимо от това (но както разбрахме – всичко зависи от всичко) си получава своята коронарна тромбоза. Въпреки пълното одобрение към митинга, организмът на Жорж изразява пълно неодобрение към последствията (задръстването) от него. Не сме ли виждали хиляди пъти в живота си точно такива Иронии?Ами я да си представим (в любимия ни параноичен стил), че екипът, който идва с линейката никак не харесва Жорж Ганчев като политик? Това, по дяволите, ще кажете, не би трябвало да повлияе въобще на работата им! Лекарската етика...Хм, сигурни ли сте? Точно в Българи? В това – за неповлияването?Ами я да си представим (в нашия типичен български стил), че в болницата са свършили консумативите за провеждане на тая доста сложна интервенция – реканализацията на запушения съд...Ама как така ще свършат точно в Медицинска академия?! – ще викнете, все едно не сте българи.Че аз съм работил в същата тая академия, когато си се казваше точно „академия” (сега един Господ знае как се казва след милионите промени)... та ми се е случвало – защото бях момче-санитарче, студентче – да изхвърлям цели чували с уринаторни торби – пълни – в общите контейнери, които отиваха право при другия боклук. По който после циганските дечурлига на бунището ще скитат и ще ровичкат с наслада. Просто не работех в септична хирургия – където режат гангренясали крака често често – та да изхвърлям на боклука и отрязани крака. Но знам от приятели, че се е случвало. Сутрин, с кафенцето и цигарката, след дежурство, гледах с уморена тъга как скитащите кучета от двора на академията размотават безкрайни кървави бинтове край кофите. Явно не съм ги натъпкал достатъчно – въздишах си аз и изпусках дим през носа. Та да няма едни консумативи, хм, то си е нормално. Човещинка.Та питам се – ами ако бяха свършили там консумативите – ей така, както се случва в България при нашата оправия – нямаше ли да си отиде Жорж?Всичко зависи от всичко!Боже, неприятна работа – да осъзнаеш колко взаимосвързани са всички неща! Я по-добре да не мисля! – викаш си и махваш с ръка.Някой ще каже: Тоя мазник Кайо защо така се мазни: Жорж това, Жорж онова. Защото е политик и е бил от голямото добрутро, сигурно?! – така ще си каже някой.Ех, приятелю, ще му кажа аз. Жорж това, Жорж онова. Знам те аз, приятелче. Ти, защото си самият и целият сервилен - като лакей - към по-силните... и си жесток - като надзирател - към по-слабите – та затова и така мислиш за мене! Всеки мисли за другите това, което мисли за себе си. Знаеш ли се сам ти какъв си крадец – знаеш, че и другите са крадци! Ти не мислиш – ти направо знаеш! Да да. Та подмазвачът, приятелю, обичайно вика: Дръжте подмазвача!А аз сега ще оставя инфаркта на Жорж, защото инфаркти се получават всеки ден и наистина – Божа работа – но мога само да се помоля да се оправи...та, искам да кажа, че инфарктите не са нещо изключително, та да се занимаваме с тях. За науката са интересни. Но ето нещо друго:Преди два месеца Жорж ме покани в студиото на предаването си в телевизия... все едно коя – нали трябва да сме коректни към Параноята, наречена „не прави скрита реклама”, та покани ме и аз отидох. Там – в телевизия Еди коя си. Посрещна ме много вежливо. Бяхме се запознавали преди години, но аз никога не очаквам от един известен човек да помни хората, с които случайно се е запознал. Известността прави човека доста претоварен с излишни познанства, които инстинктът му за самосъхранение изтрива от паметта.Но Жорж ме помнеше. Даже ми подхвърли някакви неща, които си бяхме казали при предишната ни среща, които аз бях забравил.Определено ме впечатли. Тоя висок и извънредно енергичен човек. Впечатли ме с много неща, до голяма степен и с младежкото си, почти бебешко лице. Някои старци заприличват на бебета, а това, може би - казах си – е признак за здрав живот. Във всеки един смисъл, включително и в моралния. Още веднъж: Всичко е свързано с всичко! Хареса ми това лице на захласнато момче.Някой ще каже: Жорж е бил агент на Държавна сигурност, второ управление. Контраразузнаването (не, аз знам, тия дето биха казали това казват даже и „контраразведка”, тъй като имат едно такова – твърде фамилиарно отношение - към всички тия параноични неща от миналото. Мило им е някак си.). Да, ще кажа аз. Бил е, бил е. И аз съм чел в уикипедия, тоя кайнак на знанието в наше време. Хм, да - крадецът вика: Дръжте крадеца!Но. Аз агент не съм бил никога, никога не ми е минавало през ум да служа на която и да било власт. И затова виждам у хората не агента, а виждам у хората енергията им, ентусиазма им, ерудицията им, чувството им за хумор, силата и волята им. Нещата, които се случват у тях Сега.А също така – като художник – виждам, посерковци такива, не агента, а виждам красотата и грозотата в лицата – в смисъла, който е влагал в тия думи Рембранд. Или Вермеер. Да.Та потече интервюто, а Жорж заговори за екзистенциалистите. Четял за Сартър и Бовоар.Хубаво е това. – казах му аз. И добавих още малко симпатия към неговия образ в моята глава. Ето как да ме впечатлиш, по дяволите! Ето как аз мога да бъда впечатлен! Не като ми покажеш, че си бил агент от второ управление в уикипедия, мама му стара, а като ми покажеш по време на най-обикновено телевизионно интервю, че знаеш кои са Сартър и Бовоар. Че четеш за тях, че на всичкото отгоре си съпричастен с техните прозрения и идеи. Ето как можеш да впечатлиш и да зарадваш един Кайо Терзийски, по дяволите!Вулгарните неща ги има – те са инфарктите и бавните линейки на нашия живот, но има и невулгарни, които са свързани със знанието и други висши човешки придобивки. Да се неначудиш!Вулгарен, апропо, означава „простонароден, обикновен, от простолюдието”Ето така можеш да ме впечатлиш.Говорехме си с Жорж, той си беше румен и здрав, хай дензити липопротеинс (добрият холестерол, казано на тъпашки) в кръвната му плазма си бяха идеални. Той сипеше въпроси и още повече коментари и допълнения, в които – трябва да му се признае – държеше да блесне.А аз казвам така: Ако можеш – защо да не блеснеш? Жалка ми се струва тая полу-еснафщина, полу-християнщина – която казва: бъди скромен! – тоест – дръж се мрачно и тъпо, не блести по никакъв начин, защото това хората го възприемат като самохвалство и себеизтъкване!Жорж се себеизтъкваше и това го знаеха и децата през 90-е. Но на мене това никак не ми правеше лошо впечатление. Радваше ме държането на тоя весел, буен, поостарял чичко. Защото, изтъквайки своите знания и успехи – той все едно изтъкваше своето здраве!Разбирате ли защо говорих горе за инфаркта? Защото всичко, абсолютно всичко е свързано с всичко!Да си образован е също толкова здраве, колкото и да си със здрав стомах. Да си необразован е също толкова болест, колкото и да си с болни стави! Да си енергичен и да имаш бодър дух е също толкова здраве, колкото да имаш редовно дебело черво!И говорейки за екзистенциалистите, Жорж ми каза, че аз съм бил като някой от тия екзистенциалисти, които правели изборите в живота си, колкото и да са трудни те, водени само от свободната си воля...Без да се оправдават с обстоятелствата и принудите на живота...Съзнавайки отговорността си пред себе си и пред света...И аз прибавих още малко симпатия към образа му. Защото няма човек, който да не изпита симпатия към тоя, който говори така добре за него.Бих препоръчал на тия, които изпитат злобно-критичен възторг при тия мои думи, и си казват: Да, похвалиха го, почесаха му жалкото его и той се размаза...Ще им препоръчам да погледнат себе си: дали мразят хората, които се отнасят добре с тях? И ако ги мразят – защо ги мразят? И ако ги мразят наистина – точно тия, които се държат добре с тях - това хубаво ли е? Смислено ли е?Ами ако и Хитлер, мамка ти, те похвали? – ще пита някой пияница от ъгъла.А аз ще кимна с глава и ще кажа: който и да е човек, стига да има добро отношение към мене – ме спечелва. Малко или много.Но по-важно е друго! По-важно е тоя, който те хвали доколко те е впечатлил с качествата си, с ума си! Е – аз казах – Жорж ми говореше за Сартър и Бовоар. А колко български политици четат философите екзистенциалисти? Точно пък Сега?И аз – поведен от неговата мисъл за свободата и отговорността на избора – се опитах също да блесна.И тръгнах да му цитирам едно стихотворение – ей така – в ефир. На Робърт Фрост. Пътят, по който не поех. Стихотворението, в което се казва, че изборът на път, па ако ще да е по-запустелия от двата – определя Всичко Друго...Но моята памет е неуслужлива. При мен го има тоя феномен: ум на стълбата - l'esprit d'escalier. Сещам се за важните неща и за хубавите примери докато вече слизам по стълбите от сцената – твърде късно.И срам, но не можах да се сетя нито името на Робърт Фрост, нито стихотворението съвсем точно. Името ми избяга на мига, все едно нарочно - за да ме злепостави. А стихотворението така и не знаех наизуст. Така че започнах да му го разказвам приблизително. И тогава...И тогава Жорж взе, че поде моите думи, очичките му блеснаха, тая мустаката, дядовско-бебешка физиономия се оживи страховито, той грейна целия! И зарецитира!Робърт Фрост, на английски. В телевизионно студио. В България, 2018. А, нещо да кажете?!Какъв агент, егати, въобще не ми говорете за агенти! – казах си.Аз не мисля хората като агенти. Защото, мамка ви, аз нямам нищо общо с агентстването и вашите агентски паранои, ясно ли е? Ти бъди какъвто си щеш! Но когато зарецитираш – грей така! Усмихвай се от наслада... от насладата, че Знаеш, че си Част От, че се Възхищаваш и че знаеш, че с Другия човек се възхищавате заедно от Едни и Същи неща...Прави това – и вече си ме спечелил! Вече си от моите хора.Ами ако Хитлер вземе да ти рецитира Робърт Фрост? – пита някакъв пияница от ъгъла.И от него ще се възхитя, мамка ти! – ще му кажа аз.А сега – Жорж Ганчев получи инфаркт. Стана ми мъчно за моя приятел. Защото с тоя Робърт Фрост в студиото, казан спонтанно и със съвършена памет – той ме беше направил свой приятел и даже – фен.Надявам се, че коронарната тромбоза е просто малък инцидент на фона на едно общо добро здраве. Защото да знаеш Робърт Фрост в оригинал е една от безбройните форма на здраве, глупаци недни!Да си жив и здрав, Жоро!Ето го и стихотворението.", "date": "2018.07.04", "title": "Как можеш да ме спечелиш"}
{"url": "https://offnews.bg/futbol/legendi-na-anglia-zagubiha-kontrol-ot-shtastie-sled-pobedata-na-trite-683763.html", "text": "Легендите на английския футбол Йън Райт, Лий Диксън и Гари Невил подивяха от радост в студиото на телевизия \"ITV\" след драматичната победа на \"трите лъва\" с дузпи над Колумбия. Триумфът прати британците на 1/4-финалите на световното първенство. Редовното време на двубоя приключи при 1:1, а бившият нападател на Арсенал Райт не бе в състояние да изгледа решаващите удари от бялата точка.Веднага след като героят на вечерта Джордан Пикфорд спаси дузпата на Карлос Бака, а Ерик Дайър отбеляза решителното попадение обаче Райт скочи като ужилен и запрегръща колегите си в студиото.Радостта обаче не бе само там. Почти във всяка точка на Англия щастието бе налице, а сайтовете за видеосподеляне моментално се запълниха с клипове от щастието на британските фенове.Иначе планът на \"трите лъва\" да се промъкнат до финала в по-лекия поток на елиминациите засега действа. На 1/4-финалите Англия ще срещне Швеция, а при евентуална победа ще играе с победителя от полуфинала Русия - Хърватия.", "date": "2018.07.04", "title": "Легенди на Англия загубиха контрол от щастие след победата на \"трите лъва\" (видео)"}
{"url": "https://offnews.bg/offtopic/vitc-na-denia-putin-i-tramp-683754.html", "text": "Срещат се русофил и американофил.Русофилът казва с тежка въздишка:Американофилът отговаря с печална физиономия:", "date": "2018.07.04", "title": "Виц на деня: Путин и Тръмп"}
{"url": "https://offnews.bg/futbol/mourinio-za-nejmar-vav-vseki-otbor-ima-simulanti-683765.html", "text": "Мениджърът на Манчестър Юнайтед Жозе Моуриньо коментира поведението на бразилската звезда Неймар в мача срещу Мексико от осминафиналите на Мондиал 2018.Асът на Пари Сен Жермен беше с решителен принос за успеха с 2:0, но направи лошо впечатление с артистичните си падания и симулации след съприкосновения с мексикански футболисти. Като цяло португалецът е харесал мача, но не му е допаднал прекаления на моменти артистизъм на участниците в двубоя.\"Театърът в изпълнение на футболистите помрачи срещата. Но това не се отнася само за този мач. Всички говорят за Неймар, но не е само той. Във всеки отбор има по някой симулант, всички се опитват да оказват натиск върху съдиите, искат картони, фаули, дузпи. Футболът губи от това, а се случва пред очите на милиони зрители\", коментира Моуриньо.След цитираната среща и селекционерът на Мексико Хуан Карлос Осорио разкритикува поведението на Неймар, а в социалните мрежи бразилецът също не беше пощаден.", "date": "2018.07.04", "title": "Моуриньо за Неймар: Във всеки отбор има симуланти"}
{"url": "https://offnews.bg/sviat/parvo-video-ot-12-te-momcheta-v-peshterata-zdravi-sme-683762.html", "text": "Видео с 12-те момчета, хванати в капан в наводнена пещера в Тайланд, бе направено за пръв път от началото на спасителната операция.Клипът достигна до близките на децата и до целия свят, който с притаен дъх наблюдава една от най-сложните спасителни акции в историята.Във видеото децата, които са на възраст между 11 и 16 години, правят традиционен тайландски поздрав, представят се и един по един казват, че са в добро здраве и макар да изглеждат изтощени и притеснени, дори се усмихват и смеят. Едно от момчетата се шегува, че е било пропуснато при представянето, а останалите започват да се смеят.С децата от младежкия футболен тим е техният 25-годишен треньор.Спасители и медици вече достигнаха групата, доставена им бе храна. Лекарите обявиха, че децата са отслаби, но засега нямат сериозни здравословни проблеми.Междувременно плановете за спасяването им остават под сериозен въпрос. Знае се, че единственият изход е да преплуват под вода наводнения участък от пещерата, а мусонните дъждове застрашават да наводнят и мястото, където са се подслонили. Децата обаче са твърде отслабнали физически за такова гмуркане, някои не умеят да плуват, обясняват спасителите.Властите също така изпомпват вода от пещерата, за да не допуснат повишаване на нивото на наводнението. Групата е вече 11-и ден под земята. Тя бе открита на 9-ия ден след изчезването си.Засега няма назована дата, на която ще започнат опитите за извеждане.Вариантите за операцията по спасяването са три: гмуркане и преплуване на наводнената пещера; излизане през друг изход, ако бъде открит или направен такъв; или изчакване водата да се оттегли. Последният вариант обаче може да отнеме месеци, а прогнозата е за нови сериозни дъждове.", "date": "2018.07.04", "title": "Първо видео от 12-те момчета в пещерата: Здрави сме!"}
{"url": "https://offnews.bg/protesti/otnovo-protest-na-prevozvachi-tozi-pat-na-zashtitnitcite-na-novata-k-683761.html", "text": "София и още няколко града ще бъдат блокирани от нов протест на транспортния бранш - този път на тези, които подкрепят създаването на Българска автомобилна камара. Протести срещу нея също бяха организирани наскоро.Предишното недоволство бе разсеяно от премиера Борисов, който поиска да бъде оттеглен законопроектът за камарата, докато браншът постигне консенсус.Протестът днес ще започне след 10 часа. Камиони и автобуси ще има на софийския булевард „Цариградско шосе” и в района на храм-паметника „Св. Александър Невски”.Законопроектът за автомобилната камара раздели превозвачите. Голяма част от тях негодуват, че така един от големите играчи на пазара ще диктува правилата. Като контрадействие вчера от автобусния бранш обявиха, че се обединяват в конфедерация. Решението е взето единодушно след проведена среща на национално представените организации в автобусния сектор, съобщиха от Браншовия съюз за стопанска инициатива в транспорта.", "date": "2018.07.04", "title": "Отново протест на превозвачи - този път на защитниците на новата камара"}
{"url": "https://offnews.bg/futbol/anglia-schupi-prokliatieto-na-duzpite-i-e-na-1-4-final-v-rusia-683747.html", "text": "Отборът на Англия е последният четвъртфиналист на Мондиал 2018. \"Трите лъва\" прекършиха след дузпи коравия тим на Колумбия и за първи път в историята си печелят мач на световни първенства след наказателни удари.До този момент англичаните се бяха проваляли в дузпите на три пъти. Толкова са и неуспехите им на европейски първенства, като единствената им победа по този начин беше през 1996 година, когато сломиха Испания. За място на полуфиналите Англия ще спори с Швеция, като мачът е на 7 юли в Самара.Двубоят с Колумбия завърши 1:1 в редовното време и продълженията. Мачът на стадион „Спартак“ в Москва бе изключително нервен и груб. Първото полувреме завърши без голове, макар и англичаните да контролираха събитията на терена. След почивката картината на терена не се промени, като играчите на Англия бяха по-активни и в 57-та минута получих право да изпълнят дузпа за нарушение на Карлос Санчес срещу Хари Кейн.Футболистите на Колумбия оспорваха бурно решението на рефера Марк Гайгър и се стигна до жълти картони за Санчес и Джордан Хендерсън, а Кейн бе безпогрешен от бялата точка и откри резултата. В заключителните минути южноамериканците стигнаха до изравнителен гол чрез Йери Мина, който се разписа с глава след центриране от корнер.В продълженията двата тима бяха твърде уморени и си размениха инициативата в двете 15-минутни части, но не стигнаха до гол. При дузпите първите четири изпълнения бяха точни, преди Давид Оспина да спаси удара на Джордан Хендерсън.Веднага след това Матеус Урибе уцели напречната греда, след което Трипиър изравни. При следващото изпълнение Джордан Пикфорд спаси изстрела на Карлос Бака, след което Ерик Дайър вкара победната дузпа и да изпрати островитяните на четвъртфинал. С този успех Англия се класира за четвъртфиналите на Мондиал за първи път от 2006 година насам и продължава да мечтае за нещо по-голямо.", "date": "2018.07.04", "title": "Англия счупи проклятието на дузпите и е на 1/4-финал в Русия"}
{"url": "https://offnews.bg/zvezdi/london-18-ti-vek-20-ot-zhenite-sa-bludnitci-video-683699.html", "text": "В новия епизод на филмовия видео блог на Станислава Айви ще се срещнем с две от големите звезди на сериала “Блудници” - продукция на ITV, която се разпространява от каналите Hulu в САЩ и Epic Drama – най-новият член на семейство на Viasat History и TV1000 - у нас и в цяла централна и източна Европа.Това са Лесли Манвил и Джесика Браун Финдли. “Това е един разбит и доста опасен свят. Смъртта и лъжата са навсякъде из Лондон и съответно това го прави още по-опасен за жените, разказва Джесика. - Разказваме историята от женската гледна точка и зрителят попада в много неочаквана ситуация, освен че сюжетът е оплетен около секс индустрията и работещите в нея.”В публичния дом на Маргарет Уелс ), освен момичетата, които е прибрала, са и нейните собствени дъщери – Шарлот и Луси. В новия сезон ще видим как Шарлот се внедрява в къщата на Лудия (Лесли Манвил). Ролята на Шарлът се изпълнява от впечатляващата Джесика Браун Финдли, позната ни като Лейди Сибил от друг хитов сериал – “Даунтън Аби”.Британската актриса Лесли Манвил, номинирана за “Оскар” тази година за филма “Невидима нишка” с Даниел Дей-Луис, е в ролята на абсолютния злодей в сериала. Тя е голямата конкуренция на персонажа Маргарет Уелс (Саманта Мортън) и е доста по-богата от нея. Актрисата ще разкаже, че е била много изненадана колко много й е допаднал образа на иначе жестоката Лидия Куигли и колко модерно звучи фабулата на сериала.Снимките на “Блудници” са предимно в имението Langleybury, близо до Уотфърд във Великобритания. Вторият сезон започва това лято и към актьорския състав се присъединява и една истински звезда – познатата ни от “Открадната красота” и “Властелинът на пръстените” дъщеря на рок легендата Стивън Тайлър - Лив Тайлър.Очаквайте среща с нея в последния от петте нови YouTube епизода на Cinema Confidential, които ще ви запознаят също със Саманта Мортън (Minority Report), която е Маргарет Уелс в сериала, както и с Елоис Смит (The Frankenstein Chronicles) – в ролята на по-малката й дъщеря Луси.Първи сезон на „Блудници“ отново е в ефир по тв канал Epic Drama всяка сряда и всяка събота от 22:00 часа. Можете да гледате епизод 1 на „Блудници“ свободно по всяко време онлайн на .", "date": "2018.07.04", "title": "Лондон. 18-ти век. 20% от жените са... 'Блудници' (видео)"}
{"url": "https://offnews.bg/kultura/preporachvame-vi-zeitgeist-na-edin-ot-naj-tarsenite-ruski-fotografi-683725.html", "text": "До 22 юли в галерия \"Квадрат 500\" ще може да се насладите на интересните фотографии на един от най-търсените руски фотографи - Сергей Борисов.Zeitgeist, както е името на изложбата на Борисов, е философски термин, който буквално се превежда като „духът на времето“ и е най-точният начин да се опише кариерата на артиста. Борисов често е наричан „летописецът на Московските и Санкт Петербургските ъндърграунд сцени“ и „прославилият Москва и нейната бохема“.Въпреки че в по-голямата си част са режисирани, фотографиите на Борисов са израз и метафоричнo представяне на разнообразни нагласи и емоционални състояния: от поетични и възвишени такива до иронични изражения и гротескни сцени. Винаги индивидът – „новият човек“, „героят на времето“ – е основен интерес за Борисов.", "date": "2018.07.04", "title": "Препоръчваме ви: 'Zeitgeist' на един от най-търсените руски фотографи в Квадрат 500"}
{"url": "https://offnews.bg/medii/samo-kutev-vazrazi-na-medijnia-zakon-na-peevski-nareche-go-iznasilva-683766.html", "text": "Парламентът прие на първо четене промени в Закона за задължителното депозиране на печатни и други издания, станали известни като \"медийния закон на Делян Пеевски\".\"За\" гласуваха 92-ма народни представители от ДПС, ГЕРБ и \"Обединените патриоти\", 12 бяха против, а 28 се въздържаха.Промените бяха внесени от ДПС депутата и негови колеги от същата парламентарна група и предизвикаха широк обществен дебат, тъй като засягат ключова сфера в бизнеса на Пеевски - а именно медиите.Новите текстове предвиждат промени за декларирането на източниците на финансиране и собствениците на медиите, като освен печатните, включва и онлайн изданията. Според промените печатните, електронните и онлайн медии ще трябва да посочват на сайтовете си информация за действителния си собственик и да декларират всяко получено финансиране в предходната календарна година. Разпространителите на печатни издания ще декларират в Министерството на културата действителния си собственик, както и броя на обекти за продажба на дребно. Ако последните са 1/3 от всички обекти, ще бъде сезирана Комисията за защита на конкуренцията.На промените се противопоставиха депутати от „БСП за България“.„Няма никакво съмнение, че в България, един от основните проблеми на демокрацията е смесването на политиката и бизнеса. Смесване, което за България често пъти е в недопустими размери. За последните 20 години ние сме извървели път в посока на изсветляване, но той е ужасно недостатъчен. Ако има нещо, което гражданите на България недвусмислено формулират като проблем на системата, това е именно смесването на политиката и бизнеса“, посочи народният представител Антон Кутев.Кутев бе единственият, който посочи, че в България има конкретни личности, които са се превърнали в символ на това смесване. „Това има основание. Няма как да убедя българските граждани и моите избиратели, че г-н Пеевски не е символ на смесването на бизнес и политика“, каза той. Депутатът заяви, че няма да подкрепи законопроекта и го определи като „следваща крачка в разграждането на държавността“.„Ако това беше законопроект, в който не участваше името на Пеевски, очевидно щеше да има своите цели. Между другото, част от тях са изсветляване на имиджа на г-н Пеевски. Но ако той не го беше подписал, щеше да бъде просто един законопроект, който въври във вярната посока и се опитва пътьом да изсветли имиджа на Пеевски. С неговия подпис той става изнасилване на общественото мнение“, смята Кутев.От ДПС защитиха проекта си.„Законопроектът има ясна цел и тази цел не кореспондира със защита интереса на когото и да било, най-малко на г-н Пеевски. Точно обратното“, посочи Йордан Цонев, който е сред вносителите. Според него името на един от вносителите не е основание законопроектът да не бъде подкрепен. „Неприемането на този законопроект обслужва всички онези, които произвеждат фалшивите новини“, аргументира се Цонев. В изказването си той призова за въвеждането на ясен регламент относно собствеността и финансирането на медиите, което ще доведе до изсветляването на зависимостите.Подкрепа за законопроекта от парламентарната трибуна изразиха още председателят на Комисията по култура и медии Вежди Рашидов и председателят на ПГ на „Обединени патриоти\".", "date": "2018.07.04", "title": "Само Кутев възрази на медийния закон на Пеевски. Нарече го \"изнасилване на общественото мнение\""}
{"url": "https://offnews.bg/sviat/hiliadi-na-protest-sreshtu-sadebnata-reforma-v-polsha-683767.html", "text": "Хиляди излязоха на протест във Варшава и редица други полски градове за независимостта на съда и върховенството на закона, съобщи Франс прес, цитирана от БТА. Между 4000 и 5000 души се събраха снощи пред сградата на Върховния съд в столицата в подкрепа на председателката на съда и другите съдии, които оспорват съдебната реформа, задължаваща навършилите 65 години съдии да се пенсионират. Около една трета от върховните съдии са засегнати от промяната.Демонстрантите скандираха \"Свободни съдилища!\" и \"Долу диктатурата!\".Протести се състояха и в Гданск, Краков, Лодз, Катовице и Вроцлав.Председателката на Върховния съд Малгожата Герсдорф дойде да благодари на демонстрантите във Варшава и бе аплодирана, когато отново заяви, че ще остане на тази длъжност до 2020 г.Подобна демонстрация се състоя и тази сутрин по повод \"връщането на работа\" на Герсдорф. Вчера президентът Анджей Дуда заяви, че съгласно приетото от управляващата партия \"Право и справедливост\" законодателство Герсдорф от днес излиза в пенсия.Тя обаче днес отново дойде в съда.\"Присъствието ми тук не означава, че се ангажирам с политика. Правя всичко това, за да защитя правовата държава\", каза Герсдорф, цитирана от Франс прес. \"Правя всичко това, за да покажа къде е границата между конституцията и нарушението на конституцията\", допълни тя и изрази надежда, че в Полша ще бъде възстановено върховенството на закона.Герсдорф каза, че приетото законодателство е неконституционно и не може да бъде приложено. Негови критици казват, че то е част от усилията на изпълнителната власт да поеме контрол върху съдебната система.", "date": "2018.07.04", "title": "Хиляди на протест срещу съдебната реформа в Полша"}
