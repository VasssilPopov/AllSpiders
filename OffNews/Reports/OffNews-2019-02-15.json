{"url": "https://offnews.bg/politika/balgaria-se-gotvi-za-vsichki-vazmozhni-stcenarii-za-brekzit-obiavi-bo-697698.html", "text": "„България е в напреднала подготовка за всички възможни сценарии за Брекзит. Вече имаме два приети плана за действие, свързани с оттеглянето на Великобритания от ЕС - „със сделка“ и „без сделка“.Това заяви премиерът Бойко Борисов по време на двустранната си среща с главния преговарящ на ЕС по въпросите на Брекзит Мишел Барние, която се проведе в рамките на Мюнхенската конференция по сигурността.В разговорите Борисов посочи, че държим на ключовата роля на Европейската комисия за постигането на координиран подход между държавите членки, особено по отношение на подготвеността за Брекзит.„За България на първо място стоят правата на гражданите, включително - социалните и здравните, пенсиите“, добави премиерът Борисов. „Споразумението за оттегляне е възможно най-добрата основа за уреждането на Брекзит. То определя деликатен баланс, който гарантира правата на гражданите и бизнеса, бюджета на ЕС, целостта на Единния пазар и мирния процес в Ирландия“, каза още премиерът Борисов пред Мишел Барние.Борисов заяви, че подкрепяме виждането на ЕК, че Споразумението не подлежи на предоговаряне.„В този контекст високо оценяваме усилията на Комисията за намиране на приемлива алтернатива в диалог с британската страна. Надяваме се Споразумението да бъде подкрепено от британския парламент“, каза още премиерът Борисов. Той бе категоричен, че в настоящия ключов момент единството на 27-те държави членки на ЕС е от изключителна важност.", "date": "2019.02.15", "title": "България се готви за всички възможни сценарии за Брекзит, обяви Борисов"}
{"url": "https://offnews.bg/futbol/slavia-se-zavrashta-v-ovcha-kupel-697702.html", "text": "Домакинският двубой на Славия срещу Черно море ще се проведе на 19 февруари (вторник) на стадион \"Славия\" в квартал \"Овча купел\".Това стана известно след завършилата инспекция на комисия към Българския футболен съюз. Мачът от XXII кръг в Първа лига започва в 12:30 часа.\"Белите\" ще играят в официален мач на своя стадион за първи път след 20 август 2017 година. До този мач Славия домакинстваше на националния стадион \"Васил Левски\".", "date": "2019.02.15", "title": "Славия се завръща в Овча купел"}
{"url": "https://offnews.bg/sviat/tramp-obiavi-izvanredno-polozhenie-za-da-postroi-stenata-na-granitcat-697701.html", "text": "Американският президент Доналд Тръмп обяви извънредно положение, за да построи стената на границата с Мексико. Той направи това в специално изявление, а веднага след това подписа и документа. Извънредното положение ще позволи на Тръмп да получи близо 8 млрд. долара за строежа на стената.\"Ще се изправим срещу кризата за националната сигурност на южната граница\", каза Тръмп в изявлението си и допълни, че има инвазия на наркотици, банди и хора, което по думите му е недопустимо. \"Всички знаят, че стените работят\", подчерта президентът.  Конгресът отказа да му предостави исканите от него средства за изграждането на стената. Вместо това бяха отпуснати 1,3 млрд. долара за охрана на границата. За да получи сумата, за която настоява, той ще обяви извънредно положение. Тръмп може да направи това по силата на специален закон от 1976 г., в който обаче не е посочено точно какво може да стане причина за обявяване на извънредно положение. Така това остава на тълкуването на екипа на президента.Това обаче със сигурност ще изостри конлифкта му с Демократическата партия, която контролира долната камара на парламента. Демократите го предупредиха, че с този ход превишава конституционните си правомощия. Председателят на Камарата на представителите Нанси Пелоси подчерта, че ако Тръмп обяви извънредно положение, ще обмисли всички възможни опции за действие и може да оспори решението в съда.Юристи също предупредиха, че такава стъпка е доста спорна, защото ще използва огромна сума от парите на данъкоплатците за цели, които  не са одобрени от конгресмени и сенатори.Според закона Конгресът може да отмени решението, но само със съгласието на двете камари. Републиканците, контролиращи сената, обаче вероятно няма да подкрепят такава стъпка. ", "date": "2019.02.15", "title": "Тръмп обяви извънредно положение, за да построи стената на границата с Мексико (обновена)"}
{"url": "https://offnews.bg/ikonomika/dans-se-srina-v-krajnia-srok-za-podavane-na-dokumenti-po-absurden-zako-697699.html", "text": "ДАНС се срина днес, когато настъпи крайният срок за подаване на документи по поредния абсурден закон, измислен, за да тормози хората.Сайтът на агенцията, на която разчитаме да брани националната ни сигурност, работеше на пресекулки. Телефоните й, доколкото изобщо са обявени в напомнящия за зората на интернета й сайт, блокираха или се включваше факс-сигнал. Пред сградата се извиха опашки. Куриерските фирми пък масово отказваха да носят писма за ДАНС или искаха по-високи такси за това.Причината за хаоса е, че на шпионската агенция бе вменено ново бюрократично задължение. То произтича от приетия миналата година Закон за мерките срещу изпирането на пари. Той задължава огромен брой юридически лица до 15 февруари (т.е. днес) да  представят в ДАНС ...\"план за въвеждащо и продължаващо обучение на служителите си за запознаването им с изискванията на закона и актовете по прилагането му\".Задължението е чисто формално, декларацията е бланкетна и едва ли има как верността й да бъде проверена, още повече, че не става въпрос за проведено обучение, а за план за бъдещото му провеждане. Глобите обаче са солени - от 500 до 20 000 лева.На сайта на ДАНС няма (или поне не е лесно да се открият) указания за това дали документът се подава на място, по електронен път или чрез куриер. Най-вероятно (без да твърдим, че сме сигурни, защото никой в ДАНС не отговори на десетките ни позвънявания днес) са възможни и трите начина, но много от хората бяха решили да се подсигурят подавайки документа по всички възможни канали.Въпросният закон би трябвало да визира именно случаи като прословутия трансфер на 60 милиона евро венецуелски пари, които се оказаха в сметката на български адвокат в \"Инвестбанк\".Българската държава разбра за тях от американския посланик Ерик Рубин, който вече трети ден обикаля българските институции, за да ги пита коя за какво точно отговаря. Днес Рубин бе и в БНБ. Според официалното съобщение на банката, той е бил там, за да разбере какъв е \"мандата на централната банка и неговото практическо прилагане в областта на предотвратяването на изпирането на пари\".коментира във Фейсбук известният природозащитник Тома Белев.Ден преди него бившият председател на външната комисия в парламента Асен Агов каза, че ДАНС не просто са проспали случая, а са съучастници в него.Макар че венецуелските пари бяха намерени в сметка на адвокат, именно адвокатите си издействаха законът да не важи за тях. Те най-напред обявиха, че ще вдигнат протест, а след среща между Висшия адвокатски съвет и ДАНС беше решено, че само ВАС трябва да подаде план-график за обучение и няма нужда всеки адвокат да подава такъв.", "date": "2019.02.15", "title": "ДАНС се срина в крайния срок за подаване на документи по абсурден закон"}
{"url": "https://offnews.bg/politika/borisov-prehvarli-na-parlamentarnata-si-grupa-vinata-za-gafa-s-izborni-697707.html", "text": "Бойко Борисов се разграничи от парламентарната си група, след като стана ясно, че всички са възмутени от среднощните промени на Изборния кодекс и така и не се намира никой, който да ги защити или поне да намери някакъв здрав смисъл в тях.Оставил съм парламентарната група да ги решава тези въпроси. Аз съм се явявал на избори по всякакви кодекси и всякакви закони, каза премиерът пред журналисти премиерът в Мюнхен, където се провежда голяма международна конференция по въпросите на сигурността.Нали това искате - да не им се бъркаме в работата. Аз си върша моята работа, парламентът си решава техните проблеми, допълни лидерът на ГЕРБ, разграничавайки се от партията, която ръководи.На  срещу петък ГЕРБ прокара желаните от ДПС поправки, с които се обезсмисля преференциалното глсуване, машинното гласуване се отлага за далечното бъдеще, а ЦИК остава в стария си състав - с представителите на НДСВ и Бареков в него.Борисов коментира и другите горещи теми на седмицата - случаят \"Гебрев\" и венецуелските пари в българска банка.Партньорските служби научиха от нас за случая \"Гебрев\", а не обратното, каза премиерът. През 2015 година, когато са работили по този криминален случай, никой не е знаел нито за новичок, нито за руски агенти. Нито през тези години някой е говорил в България от самите потърпевши. Българските служби, българският главен прокурор същият ден, в който получих аз сигналите, отидоха и в британското посолство и информираха по надлежния начин всички партньорски служби. Те от нас са научили за това, а не обратното.За парите от Венецуела той обяви, че към момента, когато те са превеждани, не е имало нищо незаконно.каза премиерът.", "date": "2019.02.15", "title": "Борисов прехвърли на парламентарната си група вината за гафа с Изборния кодекс"}
{"url": "https://offnews.bg/futbol/bnt-shte-izlachva-evro-2020-697706.html", "text": "Обществената телевизия БНТ придоби изключителните правата за телевизионно излъчване на Европейското първенство по футбол през 2020 г.От 12 юни до 12 юли 2020 г. българските зрители ще имат възможност да гледат срещите от 16-ото първенство на Стария континент.Домакини ще бъдат 12 европейски града, а полуфиналите и финалът ще се играят на легендарния лондонски стадион „Уембли“.Осминафиналите ще се проведат в Копенхаген, Букурещ, Амстердам, Дъблин, Билбао, Будапеща, Глазгоу и Лондон, а четвъртфиналите ще приемат Мюнхен, Баку, Санкт Петербург и Рим.Първият мач на Европейското първенство през 2020 година ще се играе на „Стадио Олимпико“ в италианската столица.24-те отбора-участници на „Евро 2020“ ще станат ясни в предстоящата квалификационна кампания, която започва през март тази година. БНТ ще излъчи най-интересните мачове и всички срещи на българския национален отбор.Тимът на Петър Хубчев ще спори с Англия, Чехия, Черна гора и Косово за място на шампионата.Идеята „ЕВРО за Европа“ за организиране на Европейското футболно първенство в множество държави е на бившия президент на УЕФА Мишел Платини, който я определи като „романтично събитие“ в чест на 60-ата годишнина на европейските футболни първенства.Европейското първенство е най-значимото футболно състезание на континента и БНТ продължава традицията да предава мачовете от шампионата на територията на България.", "date": "2019.02.15", "title": "БНТ ще излъчва Евро 2020"}
{"url": "https://offnews.bg/temida/mitio-ochite-katcna-u-nas-otvedoha-go-v-aresta-697708.html", "text": "Димитър Желязков, по-известен като Митьо Очите, най-после беше екстрадиран от Турция у нас и кацна на летище София с белезници.Там го чакаше бус на Съдебна охрана, който го закара в ареста на Националната следствена служба.Митьо Очите беше арестуван преди повече от половин година в Турция по искане на българската прокуратура, но екстрадицията му се проточи.Той е обвинен като ръководител на организирана престъпна група за наркотрафик, палежи и грабеж.Според заместник-главния прокурор Иван Гешев, Желязком може да се изправи пред Специализирания съд още утре. Тогава ще стане ясно и дали ще му бъдат повдигнати още обвинения.", "date": "2019.02.15", "title": "Митьо Очите кацна у нас, отведоха го в ареста"}
{"url": "https://offnews.bg/futbol/sezonat-startira-sas-senzatcia-v-stara-zagora-697703.html", "text": "Пролетният полусезон в елитната Първа лига стартира със сензация. Лидерът и шампион Лудогорец завърши 0:0 като гост на последния в класирането Верея в Стара Загора и опроверга предварителните очаквания за лесен и рутинен успех.С равенството разградчани събраха 52 точки и имат 7 пред втория ЦСКА и цели 11 пред Левски. Двата столични гранда са с мач по-малко, като \"сините\" приемат Локомотив Пловдив, а \"червените\" гостуват на Черно море във Варна.Разградчани пропиляха няколко сериозни положения чрез Марселиньо и Кешерю, а гол на румънеца през втората част беше отменен поради засада. Треньорът на Лудогорец Антони Здравков се въздържа от критики към своите футболисти въпреки резултата.\"Ако бяхме отбелязали гол мачът щеше да се развие по съвсем друг начин. Създадохме много положения, но не отбелязахме. Сами сме си виновни. Съперникът не отправи и един удар\", коментира популярният с прозвището Сухия специалист.", "date": "2019.02.15", "title": "Сезонът стартира със сензация в Стара Загора"}
{"url": "https://offnews.bg/zimni/henrik-kristofersen-specheli-titlata-v-gigantskia-slalom-albert-popov-697710.html", "text": "Норвежецът Хенрик Кристоферсен спечели първа световна титла в кариерата си, след като спечели гигантския слалом на Световното първенство по ски алпийски дисциплини в Оре, Швеция.24-годишният Кристоферсен бе на трета позиция след първия манш, който се проведе при топло време и по-мека писта, като изоставаше с 18 стотни от лидера Алекси Пинтюро. Хиршер бе на второ място, на 10 стотни зад французина.Кристоферсен обаче се представи страхотно във втория манш, за да надвие двамата си конкуренти и да стигне до титлата с общо време 2 минути 20.24 секунди, оставяйки на 0.20 секунди олимпийския шампион в дисциплината Хиршер.Пинтюро трябваше да се задоволи с бронза, след като остана на 42 стотни зад норвежеца.В старта взеха участие и двама наши скиори. Алберт Попов завърши 29-и, а Йоан Тодоров даде 35-о време. След първото спускане българинът бе на 36-о място, като разликата му от лидера бе над 4 секунди. Вторият манш я съкрати на малко над 2 секунди от времето на Марко Шварц (Австрия), който беше най-бърз. Голямата цел на Попов е слалома в неделя, 17 февруари.", "date": "2019.02.15", "title": "Хенрик Кристоферсен спечели титлата в гигантския слалом, Алберт Попов влезе в топ 30"}
{"url": "https://offnews.bg/obshtestvo/po-malko-biurokratcia-otpadat-zaverkite-na-ofitcialni-dokumenti-ako-697692.html", "text": "От утре, 16 февруари, се намалява бюрокрацията за гражданите, живеещи или работещи в друга държава от ЕС, напомня Европейската комисия.От тази дата в целия Европейски съюз ще започнат да се прилагат нови правила, с които се намаляват разходите и формалностите за гражданите, живеещи извън родината.В момента хората, които се преместват или живеят в друга държава от ЕС, трябва да заверяват издадените им официални документи (например удостоверение за раждане, брак или смърт), за да докажат, че те са автентични. Такъв е случаят с около 17 милиона граждани на ЕС.С новия регламент ще отпадне необходимостта от такава заверка при представянето на официални документи, издадени в държава от ЕС, на органите на друга държава членка и няма да се налага да се преминава през свързаните с нея бюрократични процедури. Съгласно новите правила в много случаи от гражданите няма повече да се изисква да предоставят превод от заклет преводач/официален превод на официалните си документи. За да се избегне нуждата от такъв превод, гражданите могат също да поискат многоезични стандартни удостоверения на всички езици на ЕС, които ще се прилагат към официалните документи за улеснение на превода.В същото време в регламента се предвиждат силни гаранции, за да се предотвратяват измамите.Ако получаващият документа орган има основателни съмнения за неговата автентичност, той ще може да направи проверка в издалия го орган в съответната друга държава от ЕС чрез съществуваща ИТ платформа — Информационната система за вътрешния пазар.Регламентът се отнася единствено до автентичността на официалните документи, така че държавите членки ще продължат да прилагат своите национални правила относно признаването на съдържанието и действието на официалните документи, издадени в други държави от Съюза.", "date": "2019.02.15", "title": "По-малко бюрокрация: отпадат заверките на официални документи, ако се местим в друга страна от ЕС"}
{"url": "https://offnews.bg/obshtestvo/do-500-leva-nad-zaplatata-na-uchitel-po-tochni-nauki-ako-otide-da-rab-697669.html", "text": "До 500 лева над заплатата си може да получава учител месечно, ако отиде да работи в проблемно училище, където например децата са със слаби образователни резултати и с нисък социален статус. Той трябва преподава по математика, физика и астрономия, информатика или информационни технологии и да има над 8 г. стаж като учител по някой от тези предмети.Възможността е предвидена в проекта за национална програма \"Мотивирани учители\" на Министерството на образованието и науката. Тя е публикувана за обществено обсъждане, след което ще бъде гласувана от Министерския съвет и приложена през календарната 2019 г., за да може наесен в училищата да има повече повече педагози по точните науки, в които се очаква недостиг.Бюджетът ѝ 1.7 млн. лева обезпечава още придобиването на допълнителна квалификация в дефицитните области  и обучения на специалисти без педагогически опит .Предвижда се за проблемни училища да се осигурят до 80 учители. С тях ще се сключат 3-годишни трудови договори, които ще предвиждат 300 лева допълнително месечно възнаграждение за работата в трудни условия, както и още 200 лева на месец, с които да се плати наемът в новото населено място или транспортните разходи.За тези педагози е предвидена подготовка за конкретната специфика на региона и придобиването на умения за методическа подкрепа. МОН ще плати нощувките, храната, транспортът на обучаемите, както и наемите и възнагражденията на обучителите.Педагозите, които искат да се включат, трябва да подадат документи, включващи автобиография, препис-извлечение от трудовата си книжка, мотивационно писмо, препоръка от настоящия работодател, две препоръки от учители, такава от родител и портфолио.От МОН планират да направят електронно картографиране, чрез което да отсеят училищата, където са необходими преподаватели по точни науки, за да могат по-лесно да се запълнят свободните учителски места.Програмата предвижда за до 100 специалисти с висше образование без педагогически опит да се осигури университетско обучение за придобиване на професионална квалификация „учител“ по математика, физика и астрономия, информатика, информационни технологии, и чужди езици. Обучението ще е едногодишно, в задочна форма, като за него държавата ще плаща на висшето училище по 1200 лв. на участник, ще покрива още разходите за нощувки (40 лв.) и транспорт на обучаемите (по 80 лв. на участник).До 150 учители пък ще могат да придобият допълнителна квалификация „учител по математика“, „учител по физика и астрономия“, „учител по информатика“, „учител по информационни технологии“, „учител по чужд език“ и учител по религия“ чрез предвиденото обучение по програмата. То отново ще се провежда от университетите, а формата ще е задочна. МОН осигурява средства за 1 година, в която да се извърши квалификацията. Осигурени са пари за пътни и нощувки по време на присъствената форма на обучение. Висшите училища  ще получават по 1200 лв. на участник, за нощувки – 40 лв. и транспорт на обучаемите – 80 лв. за участник.", "date": "2019.02.15", "title": "До 500 лева над заплатата на учител по точни науки, ако отиде да работи в проблемно училище"}
{"url": "https://offnews.bg/sviat/razsledvat-poslanika-na-vatikana-v-parizh-za-seksualno-nasilie-697694.html", "text": "Посланикът на Ватикана в Париж е разследван за сексуално насилие. 74-годишният Луиджи Вентура е обвинен в това, че е опипвал служител в отдела за международни отношения на кметството в кабинета на кмета. Според източник от градския съвет това се е случило на 17 януари, по време на новогодишното послание на кмета Ан Идалго към дипломати, религиозни лидери и представители на обществеността. Служителят бил многократно опипван, включително пред свидетел.Жалбата е подадена на 24 януари. На следващия ден е започнало разследване.Луиджи Вентура е в Париж от 2009 г. насам и има дипломатически имунитет.", "date": "2019.02.15", "title": "Разследват посланика на Ватикана в Париж за сексуално насилие"}
{"url": "https://offnews.bg/obshtestvo/meditci-poiskaha-zhiva-ohrana-v-speshnoto-otdelenie-v-nova-zagora-697700.html", "text": "Медици поискаха жива охрана в Спешното отделение на новозагорската болница след нападение над техен колега по време на дежурство. Нападението стана малко след полунощ на 14 февруари. В спешния център починал 48-годишен мъж след масивен инфаркт. При уведомяване на близките за смъртта на пациента 19-годишният му син е ударил дежурния медицински специалист, като му е причинил наранявания по лицето.Това е четвърти случай на агресия за последните няколко месеца. Медиците обявиха, че се страхуват да работят. На смяна има два екипа, но когато са на адрес, в отделението остава един дежурен. В отделението има и паник бутон. \"Те влизат на тълпи и ние нямаме механизъм ,по който да ги изкараме отвътре и да си вършим нормално работата\", обясни Венци Василев, шофьор на линейка, пред bTV.Пострадалият след последното нападение медик е решен да съди 19-годишния младеж, който го е ударил.", "date": "2019.02.15", "title": "Медици поискаха жива охрана в Спешното отделение в Нова Загора"}
{"url": "https://offnews.bg/politika/ruskiat-premier-dmitrij-medvedev-idva-u-nas-prez-mart-697695.html", "text": "Руският премиер Дмитрий Медведев планира посещение в България в началото на март.Това съобщи в интервю за БГНЕС председателят на Българо-руската търговско-промишлена палата Георги Минчев.Това ще е второ посещение на Медведев у нас. Той посети за първи път страната ни през зимата на 2008 г., малко преди да бъде избран за президент на Русия. Тогава той беше част от делегацията на президента Владимир Путин. ", "date": "2019.02.15", "title": "Руският премиер Дмитрий Медведев идва у нас през март"}
{"url": "https://offnews.bg/sviat/obviniha-laura-kioveshi-za-podkup-i-lazhesvidetelstvane-tia-poiska-ot-697696.html", "text": "Бившият главен прокурор на румънската Национална дирекция за борба с корупцията Лаура Кьовеши беше обвинена в злоупотреба със служебно положение, вземане на подкуп и лъжесвидетелстване, съобщиха румънски медии. Кьовеши беше призована да се яви на разпит по обвиненията деня, в който трябваше да замине за Брюксел, за да участва в процедурата по избор на главен прокурор на новата Европейска прокуратураДелото е образувано през декември миналата година по сигнал на бившия депутат Себастиан Гица, който избяга в Сърбия, след като бе изпратен на съд по няколко дела за корупция. Той твърди, че Кьовеши му е поискала през 2011 г. 200 000 евро за връщането от Индонезия в Румъния на бившия финансов директор на рухналия Национален инвестиционен фонд Николае Попа, който бе осъден на 15 години затвор.Прокурор по делото пък е Адина Флоря. Тя беше предложена за поста главен прокурор на дирекцията за борба с корупцията от правосъдния министър Тудорел Тоадер, който отстрани Кьовеши от поста, но кандидатурата ѝ беше отхвърлена от президента Клаус Йоханис. Лаура Кьовеши настоя Флоря да си направи отвод. Кьовеши коментира, че делото ще се отрази на кандидатурата ѝ за главен прокурор на Европейската длъжност, за която тя се очертава като фаворит. Тя обаче подчерта, че ще продължи напред с кандидатурата и ще се яви на изслушването в Европейския парламент на 26 февруари. Според нея не е съвпадение, че делото срещу нея е образувано точно в момента на обявяването на кандидатурата ѝ за шеф на Европейската прокуратура. Докато Кьовеши беше на разпит пред сградата на Главната прокуратура се събраха демонстранти, за да изразят подкрепата си за нея.След изслушването бившият главен прокурор на дирекцията за борба с корупцията отиде на летището, за да замине за Брюксел.Румънският министър на правосъдието Тудорел Тоадер обяви по-рано, че ще направи всичко по силите си, за да блокира кандидатурата на Лаура Кьовеши за шеф на Европейската прокуратура. Очаква се Европейската прокуратура да заработи от 2020 г. и да разследва и изправя пред съда извършителите на престъпления, които засягат финансовите интереси на ЕС, трансграничните случаи на корупция, пране на пари и данъчни измами, при които щетите са на стойност над 10 милиона евро.", "date": "2019.02.15", "title": "Обвиниха Лаура Кьовеши за подкуп и лъжесвидетелстване, тя поиска отвод на прокурора"}
{"url": "https://offnews.bg/tehnologii/a1-startira-prodazhbite-na-honor-view20-697693.html", "text": " стартира продажбите на новия смартфон . Флагманът може да бъде закупен онлайн на a1.bg за 639,99 лева в брой или 33,50 лева на месец с план . А1 е единственият телеком у нас, който ще предлага и лимитираната  версия, която идва в специален червен цвят и с повече вътрешна и оперативна памет – 256 GB и 8GB спрямо стандартните за модела 128 GB и 6GB. Honor View20 MOSCHINO Edition ще бъде достъпен в търговската мрежа на телекома за 759,99 лева в брой или за 38,50 лева на месец с плана .Honor View20 притежава дизайн със заоблени ъгли, съчетаващ предно стъкло и алуминиева рамка. Задният панел, наречен Аurora, се отличава с характерна визия и текстура, изработена чрез нанолитографна технология, която дава преливащ блестящ ефект на цвета. За своите 156.9 мм дължина, Honor View20 притежава FHD+ All-View дисплей с впечатляващ размер от 6.4 инча. Разработен по IPS LCD технология, дисплеят заема 91.8% от предния панел.В устройството е включена първата в света камера, вградена в екрана. Тя е с 25-мегапикселов сензор, с отвор на блендата от f/2.0, предоставящ високодетайлни изображения, благодарение на HDR технологията. Honor View20 включва и първия по рода си 48-мегапикселов сензор в смартфон, намиращ се на гърба на устройството. Той разполага с функции с изкуствен интелект като режима за заснемане Ultra Clarity, HDR технология, идентифициране на различни обекти и други.Възможностите на мощния 8-ядрен процесор Kirin 980 позволяват на камерата да заснеме няколко снимки наведнъж, като комбинира най-добрите детайли от всеки кадър в едно изображение, благодарение на двойните NPU и ISP технологии. Изкуствената имиджова стабилизация (AIS), суперпикселите 4 в 1 и високата резолюция на задната камера осигуряват повече детайли и яснота в кадъра на нощните изображения. На задния панел е разположена и TОF 3D камера – действащ в дълбочина сензор, който позволява проследяване движенията на скелета и тялото чрез инфраред технология. Благодарение на TOF 3D камерата, с Honor View20 могат да се играят 3D игри, управлявани чрез движения на тялото.Осемядреният процесор HiSilicon Kirin 980 е първият по рода си 7-нанометров чипсет с изкуствен интелект, с подобрена производителност и енергийна ефективност. Графичният процесор на устройството е Mali-G76 MP10, предоставящ отлично гейминг изживяване с GPU Turbo 2.0 технологията за графична обработка.За да гарантира отлична производителност и свързаност, смартфонът разполага съответно със система за течно охлаждане - NINE Liquid Cooling, както и първата по рода си тройна Wi-Fi антена, позволяваща поддържане на силен Wi-Fi сигнал, независимо от позицията, в която устройството се държи.В своята базова версия Honor View20 включва 128 GB памет за съхранение и 6 GB оперативна памет. Батерията е с капацитет от 4000 mAh и използва технологията Honor SuperCharge за по-бързо зареждане. Смартфонът работи с най-новата софтуерна версия на Android – 9.0 Pie и интерфейс от Honor – Magic 2.0.", "date": "2019.02.15", "title": "A1 стартира продажбите на Honor View20"}
{"url": "https://offnews.bg/obshtestvo/21-sa-bolnite-ot-morbili-18-detca-sa-se-zarazili-v-bolnitcata-v-razlo-697690.html", "text": "21 са случаите на морбили у нас. 18 от болните са деца, които са се заразили в болницата в Разлог. Дете с морбили, за което по-късно се е разбрало, че е заразено, е предало вируса на останалите. \"Заболяването е толкова заразно, че заразяването става много бързо и лесно и няма нужда да си с някой в една стая часове. Достатъчно е да се разминете в коридора и пак може да стане заразяване. Така че вносни са засега“, обясни пред Дарик главният здравен инспектор д-р Ангел Кунчев. За болните в Банско има данни, че вирусът вероятно е внесен от Македония. Сред новоинфектираните е и 27-годишен мъж, който е внесъл вируса от Италия.„Въпросът беше дали ще намерят почва да се развиват у нас, или не. Ако нещата се ограничат до този взрив в Разлог, ние и през годината все още ще имаме внос и на други места и това, че ще изникват отделни случаи или малки епидемични взривове по градини, ясли, отделения, това не е толкова страшно. Въпросът е ще може ли да намери достатъчно неимунни хора, че да предизвика епидемия. Аз мисля, че условията са доста по-различни при нас. Обхватът ни последните години не е лош и чак до такива стойности, като украинските, румънските и сръбските, надали ще стигнем, но всичко зависи от това колко добре са си свършили работата и родителите, и личните лекари“, посочи Кунчев.Пет от децата са прехвърлени в УМБАЛ \"Св. Анна\" в София. \"Децата са леко, до средно увредени от болестта\", заяви д-р Петър Петров - началник на \"Инфекциозно отделение\" в болницата.Предстои им лечение с продължителност поне пет дни, преди да бъдат изписани.", "date": "2019.02.15", "title": "21 са болните от морбили, 18 деца са се заразили в болницата в Разлог"}
{"url": "https://offnews.bg/tehnologii/marketing-eksperti-ot-gartcia-savetvat-na-seminar-kak-da-prodavame-onl-697709.html", "text": "За първи път в България ще се проведе семинар на тема \"Как да продаваме в Гърция - онлайн пазар за 6 милрд. лева с топ експерти от най-голямата дигитална рекламна агенция в южната ни съседка - Generation Y, която обслужва световни брандове, наред с водещи гръцки компании. Огромното им портфолио от клиенти покрива разнообразни бизнес сектори (дрехи и обувки, козметика, спортни стоки, фармация, престижни хотелски вериги, молове, карго транспортни фирми, застрахователни дружества, хранителна индустрия, бебешки и детски продукти и др.), което им позволява да имат непосредствени впечатления кои са успешните стратегии при различните e-commerce бизнеси. На семинара агенцията ще бъде представена на най-високо ниво от CEO и head of Market Research.На събитиeто ще присъстват и представители на най-голямата куриерска фирма в Гърция и Кипър, както и на най-популярната affiliate платформа. На семинара ще участва и специализирана адвокатска и счетоводна кантора за консултиране на български фирми за дейността им в Гърция.Почерпете информация \"от извора\" и научете какви са спецификите на пазара в южната ни съседка и какво е нужно за успешни продажби.Лекция ще изнесе и един от най-добрите SEO специалисти в България.Програмата на семинара включва:1. Преглед на онлайн пазара в Гърция2. Маректинг и реклама - с лектори водещи специалисти по дигитален маркетинг от Гърция3. Транспорт и логистика4. Правни и данъчни въпроси5. SEO оптимизация6. Афилиейт маркетингДо 20 февруари имате възможност да закупите билет за \"Продавай в Гърция\" на най-ниска цена с 40 отстъпка (Early bird регистрация) от тук: Побързайте - местата на промо цена са ограничени!OFFNews.bg е медиен партньор на конференцията и предоставя 10% отстъпка от билетите за събитието на своите читатели с промо код - offnews.", "date": "2019.02.15", "title": "Маркетинг експерти от Гърция съветват на семинар как да продаваме онлайн в южната ни съседка"}
{"url": "https://offnews.bg/politika/us-poslanikat-otide-v-bnb-za-60-te-miliona-ot-venetcuela-697697.html", "text": "Посланикът на САЩ в България Н. пр. Ерик Рубин отиде в Българската народна банка и се срещна с управителя й Димитър Радев.От официалното съобщение на БНБ, макар и написано с витиевати думи, става ясно, че Рубин е искал сметка за проспания от БНБ трансфер на 60 милиона евро венецуелски пари. Те се оказаха в сметка на български адвокат в Инвестбанк. Макар , че всичко е законно, подозренията са, че парите са част от мащабна схема, в която все още действащият президент Николас Мадуро прехвърля парите си в чужбина, след като САЩ признаха опонента му Хуан Гуайдо за действителен президент.Според депутата в 5 парламента Асен Агов институциите, които е трябвало да следят за изпирането на пари, не просто са проспали трансфера, а са съучастници в извършването му.Според официалното съобщение на БНБ обаче посланикът е изразил признателност за постоянната насоченост и сътрудничеството на централната банка в предотвратяването на изпирането на пари и двете страни са се съгласили, че ще продължат своето положително и конструктивно взаимодействие.", "date": "2019.02.15", "title": "US-посланикът отиде в БНБ за 60-те милиона от Венецуела"}
{"url": "https://offnews.bg/politika/karakachanov-zapochna-pregovorite-s-lokhijd-martin-za-f-16-697704.html", "text": "Вицепремиерът и министър на отбраната Красимир Каракачанов официално започна преговори за закупуването на изтребителите F-16.Той се е срещнал с ръководството на компанията, която произвежда избраните от правителството самолети по време на Международната конференция по сигурността в Мюнхен днес.Според гласуваните от парламента параметри, достаката на самолетите трябва да е най-много 24 месеца след подписването на договора. Още при дебата обаче се знаеше, че този срок не е реалистичен.Каракачанов е получил уверения от ръководството на оръжейната компания, че всички самолети ще пристигнат най-късно 36 месеца след подписването на договора.Като реалистичен срок за подписването му той обяви месец юни. За да бъде подписан договорът, той трябва да бъде одобрен от Конгреса на САЩ, а това няма как да стане преди месец май, обясни той.", "date": "2019.02.15", "title": "Каракачанов започна преговорите с Локхийд Мартин за F-16"}
{"url": "https://offnews.bg/futbol/liubo-penev-dovolen-sam-ot-tova-koeto-vizhdam-697679.html", "text": "Старши треньорът на ЦСКА Любослав Пенев даде пресконференция преди утрешния гостуване на Черно море. Той заяви, че чака входящи трансфери и спомена детайли относно промени в тактическата постройка на \"червените\".\"Състоянието на Жеферсон е по-добро, а Божидар Чорбаджийски вече тренира. В групата ще попаднат 20 човека и до последно ще наблюдаваме всеки един от играчи. За една седмица няма как да се запозная с всичко, но от видяното - технически и физически, съм доволен. Откъм тактика има какво още да се желае.В никакъв случай времето не беше достатъчно. С 3-4 тренировки няма как нещата да се случат. Ще го правим в движение, но направихме някои корекции, които утре ще си проличат. Ще играем в друга схема и по различен начин. Очаквам нови попълнения, но нека да има нещо сигурно и тогава ще кажа повече. Цяла седмица работих с 20 полеви играчи и трима вратари, има баланс в отбора, но може да го подобрим.Подготвени сме за Черно море. Те са сериозен и подреден отбор, с добър треньор. Мачовете във Варна винаги са били интересни, но за нас е важно е да стартираме добре. Стойчо Атанасов остава на десния фланг, Иван Турицов също се присъедини към нас, там имаме двама футболисти\", каза още Пенев.", "date": "2019.02.15", "title": "Любо Пенев: Доволен съм от това, което виждам"}
{"url": "https://offnews.bg/politika/glas-naroden-vsichki-na-protest-borisov-i-deputatite-da-davat-ostavk-697681.html", "text": "Президентът Румен Радев да наложи вето върху промените в Изборния кодекс, парламентът и правителството да подадат оставка.Това настояват в своя декларация от \"Глас Народен\" с лидер Светльо Витков. От партията призовават държавният глава да сформира служебно правителство, което да въведе машинно гласуване през изборите тази година. Обръщаме се към всички наши членове и симпатизанти с призив да се включат в протестите срещу парламента, правителството и управляващото статукво като граждани, чиито изборни права са грубо потъпкани, пише още в декларацията на \"Глас Народен\". В текста на документа се казва: Вчера депутатите от ДСП, ГЕРБ, АТАКА и НФСБ гласуваха така наречената „поправка ДПС“ в Изборния кодекс (ИК), която на практика ликвидира възможността за преференциално гласуване. След тази поправка, за пренареждане в листите, кандидатите ще трябва да съберат над 100 000 лични преференции за изборите за Европейски парламент, над 17 000 за изборите за народни представители и около 6 000 за изборите за местен парламент само за София.Припомняме, че през 2013 година (по време на протестите срещу кабинета Орешарски), ПП Глас Народен внесе в Народното събрание (НС) предложения за промени в Изборния кодекс, сред които бе и въвеждането на преференциален вот без прагове. На това наше предложение НС тогава обърна внимание и Европейските избори през 2014 г. преминаха чрез гласуване с преференции без праг. Само две години по–късно отново ДПС внесоха поправка, с която водачите на листите бяха „спасени“ от пренареждане, но въпреки това осакатяване, преференциалния вот показа, че работи.С последната поправка в Изборното законодателство (която отново, по стар български обичай се прави в последния момент, само стотина дни преди старта на кампанията за Европарламент) управляващите показаха, че не им пука за българските избиратели, които могат да се възползват от възможността да изберат за кого да гласуват чрез преференция. За справка, на последните избори за народни представители над 1 млн. български избиратели са дали гласа си преференциално.Народните представители не взеха под внимание взето решение след проведен референдум за електронното гласуване, отложиха отново машинното гласуване за след изборите за кметове и общински съветници през октомври 2019 г., не се съобразиха и с резултатите от референдума, проведен от инициативния комитет на Слави Трифонов, не се съобразиха и с изискванията на Венецианската комисия - промени в изборното законодателство да не се правят 6 месеца преди избори.Уважаеми граждани и данъкоплатци на Република България, с вчерашния акт 44-тото НС, чийто рейтинг според всички социологически проучвания се движи постоянно под 20% обществено одобрение показа, че не го интересува вашето мнение – нито по отношение на вашето право да избирате своите представители във властта, нито по отношение на волята ви да бъдете активни граждани и да отстоявате своите позиции.Вчера в 44-тото НС се показа и грозната картинка на задкулисието – безпринципни мнозинства, които са динамични и се променят спрямо личните си интереси. Мнозинства, събиращи се само и единствено, за да приемат поредните правила, закони и нормативни уредби, които да бетонират политическото статукво. Така, вчера непримиримите иначе врагове АТАКА, НФСБ и ДПС гласуваха заедно, напомняйки ни 2013 г., когато Волен Сидеров бе не критик, а „златен пръст“ на ДПС.Вчера 44-тото НС на Република България показа, че е негодно да работи в полза на обществото и гражданите.За това ние от ПП Глас Народен призоваваме президента Румен Радев да наложи вето върху промените в Изборния кодекс, гласувани и приети на 14.02.2019 г.Настояваме за незабавна оставка на 44-тото НС и правителството на Република България. Настояваме за свикване на служебен кабинет от президента Радев, който да проучи и спешно да приложи поне едно от исканията на българските граждани – въвеждането на машинно гласуване на предстоящите избори през тази година.Обръщаме се към всички наши членове и симпатизанти с призив да се включат в протестите срещу парламента, правителството и управляващото статукво като граждани, чиито изборни права са грубо потъпкани.", "date": "2019.02.15", "title": "Глас Народен: Всички на протест, Борисов и депутатите да дават оставка"}
{"url": "https://offnews.bg/futbol/zashtitnik-skasa-s-tcska-dvama-preotstapeni-se-varnaha-na-armiata-697676.html", "text": "Защитникът Борис Секулич вече не е част от ЦСКА. Националът на Словакия се раздели по взаимно съгласие с клуба от \"Българска армия\" и е свободен да продължи кариерата си в друг отбор. 27-годишният Секулич пристигна в ЦСКА през лятото и изигра 12 мача в Първа лига и един за Купата на България. Той бе участник и в 6 срещи на \"армейците\" в Лига Европа.\"Благодарим на Секулич за професионализма и му пожелаваме здраве и успех за в бъдеще!\", написаха в сайта на клуба.В същото време от ЦСКА обявиха, че преотстъпените в Литекс Иван Турицов и Слави Петров вече са част от \"червения\" клуб. Турицов, който играе на поста десен бек, изигра почти 40 двубоя с екипа на Литекс във Втора лига през последните 18 месеца. Петров пък ще бъде в ролята на трети вратар, след Черниаускас и Стипица.", "date": "2019.02.15", "title": "Защитник скъса с ЦСКА, двама преотстъпени се върнаха на \"Армията\""}
{"url": "https://offnews.bg/politika/balgarskite-vlasti-kriat-che-sa-davani-pasporti-na-osadeni-i-izdirvan-697677.html", "text": "След като , получил българско гражданство, въпреки че е лежал в затвора, издирван и със забрана да влиза в Шенген, а проверките на българските власти не показаха, че има такива случаи, Валя Ахчиева публикува и втора част на разследването си.В нея журналистката дава и други примери за това, че властите са давали български паспорти и на издирвани и осъдени чужденци.Случаят Любиша П.Македонският гражданин Любиша П. е получил българско гражданство с указ на вицепрезидента на 20.12.2016 год.В дирекция „Международно оперативно сътрудничество” на МВР обаче се получава известие от Интерпол, че той е обявен за издирване с цел задържане и екстрадиция. На 31.10.2018 г. от МВР уведомяват за това и Министерството на правосъдието. По данни на Интерпол на 19.09.2015 год. издирваният Любиша П. е влизал в България с автомобил и граничните служители са открили 9,78 гр. кокаин, пакетиран в чанта. На лицето е постановена присъда от 20.12.2017 год. от Съда в град Струмица, Македония, с която е осъдено на 1 година лишаване от свобода за незаконно производство и разпространение на наркотични вещества и прекурсори.Какви становища са дали МВР и ДАНС на Съвета по гражданство през 2016 година, когато молбата на Любиша П. е била уважена? Какво са проучили за него, пита Ахчиева.Случаят Благоя К. Благоя К., македонски гражданин, получава български паспорт с указ на вицепрезидента от 18.06.2010 г. На 02.03.2018 г., 29.03.2018 г. и 27.04.2018 г. от дирекция „Международно оперативно сътрудничество” – МВР пристигат писма в Министерството на правосъдието, че Благоя К. е със забрана за влизане в Шенген и е с шенгенски идентификационен номер на Норвегия. Той е бил осъден на 09.02.2007 г. от Апелативен съд – Borgarting за компютърно престъпление и квалифицирана кражба в съучастие на 2 години и 6 месеца лишаване от свобода.През месец юли 2006 година, в Осло, той успял да получи достъп до данни на голям брой банкови карти чрез поставяне на скимиращо устройство на два банкомата.От 31.07.2006 г. до 08.08.2006 г. е бил съучастник в използването на банкови карти. Норвежките полицейски власти ни уведомяват, че лицето е влязло и пребивавало незаконно на територията на Кралство Норвегия. Забраната за влизане в Шенген пък е в сила от 12.03.2008 г. и е със срок на валидност до 13.12.2019 г.На 28.06.2018 година Съветът по гражданството в Министерството на правосъдието решава да му бъде отнето българското гражданство.Случаят Илия С.Илия С. е македонски гражданин. Получил е български паспорт с указ на вицепрезидента на 17.11.2011 година.На 21.09.2017 г. и 12.02.2018 г. дирекция „Международно оперативно сътрудничество” към МВР уведомява Министерството на правосъдието, че Илия С. е с отказ за влизане в Шенген, с шенгенски идентификационен номер на Италия.Мярката е наложена от префектура PIACENZA заради нелегални влизания и пребивавания на територията на страната, като мярката е била издадена на 29.09.2005 година, а забраната за влизане в Шенген е валидна до 17.09.2019 год.Оказва се, че при получаването на българско гражданство Илия С. е бил вече 6 години със забрана да влиза в Шенген.Гражданството му е отнето на 17.05.2018 г. Случаят Аце И.Аце И., отново македонски гражданин, получил български паспорт с указ от 26.07.2012 год. На 25.01.2018 г., дирекция „Международно оперативно сътрудничество” към МВР уведомява с писмо Министерството на правосъдието, че Аце И. има наложена забрана за влизане и пребиваване на територията на страните от Шенгенското пространство заради присъда от Окръжния съд в Будапеща от 26.01.2012 год. за злоупотреба с наркотични вещества в големи количества. За това той е наказан с експулсиране за срок от 4 години.Българското гражданство му е отнето на 04.04.2018 год.Случаят Марко К. Албанският гражданин Марко К. е получил българско гражданство на 27.12.2012 г.С писма от 26.08.2013 г. и от 28.11.2016 г. дирекция „Международно оперативно сътрудничество” уведомява Министерството на правосъдието, че лицето е със забрана за влизане в Шенген с шенгенски идентификационен номер на Гърция.Гръцките власти са уведомили българското МВР, че Марко К. е арестуван няколко пъти за нелегално влизане и престой в Гърция и фалшифициране на документи. Осъден е на 4 месеца затвор, като е депортиран на 13.05.2011 год., а забраната за влизане в Шенген е от 26.04.2011 г.Българското гражданство на Марко К. е отнето на 13.04.2017 год.Списъкът с такива случаи продължава, но всички показват една и съща схема. Регистрирани вече лица в Шенгенската информационна система, които са осъдени и са със забрана за влизане в Шенген, идват в България да си подадат документите за българско гражданство - първо в Държавната агенция за българите в чужбина, а след това в Министерството на правосъдието. Образува се преписка на всеки молител за български паспорт, а след това ДАНС и МВР проучват всеки кандидат.И тук идва проблемът за българските служби. Те търсят в своите системи данни за лицата, но тях ги няма в базата данни. Защо? Защото тези хора са дошли в България като фантоми. Те не живеят в България. Те не работят в България. Те дори не извършват престъпления в България, за да са регистрирани някъде. И има причина за всичко това - не е изпълнен принципът на уседналост, обяснява Валя Ахчиева.В Закона за българското гражданство има чл.12 ал.1 т.2, според който се изисква, чужденците да имат не по-малко от 5 години постоянно пребиваване в България, за да получат български паспорт. Изключение законът прави само за тези, които представят удостоверение за български произход. И практиката досега показва, че точно това изключение генерира порочни схеми. Според това изключение в закона, ако си се снабдил от ДАБЧ с удостоверение за български произход, тогава не е нужно дори да се намираш физически в България, за да получиш български паспорт. Можеш ей така, минавайки през България, да пиеш едно кафе и да подадеш документи. После ще минеш да пиеш още едно кафе и…ще си получиш паспорта, допълва Ахчиева.По думите ѝ все пак има начин това да се случи - ако от ДАНС отидат в сградата на МВР – в дирекция „Международно оперативно сътрудничество” – сектор „СИРЕНЕ”, и погледнат в Шенгенската електронна система. Това се отнася обаче само за тези, които имат присъди в Европа.За лицата от трети страни няма електронна система, в която да се погледне. Проучването за тях е сложно и дълго и изисква доста работа с бюрата на Интерпол в тези трети страни.И като няма факти, питам се, колко обективни са тогава Становищата на българските служби? Колко „тежат” те? Каква стойност имат, след като някои хора си лежат по затворите, а МВР и ДАНС ги проучват през това време? А като излязат от затвора, получават българския си паспорт. После чакаме да ги хванат някъде в Европа, за да научим тези факти за тях, подчертава Ахчиева.", "date": "2019.02.15", "title": "Българските власти крият, че са давани паспорти на осъдени и издирвани чужденци (2 част)"}
{"url": "https://offnews.bg/politika/volt-veto-na-prezidenta-shte-dade-shans-na-gerb-da-se-popraviat-697685.html", "text": "Европейска партия Волт призовава президента Румен Радев да наложи вето върху промените в Изборния кодекс, за да гарантира спазването на европейските демократични практики, съобщиха от партията.Смятаме, че намесата на държавния глава е повече от наложителна, след като Правната комисия в Народното събрание на практика замрази преференциалния вот с гласовете на ГЕРБ, ДПС, „Воля\" и част от „Обединени патриоти\".От Европейска партия Волт припомнят, че \"налагането на вето същевременно ще даде възможност на управляващите от ГЕРБ да осъзнаят грешката, която допуснаха. Отказвайки се от спорните промени, ще покажат, че зачитат мнението на собствените си избиратели и техния свободен избор. Това е добър повод да излязат и от сянката на ДПС, където от години залагат на контролиран вот, страхувайки се от разместване на листите.Политическият съвет на партия Волт е категоричен, че подобни промени, извършени в последния момент, застрашават провеждането на честни и демократични избори и изпращат негативен сигнал към нашите партньори от Европейския съюз и останалата част от демократичния свят.Призоваваме президента да наложи вето и защото сме убедени, че чрез атаката срещу мажоритарния вот се цели осигуряване на безпроблемната подредба на партийните централи в листите. По този начин се дискредитира волята на българските граждани в избирателната система и на демокрацията като цяло, заявяват от ВОЛТ. ", "date": "2019.02.15", "title": "Волт: Вето на президента ще даде шанс на ГЕРБ да се поправят"}
{"url": "https://offnews.bg/politika/borisov-ot-utre-opshtina-dimitrovgrad-shte-e-ravno-na-obshtina-tcarib-697683.html", "text": "Утре на сградата на общината в Цариброд ще бъде поставена нова официална табела. На нея на сръбски език ще бъде изписано „ОПШТИНА ДИМИТРОВГРАД”, а на български език „ОБЩИНА ЦАРИБРОД”. Двете наименования ще имат еднаква сила на официална употреба, написа премиерът Бойко Борисов на страницата си във фейсбук. Радостен съм, че за първи път от 1951 г. насам, на обществени сгради, пътни знаци и документи вече официално ще сеизползва и името „Цариброд”. Постигнахме този исторически пробив след редица продължителни усилия. Намерена бе и законовата форма, вече всеки спокойно и законно да използва историческото име\", пише още той.Борисов честити \"на всички българи от двете страни на границата, че отново ще наричаме това прекрасно място \"Цариброд\". Днес в Белград Борисов беше с най-високото държавно отличие на Сърбия „Орденът на Република Сърбия“, ", "date": "2019.02.15", "title": "Борисов: От утре Општина Димитровград ще е равно на Община Цариброд"}
{"url": "https://offnews.bg/ikonomika/balgarskoto-rvd-shte-obsluzhva-novoto-letishte-na-istanbul-697680.html", "text": "Българското \"Ръководство на въздушното движение\" (РВД) ще обслужва и най-новото летище в Истанбул, открито през октомври, което ще бъде въведено в експлоатация на 3 март. Ние сме много по-напред в сектора от водещи държави в Европа, като Германия и Франция, заяви министърът на транспорта, информационните технологии и съобщенията Росен Желязков на церемонията по валидиране на марка на тема „50 години от създаването на ДП „Ръководство на въздушното движение”, съобщиха от транспортното министерство. „Ако трябва да сравняваме минутите на закъснение, при нас те граничат с нула. Представете си най-голямото летище в света, каквото е това в Истанбул, да се обслужва от българското РВД“, добави още министърът.От 1969 г. до днес РВД се превърна в една от водещите администрации в сферата на въздушния контрол в Европа. С 60% е нараснал обслужваният трафик от РВД за последните години, от 2012 г. до 2018 г. Само за миналата година са обслужени и наблюдавани над 900 000 въздухоплавателни средства, отбеляза Желязков.Генералният директор на РВД Георги Пеев обяви, че дружеството е предприело средносрочни и дългосрочни мерки за осигуряване на необходимия капацитет в българското въздушно пространство. Те са свързани както с инфраструктурата, така и с необходимия човешки ресурс – ръководители на полети и инженери. Освен това, компанията има увереността на съседните на България страни за съвместни проекти, който ще гарантират обслужването на целия регион. ", "date": "2019.02.15", "title": "Българското РВД ще обслужва новото летище на Истанбул"}
{"url": "https://offnews.bg/temida/14-zadarzhani-v-blagoevgrad-pri-aktcia-sreshtu-grupa-za-droga-697687.html", "text": "Специализираната прокуратура и ГДБОП извършват действия по разследването на организирана престъпна група за наркотици в Благоевград.  е започнала снощи в 20 часа, уточняват от спецпрокуратурата. Задържани за 24 часа по Закона за МВР са 14 лица. Претърсени са 14 адреса и 1 автомобил, извъшени са 3 лични обиска. Намерени и иззети са наркотици – амфетамин, марихуана и кокаин.Предстои наблюдаващият прокурор да анализира събраните доказателства и да прецени на колко и кои от задържаните да бъдат повдигнати обвинения.", "date": "2019.02.15", "title": "14 задържани в Благоевград при акция срещу група за дрога"}
{"url": "https://offnews.bg/sviat/predsrochni-izbori-v-ispania-na-28-april-697670.html", "text": "Времето на министър-председателя на Испания Педро Санчес е преброено. Той ще излезе от властта толкова бързо, колкото се изкачи. Днес премиерът обяви датата за предсрочни парламентарни избори: 28 април, съобщава „Ел Паис“.Така Испания ще има парламентарни избори за трети път в рамките на по-малко от 4 г. заради вотове на недоверие. В същото време, страната беше една от най-стабилните политически в ЕС. Сега формирането на правителство изглежда сложна задача, независимо какви ще са резултатите от вота, коментира изданието.Санчес бе избран преди 8 месеца, след отстраняването на Маряно Рахой, и до този момент нищо не успя да изнерви него и екипа му толкова, колкото бързо изгубената битка, която започна миналата седмица в парламента. Каталунските партии настояха за диалог за независимостта на техния регион като цена за подкрепата за бюджета, но преговорите се провалиха.Практически всички управляващи и лидери казваха, че 28 април е най-подходящата дата за предсрочните избори, но двудневното мълчание на Санчес по въпроса даде възможност да плъзнат слухове и спекулации, позволи и на опозиционните лидери да изкажат мнение и разработят свои стратегии. Споменаха се 14 април и 26 май, когато са регионалните избори и вотът за Европейски парламент.През седмицата регионални лидери са опитали да убедят Санчес да забави колкото може повече изборите, най-вече за да се предотвратят сливанията на избори за парламент и местна власт, защото резултатите от първите биха повлияли на вторите.На практика в Испания днес започва подготовката на нова предизборна кампания. Социалистическата партия вече задейства изборната машина, като призова секретарите на организации от цялата страна да започнат кампанията. Екипи от стратези вече подготвят видеоклипове, съобщения и кампании.", "date": "2019.02.15", "title": "Предсрочни избори в Испания на 28 април"}
{"url": "https://offnews.bg/obshtestvo/ivancheva-i-petrova-sreshtu-karakachanov-toj-ne-ni-sadejstva-za-teren-697689.html", "text": "Временно отстранената кметица на Младост Десислава Иванчева и бившата й заместничка Биляна Петрова, които са под домашен арест, обявиха, че министърът на отбраната Красимир Каракачанов им е отказал съдействие за компенсиране на собственици на терени в района. Поводът за изявлението на Иванчева и Петрова е недоволството на граждани в Младост 1 А срещу застрояването на зелена площ между блокове 1А, 3 и 36.През февруари 2018 г., 2 месеца преди ареста ни, поискахме съдействие за запазването на тази зелена площ, като на собствениците на имота се предложи замяна с общински или държавни имоти. Още в началото на октомври 2017 г. имаше подписка на граждани и кметът на район \"Младост\" Десислава Иванчева поиска бъдат изключени от капитала на дружеството \"Софийски имоти\" ЕАД терените, намиращи се между бул. \"Ал. Малинов\" и ул. \"Ат. Москов\", а на мястото да се създаде \"Лесопарк\", както и имотите около \"Аулет Център\". Те пък да се предложат за замяна срещу имоти в междублокови пространства. Иванчева и Петрова настоявали имотите в район \"Младост\", за които е отпаднала необходимостта да се ползват от Министерството на отбраната, да бъдат изключени от списъка за продажби и да се прехвърлят безвъзмездно на Столична община. Така те да се ползват за културна, социална и спортна дейност за нуждите на жителите на район \"Младост\".За този конкретен имот се обсъждаше идея МО да предостъпи два неизползвани магазина (в бл. 3 Полигона и бл. 377) и обявени в програмата за 2017 г от Министъра на отбраната за продан магазини в Младост като компенсация за собствениците на парцела. Такава помощ ни бе мълчаливо отказана, въпреки аргументирането ни, че тази зелена площ е важна за благостоянието и здравето на живеещите в квартала. Имотът до бл. 3 с площ от два и половина декара е залесен със здрави иглолистни и широколистни дървета на около 40-50 години. Използва се за разходки от стотици жители на Младост 1, защото е особено приятен, с вид на естествена планинска смесена гора и поляна, пишат още Иванчева и Петрова. В текста, изпратен до OFFNews, пише още: Поискахме това от министър Каракачанов, защото мислим, че това министерство е в дълг на гражданите на Младост, поради продадените от него държавни имоти на частни инвеститори в Младост 3 – между Първата частна метростанция „Младост 3” и детския център „Боби и Кели” (бившият „Патиланци”). Единият от тези имоти, до самата метростанция, стои безстопанствен от години, като е опасен за здравето и живота на гражданите и техните деца.Безпризорни и със свободен достъп са оставени няколко разрушаващи се сгради и голямо хале. Бездомни хора превръщат мястото в сметище и редовно правят пожари в едната от сградите, на метри от прозорците и входа на бл. 372. Другият продаден от МО имот е срещу детския център на ул. „Филип Аврамов”. Огромният строеж на жилищен блок там, известен между хората от Младост като „Китайската стена”, вече е стигнал до третия си етаж.Открихме документи, че тези имоти и още много имоти (общо 350 дка) са били общински и през 1946 г са подарени от общината на военните. И най-морално и най-естествено е сега, когато военните не се нуждаят вече от тези имоти да ги върнат обратно на предишния им собственик - общината. Тези също така естествено залесени и озеленени имоти можеха да бъдат дарени или продадени от МО на Столична община, която да ги отреди за зелени площи за ползване от гражданите.Министерството обаче явно няма интерес да се погрижи и за интереса на гражданите.Призоваваме кмета на София г-жа Йорданка Фандъкова и Общинския съвет да намерят начин да обезщетят собствениците на естествено озеленената и залесена площ между блокове 1А, 3 и 36, за да остане тя непокътната за ползване от гражданите на Младост. Настояваме вицепремиерът и министър на отбраната Красимир Каракачанов да обясни какво възнамерява да прави с имотите на министерството в Младост и защо е разпоредил изсичането на здрави дървета в един тях.Призоваваме също незаконно избрания от Столичния общински съвет и.д. кмет на Младост арх. Румен Русев да потърси сметка за безстопанствените и опасни за здравето и живота на гражданите бивши имоти на Министерство на отбраната, завършват Иванчева и Петрова. ", "date": "2019.02.15", "title": "Иванчева и Петрова срещу Каракачанов: Той не ни съдейства за терени в Младост"}
{"url": "https://offnews.bg/sviat/putin-evropejskite-darzhavi-ne-iskat-amerikanski-raketi-no-ne-smeiat-697686.html", "text": "Руският президент Владимир Путин обяви, че европейските държави не искат американски ракети на териториите си, но не смеят да възразят на САЩ. \"Мислите ли, че някоя европейска държава иска американска ракета със среден обсег да се появи в Европа? Никой не иска, но седят и си мълчат. Къде им е суверенитетът\", каза Путин, цитиран от ТАСС.\"Явно те смятат, че в крайна сметка са заинтересувани от такава организация (НАТО), в която са вложили част от своя суверенитет\", посочи той.Продължавайки темата за суверенитета Путин отбеляза още, че Европарламентът приема повече решения, задължителни за всички членки на ЕС, отколкото навремето е приемал Върховният съвет на СССР. \"Напълно независими държави в света не съществуват. Всички, малките и големите страни. Съвременният свят е свят на взаимозависимости\", коментира Путин. ", "date": "2019.02.15", "title": "Путин: Европейските държави не искат американски ракети, но не смеят да възразят на САЩ"}
{"url": "https://offnews.bg/sviat/india-zaplashva-pakistan-s-palna-izolatcia-697678.html", "text": "Премиерът на Индия Нарендра Моди обяви, че ще постави Пакистан в пълна изолация, след като вчера при взрив в Кашмир загинаха 46 индийски войници, съобщават от Би Би Си. Индийското правителство обвинява Пакистан за нападението - едно от най-сериозните в последните десетилетия - и това засилва напрежението между ядрените конкуренти. Отговорност пое пакистанската ислямистка групировка \"Джаиш е Мохамад\". Индийското правителство обвинява Пакистан, че не се справя с нея. Индия призовава за санкции срещу групировката и иска нейният лидер Масуд Азхар да бъде включен като терорист от Съвета за сигурност на ООН.\"Ще дадем подобаващ отговор. Нашият съсед няма да може да ни дестабилизира\", заяви Моди, след като призова съветниците си по сигурността да обмислят отговор на атаката, която предизвика гняв и призиви за възмездие в социалните медии.По думите на федералния министър Арун Джайтли Индия ще предприеме „всички възможни дипломатически стъпки“, за да прекрати връзките на Пакистан с международната общност.Индия ще отмени и статута на най-облагодетелстваната нация на Пакистан - специална привилегия за търговия, предоставена през 1996 г.Пакистан отхвърля обвиненията, че е отговорна за случилото се, а властите твърдят, че са сериозно загрижени.Кашмир е регион, населен предимно с мюсюлмани, който е в сърцето на десетилетията враждебност между Индия и Пакистан. Двете страни управляват части от региона, като претендират, че цялата територия е тяхна.В случая се намеси и Белият дом чрез изявление с призив Пакистан \"да прекрати незабавно подкрепата и убежището, предоставено на всички терористични групи, действащи на нейната почва\". Нападението засилва решимостта на САЩ да засили сътрудничеството с Индия за борба с тероризма, се казва в текста.", "date": "2019.02.15", "title": "Индия заплашва Пакистан с пълна изолация"}
{"url": "https://offnews.bg/sviat/tramp-shte-obiavi-izvanredno-polozhenie-za-da-postroi-stenata-na-gran-697667.html", "text": "Американският президент Доналд Тръмп ще обяви днес извънредно положение, за да може да получи финансиране за строежа на стената на границата с Мексико. Информацията беше потвърдена от говорителката на Белия дом Сара Сандърс. \"Президентът Тръмп ще подпише законопроекта за финансирането на държавните институции и, както и преди е заявявал, ще предприеме и други мерки - включително обявяване на извънредно положение в страната, за да направи така, че да сложим край на кризата с националната сигурност на границата и на хуманитарната криза там\", посочи Сандърс.\"Президентът за пореден път изпълнява свое обещание - да построи стената, да опази границата и нашата велика страна\", добави тя.След като Конгресът не му позволи да получи 5,7 млрд. долара за изграждането на стената, Тръмп в крайна сметка се съгласи да подпише документа за финансиране на правителството, за да не се стига до ново блокиране на администрацията, седмици след последната рекордна блокада от 35 дни.Така той получи 1,3 млрд. долара за охрана на границата, което включва и физически бариери, но не бяха отпуснати пари за строежа на обещаната от него стена. Председателят на Камарата на представителите Нанси Пелоси подчерта, че ако Тръмп обяви извънредно положение, ще обмисли всички възможни опции за действие и може да оспори решението в съда. Според нея на границата с Мексико няма криза, засягаща сигурността, а има хуманитарно предизвикателство. \"Той не успя да убеди Мексико, американците или техните избрани представители да платят за неговата неефективна и скъпа ограда, затова се опитва да заобиколи Конгреса в отчаян опит да постави данъкоплатците на тясно. От Белия дом отговориха, че са готови за евентуални съдебни битки около решението за обявяване на извънредно положение. По време на кризата на администрацията президентът вече заплаши да обяви извънредно положение, за да получи парите за оградата.Според много анализатори планът на Тръмп да обяви извънредно положение разделя републиканците. Някои го подкрепят, като твърдят, че ходът му е в името на защита на границата. Според други обаче решението му е грешка. ", "date": "2019.02.15", "title": "Тръмп ще обяви извънредно положение, за да построи стената на границата с Мексико"}
{"url": "https://offnews.bg/politika/sotcialnoto-ministerstvo-organizira-informatcionni-dni-za-pravata-na-b-697675.html", "text": "Службата по трудови и социални въпроси на Министерството на труда и социалната политика към Посолството на България в Лондон организира информационни дни за българската общност във Великобритания.По време на събитията нашите сънародници ще имат възможност да получат информация за стъпките, които трябва да предприемат, за да гарантират правата си след Брекзит.В периода 25-27 февруари ще се проведат следните информационни дни:25 февруари - в Бристол26 февруари – в Челтнъм 27 февруари – в КардифДо момента Службата по трудови и социални въпроси към Посолството на България в Лондон е организирала 15 информационни дни във Великобритания по темата „Брекзит“, които са посетени от над 1000 български граждани.", "date": "2019.02.15", "title": "Социалното министерство организира информационни дни за правата на българите след Брекзит"}
{"url": "https://offnews.bg/gimnastika/nov-sezon-i-novi-ambitcii-za-gratciite-ni-eto-kakvo-im-predstoi-697691.html", "text": "Стартът на състезателния сезон в художествената гимнастика дойде с първия официален турнир за годината – Гран При на Москва.В руската столица страната ни ще бъде представена от Невяна Владинова, която за пръв път ще покаже новите си композиции пред международните съдии. С нея заминава и Татяна Воложанина, която ще играе в съпътстващ турнир в руската столица.В интервю пред bTV Владинова посочи, че композициите й ще бъдат следени много изкъсо, от което ще се разбере кой докъде може да стигне през новия сезон. \"Надявам се да се харесат, да видят и оценят сложността им, защото те са наистина сложни\", коментира Невяна и добавя, че има новости, които до този момент не е играла като стил и композиции.Главният мениджър на националния отбор Бранимира Маркова каза, че Невяна има достатъчно опит, а Татяна тепърва започва да се налага като един много добър състезател и се надява на доброто им представяне.Разбира се, целта пред грациите ни е от първия старт да бъде на най-високото стъпало на почетната стълбичка.Гран При на Москва започва на 16 февруари. В тази надпревара България ще има представители само в индивидуалното.Ансамбълът ни ще пропусне Гран при на Москва, а първото им състезание за новия сезон ще бъде Световната купа в Пезаро (Италия) 5-7 април.", "date": "2019.02.15", "title": "Нов сезон и нови амбиции за грациите ни, ето какво им предстои"}
{"url": "https://offnews.bg/kultura/sofia-film-fest-otbeliazva-50-godishninata-ot-uudstok-s-rok-dramata-l-697671.html", "text": "„Лято“ (2018) на руския режисьор Кирил Серебренников отвежда зрителите към един любовен триъгълник между известен музикант, съпругата му и негово протеже.Мястото на действието е Ленинград, а филмът умело смесва елементи от няколко жанра - драма, комедия и мюзикъл, като ни връща назад във времето – през 80-те години в Русия, когато рок и поп сцената се развива с шеметни темпове, а влиянието на култови рок банди и артисти като Дейвид Боуи, T. Rex, „Sex Pistols“ и „The Velvet Underground“ е много голямо.Тримата герои, посветени в рока, денем приличат на обичайните хора с обикновена работа, но през нощта покоряват безприкословно единствената рок сцена в града. Сценарият е базиран на биографични моменти от живота на известния пионер на руския рок Виктор Цой.Според специалистите „Лято“ е „най-дивият и ободряващ“ филм в Кан-ската селекция за 2018 година – с реверанс към глем-рока, изпълнен с носталгия и чувство за загуба, олицетворение на легендарния бунт срещу системата, филм, от който извират страст и музика. Творбата е изключително оригинална и във визуално отношение с почти клиповото си решение.„Лято“ участва с успех в международния конкурс на фестивала в Кан през 2018 година, но – подобно на Джафар Панахи, режисьорът нямаше възможност да го представи лично, тъй като е откровен дисидент и е поставен под домашен арест от руското правителство с обвинение в корупция.Кирил Серебренников е роден през 1969 година в Ростов, в Югоизточна Русия. Първоначално иска да учи медицина, но след това се отдава на сценичните изкуства и има впечатляваща театрална кариера. Премиерата на филмовия му дебют „Рагин“ е в Карлови Вари. Телевизионният му проект „Креватни сцени“ участва на фестивала в Торонто. Филмът му „Студентът“ печели една от престижните награди в секцията „Особен поглед“ на фестивала в Кан през 2016 година.", "date": "2019.02.15", "title": "София Филм Фест отбелязва 50-годишнината от Уудсток с рок-драмата 'Лято'"}
{"url": "https://offnews.bg/112/obirdzhiata-na-banka-v-sofia-bil-vaorazhen-697674.html", "text": "Мъжът, който обра банков клон в столичния квартал \"Сухата река\" , е бил въоръжен. Той е напръскал с лютив спрей охранител, заплашил една от служителките, след което взел около 12 000 лева и избягал пеша, съобщи главният секретар на МВР Ивайло Иванов.  Преглеждат се записи от охранителни камери в района Извършителят не е задържан. По данни на комисар Иванов все още не е установено и с какво оръжие е бил въоръжен нападателят.Напръсканият със спрей охранител е откаран до лечебно заведение, където му е направена промивка. Няма опасност за зрението му.Няма други пострадали при обира.", "date": "2019.02.15", "title": "Обирджията на банка в София бил въоръжен"}
{"url": "https://offnews.bg/obshtestvo/naj-malak-broj-registrirani-bezrabotni-prez-ianuari-za-poslednite-16-g-697673.html", "text": "209 308 са безработните, регистрирани в бюрата по труда през януари 2019 г. Това е най-малкият им брой през този период на годината от въвеждането на административната статистика на Агенцията по заетостта през 2004 г.Равнището на регистрираната безработица през януари е 6.4%1, като на годишна база се отчита значително намаление от 0.8 процентни пункта. Сравнението с предходния месец показва леко нарастване от 0.3 процентни пункта, обусловено от характерната за сезона по-слаба икономическа активност.Новорегистрираните лица през януари са 32 756, като от тях 1 861 са били неактивни, т.е. не са били нито заети, нито учащи, и не са търсили работа. От началото на годината служителите от бюрата по труда са активирали близо 2 000 лица чрез организиране на информационни събития, срещи със завършващите образование в кариерните центрове, както и чрез работата на младежки, ромски, трудови медиатори и др.Освен към безработните, дейността на бюрата по труда е насочена също към заети, учащи и пенсионери. Като търсещи работа през месеца са били регистрирани 609 души от тези групи.През януари общо 17 681 души са постъпили на работа, като 90.3% от тях са устроени в реалната икономика.В резултат от изпълнението на активните мерки за насърчаване на заетостта сред безработните, на субсидирани работни места са устроени 1 696 лица: 1 653 – по схеми на Оперативна програма „Развитие на човешките ресурси”, 25 – по мерки и 18 – по програми за обучение и заетост.Заявените работни места на първичния пазар на труда през януари са 13 859, като 73.8% от тях са в частния сектор. Най-голям дял свободни работни места са заявени в преработващата промишленост (31.0%), държавното управление (13.9%), търговията, ремонта на автомобили и мотоциклети (13.4%), хотелиерството и ресторантьорството (6.9%), административните и спомагателните дейности (5.6%), строителството (4.2%) и др.Най-търсените групи професии през месеца са: персонал, полагащ грижи за хората; работници в добивната и преработващата промишленост, строителството и транспорта; оператори на стационарни машини и съоръжения; персонал, зает в сферата на персоналните услуги (бармани, сервитьори, готвачи, камериери и др.); квалифицирани работници по производството на храни, облекло, дървени изделия и сродни; продавачи; металурзи, машиностроители и сродни на тях и занаятчии и други.", "date": "2019.02.15", "title": "Най-малък брой регистрирани безработни през януари за последните 16 години"}
{"url": "https://offnews.bg/analizi-i-komentari/zabranete-izborite-697659.html", "text": "У нас изборите вече не са средство за изразяване на волята на народа, а оръжие за поддържане на диктатурата на партиите. Това повеляват новите промени в Изборния кодекс! Гражданите сме просто пионки, които не трябва да имат права, още по-малко – мнение, различно от това на партийния и държавен елит. Лишени сме и от най-малкия начин да наложим волята си.Не вярвате? Погледнете последните промени в Изборния кодекс, които най-арогантно управляващите от ГЕРБ, ДПС и ПФ приеха набързо, на тъмно и на килограм.Първо. Според тях гражданите могат да не харесват издигнатите кандидати, могат дори да го покажат, като гласуват за личност на по-задна позиция в листата, но това вече няма да има никакво значение за резултата от изборите. Защото нищо не бива повече да нарушава партийния рахат! Никакви ярки и стойностни личности не бива да прпречват взора на нашия “елит”. Той е единствен и неповторим! Естествено, оставили са прага за разместване на листата, но на практика е толкова непреодолим, че е просто прах в очите на хората.Второ. С последните промени в ИК се реже лентата на цяла нова магистрала за всякакви изборни манипулации. Така например, решенията на избирателните комисии няма да могат да бъдат ефективно оборвани. А от досегашния ни печален опит знаем, че точно там се вършат най-големите нарушения, в удобна комбинация, че точно там управляващата коалиция навсякъде има мнозинство. Част от тези решения вече изобщо няма да се обжалват във Върховния административен съд, както досега, а в местните съдилища, които както са подвластни на локалните партийни велможи.Изборите престават да са национална ценност и най-важен акт на демокрацията и се превръщат в досаден риск за добруването на партийния елит. Нещо повече, дори съдът да уважи някоя жалба, тя представете си ще се връща в съответната избирателна комисия, която естествено ще препотвърди решението си, този път с обикновено мнозинство. Нали не очаквате представителите на управляващите да ревизират собственото си решение и да обърнат изборите?Трето. Почти невъзможно ще стане да се докаже фалшификация на вота. Досега имаше по два протокола от гласуването – единият отива в ЦИК, другият остава в съответната секционна комисия. Ако те се различават, това е сигурен знак, че нещо не е наред и е основание за касиране на избора. Сега вече подобно сравнение няма да може да се направи, защото протоколът ще е един и ще отива в ЦИК. Каквото и да му се случи по пътя, ще е без значение. Циничното в случая е, че депутатите изобщо не крият защо приемат подобен текст – защото имало твърде много разминавания в протоколите, които служели за обжалване на изборните резултати. С други думи: “Хора, стига сте ни пречили да фалшифицираме!”Четвърто. Вече няма нищо чудно в това, че за пореден път депутатите погазват демонстративно закона – няма да изберат нова ЦИК, нито ще направят публичен регистър на избирателите. Нищо, че сами ще погазят закона, в който са си записали подобни задължения. Те, законите, важат за нас гражданите, не и за тия, дето ги пишат!Пето. Няма новина и в това, че електронното гласуване за пореден път бе отложено – поне за времето, когато човек ще кацне на Марс. С трогателния аргумент, че така се защитава избирателят от всякаква принуда и изкушение да продаде вота си. Все едно сега сме слепи и не виждаме как по три синджира избиратели се водят под строй пред урните. Но изглежда няма проблем, когато рекетът е аналогов, възмутително е да е дигитален! Пък и току виж се окаже невъзможно да “строяваш” цифрови избиратели!Шесто! На този фон даже е за предпочитане членовете на избирателните комисии да са неграмотни – новите промени не изискват от тях да имат дори основно образование. Защо им е да могат да четат и да смятат? Те трябва просто да парафират сметката на елита - каквото и когато трябва.Всичко това показва, че на теория може и да имаме демокрация, но на практика сме в чиста имитация. Гласуващите логично намаляват, доверието в политическата система – също. Защо тогава правим избори? Забранете ги!", "date": "2019.02.15", "title": "Забранете изборите!"}
{"url": "https://offnews.bg/politika/hanamata-na-dogan-se-stremi-neistovo-kam-ednopartien-rezhim-ako-uspee-697652.html", "text": "Защо им е на ГЕРБ това некадърно и болезнено самоубийство?ГЕРБ управляват в отлична икономическа среда и изключителен международен комфорт (гледам, че усилено, макар несръчно, вземат и завоя от Орбанисти към Юнкеристи, но това е отделна смешка). У нас контролират големия бизнес, медиите и повечето политически партии. На фона на историческите примери и на кризисните времена през последното десетилетие, не могат да им се отрекат, въпреки характерния страх и некомпетентност, известни управленски успехи.При това положение, ако се държат с приличие, могат да разчитат на гарантирано първо място и почти неограничен набор коалиционни партньори.Защо тогава тези простотии?Единственото обяснение е самозабравянето и неистовият стремеж към еднопартиен режим. А за целта е нужно, не, задължително е елиминирането на конкуренцията в демократичното пространство дясно и център. Както и разцепването на националистическия вот. И любовта с Доган...С един куршум - три заека? Да, но на цената на всякакво приличие, за сметка на образа на умерена, успешна центристка формация. Сега ГЕРБ изглежда, а ръководството му по-точно Е, нервна авторитарна шайка корумпета, която се опитва да задържи властта с нелегитимни трикове. Тъпо.И за финал две предупреждения:- Към нас, в демократичното дясно и център: ако не разберем каква война се води срещу скромните ни и разпокъсани сили, и не реагираме адекватно, със сигурност ще я загубим. Такива са правилата на войната.- Към приличните, десни хора в ГЕРБ - ако ханъмата на Доган успее в плановете си, еднопартиен режим ще има.И той ще е на ... БСП. Забравете \"Да гласуваме за ГЕРБ, за да не дойде БСП.\" It was nice, but now it's gone. Ако Бойко успее в разбиването на дясното, ще има \"Да гласуваме за БСП, за да се махат мутрите\". И тогава ще е страшно. И ще се оглеждате за тези, които ви спасиха гъ*а през 2013/14, но тях няма да ги има...", "date": "2019.02.15", "title": "Ханъмата на Доган се стреми неистово към еднопартиен режим. Ако успее, ще има такъв... на БСП"}
{"url": "https://offnews.bg/obshtestvo/briuksel-ni-dava-oshte-32-6-mln-evro-za-po-chist-vazduh-697684.html", "text": "Средства за 12 проекта в областта на околната среда ще получат 10 държави от ЕС, съобщи Европейската комисия. Страните, които получават средствата, са Австрия, България, Чехия, Естония, Финландия, Гърция, Унгария, Италия, Португалия и Словения. Проектите са насочени към опазването на природата, водите, въздуха.Избраните 12 проекта са с общ бюджет от 215,5 млн. евро, от които 116,1 млн. евро съфинансиране от ЕС. Средствата от ЕС се очаква да привлекат инвестиции до 3,2 млрд. евро.Градове в България и Унгария ще получат средства за борба със замърсяването на въздуха. Проектите, които ще бъдат подкрепени, включват подмяна на замърсяващите битови отоплителни уреди или осигуряването на чист обществен транспорт, велоалеи, електрически зарядни станции. Двата проекта са с общ бюджет от 32,6 млн. евро, се посочва в съобщението, цитирано от БТА. Уточнява се, че средства в нашата страна ще бъдат насочени към София, Бургас, Велико Търново, Монтана, Русе и Стара Загора. В тези градове живее една трета от българското население, подчертават от ЕК. ", "date": "2019.02.15", "title": "Брюксел ни дава още 32,6 млн. евро за по-чист въздух"}
{"url": "https://offnews.bg/sviat/kritichna-rusia-avtonomniat-internet-e-vrashtane-kam-edna-zhena-ka-697660.html", "text": "Тази прекрасна история се е случила в самото начало на управлението на Путин, когато в кабинета на президента на една кавказка република прислугата доставила нова модерна вещ: компютър. С орлов поглед президентът се втренчил в монитора и в странното бръмчащо сандъче, и казал: „Оставете телевизора. Останалото го махнете“, пише в саркастичния си коментар Юлия Латинина в „Новая газета“.Тези думи са били пророчески. Законът за автономията на отечествения интернет, приет на първо четене в парламента, се превежда и така. Този закон е опит да се превърне интернетът в телевизор. Мрежата, в която всеки може да бъде и творец, и потребител на информация, да се превърне в мрежов аналог на зомбиращо сандъче, в което чиновници в президентската администрация или в Роскомнадзор ще решават какво може да се гледа и какво да се мисли.Отделен интерес е мотивировката на закона. Той е обявен като отговор на „агресивния характер на приетата през септември стратегия за националната сигурност в САЩ“, в която Русия „пряко и без доказателства е обвинена в извършване на хакерски атаки“. Т.е. едва ли не тези агресивни САЩ смятат да отрежат Русия от интернет, за да не могат руснаците да гледат Навални по YouTube. А пък Кремъл напротив, е готов да просне костите си, но да им остави Навални.Разбира се, тук можем да се посмеем и да кажем, че и в СССР беше същото. Всички планове за ядрена война със Запада започваха с думите „САЩ ще нанесат първия удар“. След което се излагаше целият план на атаката, явно разработен, отчитайки, че никакъв такъв „първи удар“ не е имало.В този случай е прекрасно това, че тази безумна мотивировка – че Щатите изведнъж ще решат да отскубнат Русия от интернет, е неосъществима чисто технически. Нали главната особеност на интернета с начина на функциониране, главният механизъм, осигуряващ съществуването му, е именно разпределението на достъпа. Протоколът BGP / Border Gateway Protocol/ е така устроен, че всички провайдъри предават трафика един чрез друг. За да бъде Русия изключена от интернета, не са достатъчни решенията на едните САЩ. Останалите страни от света ще трябва да престанат да пропускат руския трафик през своите мрежи, а и ще им бъде изключително трудно да определят дали в действителност е руски.Както винаги, когато нашите власти замислят гадост, те се позовават на задграничния опит – в този случай на Китай. Разбира се, да заимстваш китайския опит е доста екстремно, но ето аз имам въпрос: защо нашите заемки винаги носят толкова странен характер?Ако изобщо нещо заимстваме от Европа, то това са законите против ГМО. А ако от Китай – то е Великата Китайска защитна стена /Great Firewall of China – система за филтриране на интернет-съдържанието в КНР, въведена в експлоатация през 2003 г. в цялата страна, бел.ред./. Защо пък да не вземем, ей така за разнообразие, китайските темпове на икономическия ръст и китайското /минимално/ ниво на държавните разходи в БВП?Нали Китай, за разлика от Русия, не просто е изграждал своя интернет в изолация от самото начало. Китай създаде за него и огромен пазар. Китай – това е кипяща икономика с 1,5 милиарда потенциални потребители, от които 400 млн. души са от средната класа. Всички големи западни интернет-компании имат свои аналози в Китай. В Русия тези аналози докато ги имаше, те се измъкнаха. „Яндекс“ след „Кримнаш“ изгубиха лъвския дял от капитализацията, а „ВКонтакте“ се огъва пред очите ни.Всъщност, главната причина за законопроекта е много проста. За да се разбере това, достатъчно е да си спомним историята с новогодишното обръщение на президента, пуснато в интернет. За денонощие то събра 75 000 дислайка и стотици нецензурни коментари. Коментарите бяха спешно скрити, но точно тази картина ще можете да наблюдавате, ако намерите в интернет всякакъв сюжет „Новини“. От коментарите под тях вие изобщо няма да стигнете до извода, че населението на 100% подкрепя Кремъл.Проблемът на Кремъл се състои в това, че програмата „Време“ е гледана от около 5 млн. души, средната възраст на която е 65 г. и тази цифра стремително пада. А Навални всяка седмица е гледан от 1 до 3 млн.души. Предаването му е гледано от младите хора и числото им непрекъснато расте. Хитът му „Той не ви е Димон“ /филм за дворците, яхтите и лозята –тайната империя на Дмитрий Медведев, представен от Фонда за борба с корупцията, бел.ред./ е гледан от 28 млн.души. Интервюто на Юрий Дудя с Настя Ивлеева, в което те твърде непочтително се изказват за президента, събра 22 млн. зрители.Затова ли отнеха от Гусински НТВ, че да може после младежта да гледа Навални и Дудя? Всички руски методики за хибридната война са пълни с фантазии за това как може да се манипулира чрез интернет и с преувеличени представи за могъществото на троловете. И нищо чудно: нали тези методики да написани от самите тролове, а те мислят само за едно – как да избият от собственика повече пари.За съжаление, трябва да разочароваме кремълските небесни жители. Революциите в света са започнали да произлизат дълго време преди появата на интернет. И главната им причина не е била интернет. Главната им причина е била в неадекватността на властите и неспособността им за действия.Още повече, ако разгледаме как интернет влияе на протестната активност, то с голяма вероятност влиянието е отрицателно. Няма достоверни данни за това, но може да се направи аналогия с обикновената улична активност. Добре е известно, че във всички цивилизовани страни рязко е спаднала детската престъпност и дори сексът при подрастващите. Причината – интернет. Момченцето, което раздаваше юмруци в подлеза, вече се вихри в World of Tanks. Няма защо да предполагаме, че нещата с протестната активност стоят иначе. Ако отнемеш от младото поколение Instagram, то ще се изсипе на улицата, защото няма да знае с какво да се заеме.Изключването от интернет ще върне Русия към другата мрежа от първо ниво, където всеки възел се явява едновременно и потребител, и ретранслатор на информация. А именно – към универсалния предшественик на интернет под името „Една Жена Казала“.Да отбележим, че ЕЖК е още по-безотговорна мрежа, отколкото интернет. Ако погледнем, например, последните катастрофи – пожарът в „Зимна вишня“ /мол в Кемерово, където загинаха 64 души и бяха ранени 79, бел. ред./, взривът в Магнитогорск /39 убити и 17 ранени при газова експлозия в жилищен блок/ и т.н., ще видим, че зловещите слухове за броя на жертвите, за банди терористи и пр., гости на разходка из града, бяха: а/ по-лоши от онези, които се разпространяваха в интернет и, б/изобщо не се ограничаваха само сред младежите.Главният източник на тези слухове не беше интернет. Главният им източник беше недоверието на гражданите към властите.Путинският режим и интернет са несъвместими фактически. Режим – това е йерархия и укриване на информация. Интернет – това е равнопоставена мрежа и откритост. Властта не вярва, че откритите мрежи изобщо са възможни. Не случайно президентът Путин казваше, че интернет е проект на ЦРУ. Съдейки по всичко, в неговата представа интернет е нещо от рода на мрежа от кремълски ботове, но вместо тях там дебнат цереушници. Казано иначе, интернет – това е телевизор. Той говори и показва само ЦРУ. Този вражески телевизор трябва да бъде изключен и тогава рейтингите отново ще скочат.За съжаление, резултатите от изключването могат и да огорчат. Още повече, че наблизо е спътниковият интернет OneWeb или StarLink – и тогава какво?", "date": "2019.02.15", "title": "Критична Русия: Автономният интернет е връщане към „Една жена каза“"}
{"url": "https://offnews.bg/kultura/natcionalniat-voennoistoricheski-muzej-pochita-apostola-s-obrazovateln-697654.html", "text": "Националният военноисторически музей (НВИМ) ще отбележи годишнината от обесването на Левски с безплатна семейна образователна програма, посветена на делото на Апостола. Тя ще може да бъде посетена на 17 февруари (неделя) от 10.30 и 14.00 ч. в киносалона на музея.Програмата „Васил Левски – вчера и днес“ ще престави не само идеите на Дякона като нов етап в националноосвободителното движение, но и ще покаже как той присъства в спомените на съвременниците си. Малките гости на Музея заедно със своите родители ще могат да разсъждават върху това, какво е наследството, което ни е завещал Левски, пренесли ли сме завета му във времето и какво е нашето разбиране за Апостола на свободата днес.Посетителите ще могат се докоснат и до малкото запазени вещи на една от най-ярките личности в нашата история, които НВИМ има честта да съхранява за поколенията – косите на Левски, запазени от майка му, кръстчето, което е носил постоянно, тасчето за вода и личния му револвер, система „Гасер“, М 1870, заплащайки входна такса според утвърдения ценоразпис на Музея.По повод годишнината постоянната хронологична и външна експозиция на НВИМ ще работи извънредно на 18 и 19 февруари (понеделник и вторник) от 10.00 до 18.00 ч.", "date": "2019.02.15", "title": "Националният военноисторически музей почита Апостола с образователна семейна програма"}
{"url": "https://offnews.bg/obshtestvo/oshte-pet-detca-sa-prieti-v-bolnitca-s-morbili-697666.html", "text": "Още пет деца са приети в болница с морбили. Те са на възраст между 8 месеца и 3 години.Децата са от Разлог и са приети за лечение в Инфекциозното отделение на УМБАЛ \"Св. Анна\" в София, съобщиха от лечебното заведение. \"Децата са леко, до средно увредени от болестта\", заяви д-р Петър Петров - началник на \"Инфекциозно отделение\" в болницата.Предстои им лечение с продължителност поне пет дни, преди да бъдат изписани.Децата не са били ваксинирани, уточниха от болницата.С това потвърдените случаи на морбили у нас станаха 10. Другите заразени са 37-годишна жена, настанена в Инфекциозна болница в София, 3-годишно дете от Гоцеделчевско, което също е в Инфекциозна болница и 3 деца на възраст от 3 месеца до 2 г., които се лекуват в инфекциозното отделение на болницата в Гоце Делчев.", "date": "2019.02.15", "title": "Още пет деца са приети в болница с морбили"}
{"url": "https://offnews.bg/zvezdi/tomi-lij-i-britani-farlan-napravihme-go-697656.html", "text": "56-годишният бивш барабанист на Motley Crue Томи Лий и 32-годишната Британи Фърлан са сключили брак в най-романтичния ден от годината - Свети Валентин.Двойката сподели голямата новина в Instagram, като публикува снимка на кучетата си, пременени като младоженци. Двамата са заедно от пролетта на 2017 г. Това е първи брак за Британи и четвърти за Томи.Преди това музикантът е бил женен за Илейн Старчук, Хедър Локлиър и Памела Андерсън . Има двама сина - Брандън, 22 г., и Дилън, 21 г.", "date": "2019.02.15", "title": "Томи Лий и Британи Фърлан: Направихме го!"}
{"url": "https://offnews.bg/politika/manolova-imash-pravo-da-si-kupish-hliab-ama-toj-struva-130-hil-leva-697664.html", "text": "Промените в Изборния кодекс са грубо посегателство върху правата на българските граждани. Тя обяви, че ще сезира Конституционния съд по приетите промени.Според нея с тях се отнемат основни конституционни права на българите. Затова с екипа ѝ подготвят жалба до КС.Основните критики на омбудсмана са срещу обезсмислянето на преференциите за кандидати в партийните листи.„Грубо посегателство върху правата на българските граждани и то върху вече дадени права. Отнемат правото на българите да гласуват за личности, което те поискаха ясно на референдума през 2015 г.“, коментира Манолова. \"Преференцията вече става абсолютно безсмислена. Това е все едно да имаш право да си купиш хляб, но той да струва 130 хил. лв.“, каза тя.Омбудсманът уточни, че 130 хил. гласа ще са нужни за разместване на листата, което няма как да се случи. „Лишават се за пореден път десетки и стотици хиляди български граждани от правото им на глас, като електронното гласуване отново се отлага за неопределено време“, допълни омбудсманът. ", "date": "2019.02.15", "title": "Манолова: Имаш право да си купиш хляб, ама той струва 130 хил. лева"}
{"url": "https://offnews.bg/politika/prozrachnost-bez-granitci-takiva-promeni-v-ik-rushat-doverieto-v-inst-697662.html", "text": "„Прозрачност без граници“ изразява своето категорично несъгласие с подхода, при който се извършват промените в Изборния кодекс, съобщиха Асоциацията. Промените в изборното законодателство, извършвани в последния момент, без адекватна обосновка и без висока степен на консенсус, винаги са водели до незадоволителни, често и до обратни на целените резултати – не само за обществото, но и за политиците и политическите партии, посочват от организацията Според \"Прозрачност без граници\" промените в ИК се правят: В нарушение на международните стандарти за минимум шестмесечен срок преди датата на избори, което води до непредвидимост на условията както за политическите партии, така и за изборната администрация и останалите институции;В условията на непрозрачност и хаотичност в работата на ресорната парламентарна комисия, което не позволява дори на народните представители да бъдат адекватно информирани и да осмислят какви са финалните текстове, които гласуват в пленарна зала;С прокарването на предложения в последния момент, дори при неспазване на сроковете, предвидени в Правилника на Народното събрание, за които липсват ясни мотиви и оценка на въздействието върху организацията на изборния процес и върху доверието в политическите партии и в институциите;С игнорирането на съществените проблеми в изборния процес и на предложенията за тяхното преодоляване, без дискусия с експерти, политически партии, представители на академичната общност и гражданския сектор.Изборните правила и начина на тяхното приемане не са обикновена формалност. Те са основата, на която се гради целия демократичен процес и доверието на гражданите в институциите.Призоваваме народните представители да бъдат на висотата на заеманата от тях позиция, като насочат своето внимание към прилагането на действащите правила и изпълнението на техния ангажимент към изборния процес. Промяната в Изборния кодекс в движение и без необходимата степен на консенсус създава основания за взаимни политически нападки, води до безсмислено повишаване на градуса на обществената дискусия и руши доверието в институциите, пишат още от \"Прозрачност без граници\". ", "date": "2019.02.15", "title": "Прозрачност без граници: Такива промени в ИК рушат доверието в институциите"}
{"url": "https://offnews.bg/analizi-i-komentari/strahlivtci-697637.html", "text": "Че управляващата шайка е крадлива и некадърна, знаем от само себе си. Тази нощ разбрахме, че е и страхлива. По нощите, в най-мрачните традиции на комунистите, чиито шофьори, охранители и доносници бяха, ГЕРБ, тайните им партньори от ДПС и борецът срещу майки Валери Симеонов си гласуваха как да се окопаят на власт още по-дълго..Дори още по-гнусно - не отпадат, а стават нереално високи. За да могат да се фукат пред света, че уж имаме демократичен инструмент, а всъщност да го нямаме.Машинното гласуване, което беше един от малкото начини да се спре фалшификацията на изборите, се отлага за неопределено време - поне още 2 пъти ще гласуваме по стария начин. А както показаха парламентарните избори, няма никакво значение как гласуваме, защото .Това твърдение по принцип е трудно за доказване, защото фалшификацията се извършва от държавата и цялата държавна машина е впрегната в укриването ѝ. Но когато доказателствата са ясни, когато цялата комисия заявява, че не е подписвала протокола, който ЦИК брои, и графологичната експертиза доказва, че подписите са фалшиви, , но въпросът кой ги е фалшифицирал е \"ирелевантен\" и това не променя резултатите.Всеки народ си заслужава управниците. А нашите управляващи ги избират неграмотници. Заради преференциите лъсна, че неграмотници избират некадърници. Неграмотници, които не различават номера на бюлетината от номера на кандидата в листата. Феноменът 15/15 влезе в историята с избора на почти невръстния социалист Момчил Неков за евродепутат. Но на следващите избори не БСП, а основно ГЕРБ ставаше за смях с неграмотните си избиратели.Заради феномена 15/15 председателят на парламента и кандидат за президент  за сметка на двама анонимници, които се оказаха особено популярни в циганските села около Плевен.За да не им се подиграват хората, а и за да не личат купените цигански гласове, номерата на бюлетините и на кандидатите вече ще се различават.Защото страхливците не се страхуват само за властта си, дваж повече ги е страх да не бъдат осмени.А именно благодарение на 11/11 в Пловдив се сдобихме с присъствието на Спас Гърневски в парламента, който навремето ни забавляваше със \"знанията\" си в \"Стани богат\", а тази нощ - с твърдението си, че да смениш състава на ЦИК е провокация към демокрацията и затова в нея трябва  и партията на Бареков.От среднощната гавра с демокрацията следва и един извод, който вечно протестиращата, но и вечно колаборираща си с ГЕРБ така наречена демократична общност, би следвало да си направи. Срещу мракобесните промени на ГЕРБ, ДПС и НФСБ се бориха БСП и ВМРО. Същото това БСП, което има най-голям проблем с преференциите, защото Корнелия Нинова не иска Сергей Станишев да е водач на листата, но знае, че ще се изложи, ако не го направи, защото той и последен да е, ще пререди останалите с преференции. И същото онова ВМРО, което демократичната общност редовно заклеймява с всякакви етикети, за да оправдае умилкването си около ГЕРБ, щото, видите ли, няма с кого другиго.Тъжно е когато две партии с толкова много кусури са последната преграда пред поредното фалшифициране на изборите. Но и това има своето обяснение. У нас изборът не е между по-добра и по-лоша партия. Изборът е между партии и шайки. Сега на власт са шайките и по късна доба те си гласуват как да се окопаят на власт за още време.Тъжно е да търсиш нещо положително в среднощното изнасилване на демокрацията. Но все пак го има. И то е, че шайката се чувства застрашена. Толкова е наясно колко ни е досадила, че смята, че досегашните методи за фалшификация на изборите могат да се окажат недостатъчни да съхрани властта си и се чувства длъжна да приеме още и още инструменти да се окопае във властта. И понеже, както се видя тази нощ, не са особено интелигентни, не си дават сметка, че именно страхът е това, което убива страхливеца. И опитвайки се да се окопаят във властта, още по-противни стават. Доколкото все още има значение кой как гласува, а не кой брои протоколите.", "date": "2019.02.15", "title": "Страхливци"}
{"url": "https://offnews.bg/knigi/narachnik-za-lechenie-na-detskata-travma-video-697647.html", "text": "Как протича животът на дете, преживяло травма? Как страхът и насилието влияят върху неговата психика? Има ли път за изцеление, когато си минал през невъобразим ужас?Психиатърът Брус Пери е лекувал деца, преживели изключително тежки психически и физически травми: жертви на домашно насилие, отвличане, изнасилване и др. В „Момчето, което беше отгледано като куче“ авторът с любов и разбиране представя техните истории и пътя към изцелението им. Д-р Пери обяснява какво става в мозъка, когато си изложен на краен стрес в тази крехка възраст. Той разкрива иновативните си методи, чрез които облекчава болката на децата, помага им да наваксат изоставането в своето развитие и да пораснат здрави възрастни.Тази дълбоко информативна и трогателна книга по драматичен, но убедителен начин демонстрира способността на човешкия мозък да се възстановява при благоприятни условия. Само когато разберем, че човешкото отношение може не само да наранява, но и да лекува – едва тогава ще можем да изцелим духа и на най-нараненото дете.Д-р Брус Пери e детски психиатър и невролог, професор по психиатрия и поведенчески науки във Висшето медицинско училище „Файнбърг“ в Чикаго. „Момчето, което беше отгледано като куче“ е изключително важна книга, получила международно признание и превърнала се в наръчник за лечение на детската травма. Авторът разяснява неврологичните и физиологични промени, които настъпват при тежки травми, и очертава най-успешните терапевтични подходи.Мая Салавиц е репортерка и журналистка, специализирала в областта на науката, политиката и терапията на пристрастяванията.Книгата е отлична от всяка гледна точка. Най-напред тя е научно издържана и полезна, най-вече със знанията, които предлага за детския мозък. После с това, че насочва вниманието към един сериозен в световен мащаб проблем, който вероятно е в основата на много други социални проблеми – насилието над деца. И накрая с простото послание, че освен да нараняваме, можем и да лекуваме.„Момчето, което бе отгледано както куче“ може да обогати практиката на лекарите и да облагороди поведението на всеки един човек, но също и да научи родителите, че поведението им променя детския мозък и те в огромна степен определят неговото формиране. Заради своя заряд, достъпността си, интригуващите сюжети и човечния поглед към детското страдание тази книга е подходяща за много широк кръг читатели.", "date": "2019.02.15", "title": "Наръчник за лечение на детската травма (видео)"}
{"url": "https://offnews.bg/futbol/unaj-emeri-imame-sili-da-prodalzhim-697645.html", "text": "Мениджърът на Арсенал Унай Емери логично бе разочарован след загубата с 0:1 като гост на БАТЕ Борисов в първия 1/16-финал в Лига Европа, но остава оптимист относно шансовете на отбора му да продължи напред в турнира.“Загубихме. Няма на какво да се радваме. През първото полувреме създадохме много положения, но съперникът се справи много добре в защита. През втората част продължихме да създаваме опасности, но играчите на БАТЕ отново бяха безпогрешни в отбрана, а успяха и ни вкарат гол. Надявам се след седмица да се мачът да бъде коренно различен. Аз съм оптимист и вярвам в моя отбор. Способни сме да обърнем нещата в своя полза и да продължим напред. За съжаление няма да разчитаме на Лаказет заради червения картон. Не мога да коментирам колко е справедлива санкцията, тъй като не видях добре положението “, каза на пресконференцията след двубоя треньора на Арсенал.", "date": "2019.02.15", "title": "Унай Емери: Имаме сили да продължим"}
{"url": "https://offnews.bg/snukar/nova-portcia-iznenadi-na-otkritoto-parvenstvo-na-uels-697655.html", "text": "В четвъртият кръг станахме свидетели на изненадващи отпадания. Бившите световни шампиони Марк Селби и Рони О'Съливан се простиха с надеждите си за успех в Кардиф след като загубиха двубоите си срещу Хюсейн Вафаей от Иран и Александър Урсенбахер от Швейцария съответно.Ракетата започна мача със сенчъри брейк номер 994 в кариерата си, но в отстъпи в три от следващите четири фрейма на швейцарския си опонент. Рони имаше възможност да разчисти масата за 3-3, но направи пропуск по жълтата топка след като реализира последната червена. \"Не очаквах да го победя, макар да знаех, че съм способен, ако използвам шансовете си. Чувствам се много добре. Това е най-голямата ми победа. Ако играеш добре, победата идва автоматично.\" заяви след успеха си 22-годишният Урсенбахер. Радостта му бе кратка, тъй като още в следващия кръг бе елиминиран от Жао Ксингтонг.Динг Дзюнхуей също записа изненадваща загуба. Китаецът напуска надпреварата след поражение от 102-ят в света Джо О'Конър с 4-1 фрейма.Едва трима поставени стигнаха до четвъртфиналите в Кардиф. Това са световният номер 1 Джон Хигинс, както и Нийл Робъртсън и Стюарт Бингам, които са съответни на десета и дванадесета позиция. ", "date": "2019.02.15", "title": "Нова порция изненади на Откритото първенство на Уелс"}
{"url": "https://offnews.bg/volejbol/braziltcite-napirat-za-kontroli-s-natcionalnia-ni-otbor-697665.html", "text": "От Волейболната федерация на Бразилия са изпратили официална покана до българските си колеги за провеждане на приятелски срещи преди старта на волейболната Лига на Нациите, съобщава \"24 часа\".Националите ни ще стартират участието си в лигата с турнир в Аржентина, което с оглед на часовата зона няма да попречи на провеждането на контроли. Поради сложната организация на пътуването от София до Сао Паоло и в последствие до Сан Хуан, от федерацията ни са отказали предложението.Източници твърдят, че желанието на Бразилия срещите да се състоят е толкова голямо, че обмислят да дойдат в София преди турнира в Полша.България и Бразилия ще спорят за класиране на игрите в Токио, които ще се проведат следващото лято. Първоначално южноамериканската страна бе избрана за домакин на квалификацията, но отказ в последния момент позволи ние да спечелим правото на домакинство.", "date": "2019.02.15", "title": "Бразилците напират за контроли с националния ни отбор"}
{"url": "https://offnews.bg/politika/vmro-predlaga-pomosht-za-obrazovani-roditeli-magistrite-s-1700-lv-za-697651.html", "text": "Общинските съветници от ВМРО в СОС внасят доклад, който предвижда отпускане на еднократна финансова помощ за насърчаване на раждаемостта и отглеждането на деца в София.Предложението на Патриотите е за първо дете помощта за семейството да е 200 лв., за второ – 500 лв., за трето – 1 300 лв., като условието е родителите да имат завършено средно образование. За по-висока степен на образование, еднократната помощ е съответно по-голяма по размер.Това обявиха в парламента съветници и депутати от партията. В мотивите си вносителите от ВМРО посочват, че това е политически и управленски инструмент, чрез който Столична община да стимулира раждаемостта сред отговорните родители. Програмата е разработена от председателя на Национален младежки комитет на ВМРО адвокат Михаил Петров и е одобрена от Областния комитет на ВМРО – София като средство за подпомагане на младите семейства на територията на столицата.Критериите, които Патриотите от ВМРО са заложили за отпускане на помощта, са минимум средно образование и постоянен/настоящ адрес на територията на Общината, като за постоянен адрес се предвижда две години уседналост преди раждането на детето, а за настоящ адрес – три години. Родителите с образователна степен „Бакалавър\" или „Магистър\" ще получават по-голям размер еднократна помощ. За второ и трето дете съответно сумите на еднократната помощ нарастват. За първо дете при родители с еднаква степен на образование се предвиждат:1. Родители със средно образование – сума в размер на 200 лв.;2. Родители с висше образование степен „Бакалавър\" – сума в размер на 250 лв.;3. Родители с висше образование степен „Магистър\" – сума в размер на 300 лв.За второ дете при родители с еднаква степен на образование се предвиждат:1. Родители със средно образование – сума в размер на 500 лв.;2. Родители с висше образование степен „Бакалавър\" – сума в размер на 600 лв.;3. Родители с висше образование степен „Магистър\" – сума в размер на 700 лв.За трето дете при родители с еднаква степен на образование се предвиждат:1. Родители със средно образование – сума в размер на 1300 лв.;2. Родители с висше образование степен „Бакалавър\" – сума в размер на 1500 лв.;3. Родители с висше образование степен „Магистър\" – сума в размер на 1700 лв.Според ВМРО, раждаемостта в София е около 13 000 деца на година, като около 45% от семействата са с поне един родител с висше образование. Позовавайки се на данните от последното преброяване на населението от 2011 г., Патриотите предвиждат съотношение между семействата с едно, две и три деца в пропорция 6:3:1. По този начин те изчисляват, че приблизителната сума на година за изпълнение на програмата е 6,5 млн. лв. Предложението на общинските съветници от ВМРО е средствата да се осигуряват ежегодно от бюджета на Столична община. В аргументите се посочва, че програмата е реален израз на заложената в програмата на ВМРО стратегия за подпомагане на тридетния модел и за насърчаване на интелигентната раждаемост и отговорното родителство. Чрез създаването на общински механизъм за еднократна финансова помощ целта е да се подпомагат младите семейства и да се облекчат, като с тези средства се покрият част от разходите в първите месеци от раждането на детето. Въведен е образователен критерий, който е обективна възможност да се подпомагат семейства, които не създават деца в риск. Програмата е част от мерките за справяне с демографската криза и инструмент за стимулиране на устойчив семеен модел, който изключва феномена „раждане на деца заради социални помощи\".Програмата бе представена от общинския съветник в СОС от групата на „Патриоти за София – ВМРО и АТАКА\" – Карлос Контрера и председателя на Национален младежки комитет на ВМРО – адв. Михаил Петров. Народните представители от ВМРО в ПГ на „Обединени патриоти\" Красимир Богданов и д-р Калин Поповски изразиха подкрепата си към това начинание и споделиха, че ще предложат да се подеме инициативата по приемане на тази програма за образованата раждаемост по местата, от където депутатите са избрани, защото трябва да се стимулира отговорното родителство. Тези наши действия са всъщност част от предложената от вицепремиера Красимир Каракачанов концепция за решаване на проблема с несоциализираните цигански групи, завърши Богданов. ", "date": "2019.02.15", "title": "ВМРО предлага помощ за образовани родители, магистрите с 1700 лв. за трето дете"}
{"url": "https://offnews.bg/politika/severna-makedonia-uvedomi-ofitcialno-za-novoto-si-ime-kak-e-pravilnot-697657.html", "text": "Република Северна Македония уведоми държавите-членки на ООН и страните със статут на наблюдател в световната организация за новото си конституционно име. То влиза в сила автоматично като резултат от сключването и ратифицирането на Договора от Преспа.„Официалното име на държавата ще бъде Република Северна Македония, което е конституционното наименование на страната. Краткото име ще бъде Северна Македония\", се казва във вербална нота, получена в Постоянното представителство на Република България към ООН в Ню Йорк, съобщи МВнР. Страната запазва досегашните си кодове MK и MKD, дадени ѝ от Международната организация по стандартизация (ISO), с изключение на регистрационните табели на превозните средства. Занапред те ще носят сигнатурата NMK.Прилагателното, което следва да се използва за държавата, нейните официални органи и други държавни институции, както и за частни институции, които са свързани с държавата, учредени са със закон и се ползват с финансова подкрепа от държавата за дейности зад граница, трябва да бъде съобразно официалното наименование или кратката му форма, т.е. „от Република Северна Македония\" или „от Северна Македония\". Прилагателни като „северномакедонски\" или „македонски\" не може да се използват в гореизброените случаи, уточнява документът. „Македонски\" може да се използва за частни субекти, които не са свързани с държавата и държавните институции, не са учредени със закон и не се ползват с финансовата подкрепа на държавата за дейности зад граница.Описаните наименования следва да се използват от държавите-членки и от страните със статут на наблюдател в ООН за всякакви цели, включително в двустранните отношения, посочва още документът.С внасянето на официалното уведомление престава да се използват наименованията „Македония\", „Република Македония\", „Бивша югославска република Македония\", както и акронимът FYROM/БЮРМ.", "date": "2019.02.15", "title": "Северна Македония уведоми официално за новото си име. Как е правилното прилагателно за държавата?"}
{"url": "https://offnews.bg/futbol/parva-liga-pak-e-tuk-david-i-goliat-na-starta-na-proletnia-dial-697663.html", "text": "Днес се подновяват битките в родната Първа Лига. Пролетният полусезон стартира в Стара Загора, където на \"Трейс арена\" местният Верея посреща Лудогорец. Домакините са закотвени на дъното без победа и само 5 точки, а \"орлите\" летят високо с шест точки преднина пред втория ЦСКА. Двубоят е с начален час 17:30, а главен съдия ще бъде Николай ЙордановНа пресконференцията преди срещата, треньорът на тима от Разград заяви притесненията си за играта на отбора и добави, че лидерската позиция задължава Лудогорец да печели двубоите си с атрактивен футбол. Очаква се новопривлеченият страж Пламен Илиев да дебютира, а Натанаел със сигурност пропуска мача. Защитникът е наказан да тренира с юношите, тъй като отказва да преподпише изтичащият му през лятото договор.В щаба на Верея също има за какво да се тревожат. Старозагорци започват с нов треньор в лицето на Олександър Севидов, който заменя на поста Небойша Миличич. В подготовката те записаха едва един успех срещу отбори от второто и третото ниво на българския футбол.  ", "date": "2019.02.15", "title": "Първа Лига пак е тук, Давид и Голиат на старта на пролетния дял"}
{"url": "https://offnews.bg/obshtestvo/klasicheskata-gimnazia-promeni-imeto-si-697644.html", "text": "Националната гимназия за древни езици и култури промени името си от \"Константин-Кирил Философ\" на \"Свети Константин-Кирил Философ\".Това стана на 14 февруари, патронния празник на училището, когато тази година отбелязахме 1150 години от кончината на св. Константин-Кирил Философ.В памет на равноапостолния просветител в столичния храм „Св. София“ бе отслужена празнична света литургия, а след края ѝ преподаватели и възпитаници на НГДЕК се събраха в аулата на Софийския университет за тържествената церемония за промяна на името.Символичен кръстник на Класическата гимназия стана министърът на културата Боил Банов.", "date": "2019.02.15", "title": "Класическата гимназия промени името си"}
{"url": "https://offnews.bg/obshtestvo/uchenitci-protegnaha-raka-s-dumi-za-obich-kam-vrastnitcite-si-ot-sot-697650.html", "text": "Със стихове и разкази за обич в Деня на Св. Валентин четвъртокласници от 51.СУ „Елисавета Багряна“ протегнаха ръка за приятелство към връстниците си от социалните услуги в столицата. Те се включиха в Литературния конкурс „Думи за обич“, който е част от Националната кампания „Мисията е възможна“ на Оперативна програма „Развитие на човешките ресурси“, свързана с деинституционализацията на грижите за деца в България.Вдъхновяващи думи за съпричастност, човечност, доброта, грижа и търпение бяха прочетени от сцената на 51.СУ към деца от Центровете за настаняване от семеен тип за деца без увреждания „Любен Каравелов“, „Паисий Хилендарски“ и „Софроний Врачански“. Най-вдъхновяващите творби бяха селектирани от писателя Захари Карабашлиев, който бе специален гост на Литературния конкурс „Думи за обич“.На церемонията по награждаването на най-сполучливите стихове и разкази присъстваха заместник-министърът на труда и социалната политика и ръководител на Управляващия орган на Оперативна програма „Развитие на човешките ресурси“ Зорница Русинова, председателят на ДАЗД д-р Елеонора Лилова, представители на Агенцията за социално подпомагане, Столична община и Комисията по образованието и науката в Народното събрание.Зам.-министър Зорница Русинова сподели с децата, че е пристрастна към литературата и ги поздрави за смелостта, амбицията и добрите думи.Русинова благодари на всички гости за това, че в този ден са заедно с децата, които поради една или друга причина живеят далеч от семействата и близките си.Председателят на ДАЗД д-р Елеонора Лилова се обърна към учениците от 51.СУ с думи на патрона на училището Елисавета Багряна:Писателят Захари Карабашлиев отвори вратичка за размисъл с притча от персийски поет, който говори за три врати, през които трябва да минеш, преди да кажеш нещо. На първата врата е написано: Истина ли е това?“. На втората врата пише: „Необходимо ли е?“ И ако успееш да минеш през първите две врати, стигаш до третата, на която пише: „Добро ли е това, което казваме?“.Захари Карабашлиев отличи като най-добри творби в конкурса стихотворението на Йоан Иванов от IV а клас „Обич“, стихчето на Борис Везев от IV б клас „Думи за обич“, стихотворението на Елия Йосифова от IV в клас със заглавие „На моите непознати приятели“ и разказа на Фани Транчева от IV г клас със заглавие „Думи за обич“.Победителите получиха грамоти за участието си в Литературния конкурс и подаръци. Всички деца-участници в конкурса бяха поощрени за старанието си и желанието да дарят усмивка и топлина на дете в нужда.А най-важните гости на Литературния конкурс от Центровете за настаняване от семеен тип за деца без увреждания „Любен Каравелов“, „Паисий Хилендарски“ и „Софроний Врачански“ получиха свое ангелче с добродетел, специално изработени за тях от връстниците им от 51.СУ „Елисавета Багряна“.Отличените творби можете да прочетете .", "date": "2019.02.15", "title": "Ученици протегнаха ръка с `Думи за обич` към връстниците си от социалните услуги"}
{"url": "https://offnews.bg/kultura/moonspell-i-rotting-christ-s-kontcert-v-sofia-na-17-noemvri-video-697668.html", "text": "BGTSC официално обяви, че Moonspell и Rotting Christ са потвърдили концерта си в България на 17 ноември от 19:00 часа в столичния клуб Микстейп 5. Събитието е част от общо турне, преминаващо през 50 града в над 25 държави.\"Moonspell\" e португалска готик метъл група, създадена през 1989 г., все още под името Morbid God. Бандата имат твърдо готик звучене с нотки на дуум-дет метъл, но според Фернандо най-точното определение е \"дяволска музика\".\"Ротинг Крайст“ e основана през 1987 и е сред първите метъл групи в Гърция и на Балканите. Нейният стил, често определян като мелодичен блек метъл, се променя с времето: първото им демо от 5 песни е смесица от грайндкор и блек метъл, а в средата на 1990-те години се ориентира към готика. Самите членове на групата предпочитат да определят музиката си като „дарк метъл“.Билетите са в продажба онлайн и в мрежата на Евентим, а някои от местата на които можете да ги намерите са Бензиностанции OMV , Technopolis, Български пощи, Orange, Usit Colours, магазини На Тъмно, Office 1 Superstore, билетна каса на EVENTIM на ул.“6-ти септември“в София, билетен център НДК, Дворец на културата и спорта – Варна, Пловдив – билетна каса пред общината.До 18 февруари билетите ще са на цена от 40 лева. След това и до деня на концерта цената ще е 45 лева. В случай на останали в деня на събитието и на място в клуба цената на входа ще е 50 лева.", "date": "2019.02.15", "title": "Moonspell и Rotting Christ с концерт в София на 17 ноември (видео)"}
{"url": "https://offnews.bg/politika/borisov-nagraden-s-ordena-na-republika-sabria-697653.html", "text": "Премиерът Бойко Борисов беше награден с най-високото държавно отличие на Сърбия „Орденът на Република Сърбия“, съобщи правителствената пресслужба.„Позволете ми да приема тази награда от името на всички българи, които положиха огромни усилия по време на Българското председателство – на всички, които вярваме, че Сърбия е неразделна част от Европа, че в най-скоро време ще бъде член на Европейския съюз“, заяви министър-председателят в Белград, след като беше награден с най-високото държавно отличие на Сърбия.Призът беше връчен от сръбския президент Александър Вучич на националния празник на западната ни съседка - Денят на държавността на Република Сърбия. Борисов подчерта, че няма по-добро от това съседите да са държави-членки на ЕС, защото така заедно можем да работим по набелязаните инфраструктурни проекти – жп линиите, магистрали, газопроводи, туризъм. „Мога да ви уверя, че колкото и труден да е светът, колкото и трудни решения да взехме, особено след война – аз вярвам и виждам, че Сърбия върви по верен път и няма по-хубаво от приятелството, от мира и дружбата между народите,“ заяви премиерът. ", "date": "2019.02.15", "title": "Борисов награден с Ордена на република Събрия"}
{"url": "https://offnews.bg/sviat/kitaj-zatvaria-bazovia-si-lager-na-everest-za-turisti-zaradi-bokluka-i-697682.html", "text": "Китай затваря базовия си лагер на връх Еверест от своята страна за туристи без разрешителни за изкачването му. Властите прибягват до тези мерки, за да се справят най-вече с нарастващия проблем с отпадъците.Туристите ще могат за стигнат до манастир, който се намира малко под нивото на базовия лагер от 5 200 м.През годините планината се посещава повече от южната част на Непал, но напоследък броят на посетителите от китайската страна нараства. Китайският базов лагер, разположен в Тибет, е популярен, тъй като е достъпен с кола, а в непалския може да се стигне само с поход от почти две седмици.Най-високият връх в света се бори с боклука в продължение на години, тъй като броят на посетителите нараства. Китайската асоциация по алпинизъм казва, че около 40 000 туристи са посетили базовия лагер през 2015 г. Рекордните 45 000 туристи са посетили базовия лагер на Непал за периода 2016 – 2017 г. според Непалското министерство на водите и опазването на почвите.Туристи ще бъдат допуснати само до зони над манастира Ронгбук, който е на около 5000 метра над морското равнище, съобщава китайската държавна информационна агенция Синхуа. Алпинистите с разрешение да се изкачат на 8 848 м, ще могат да използват по-високия лагер.През януари властите обявиха, че ще ограничават броя на разрешителните за катерене всяка година до 300.Официалното съобщение за закриването бе направено през декември на уебсайта на тибетските власти.В него се посочва, че три операции по почистване през миналата пролет са събрали 8 тона отпадъци, включително човешки изпражнения и планински съоръжения, които катерачите са изоставили. Тази година усилията за почистване ще се насочат към премахване на останките от загиналине в т. нар. зона на смъртта - над 8 000 м, където въздухът е твърде разреден.", "date": "2019.02.15", "title": "Китай затваря базовия си лагер на Еверест за туристи заради боклука им"}
{"url": "https://offnews.bg/112/spetcaktcia-v-blagoevgrad-nad-10-zadarzhani-prez-noshtta-697636.html", "text": "Мащабна акция проведоха ГДБОП и ДАНС тази нощ в Благоевград.По непотвърдена информация са задържани между 10 и 15 души, съобщи бТВ, като се позовава на свои източници в МВР.Сред арестуваните има и жени.Действията на спецслужбите най-вероятно са били насочени срещу наркоразпространението в областта.", "date": "2019.02.15", "title": "Спецакция в Благоевград, над 10 задържани през нощта"}
{"url": "https://offnews.bg/obshtestvo/proshtavame-se-s-tcvetana-galabova-parvata-tv-govoritelka-u-nas-697635.html", "text": "Днес се прощаваме с актрисата Цветана Гълъбова, първата телевизионна говорителка в България. Тя почина на 9 февруари на 86-годишна възраст. Близки и приятели ще си вземат последно сбогом с нея от 14 часа в сградата на Сатиричния театър.Професионалният ѝ път започва през 50-те години на ХХ век в Бургаския театър и продължава на сцената на Сатирата.Повече от 3 десетилетия тя играе за неговата публика, а през 1960 г. е избрана за първата телевизионна говорителка у нас. ", "date": "2019.02.15", "title": "Прощаваме се с Цветана Гълъбова - първата тв говорителка у нас"}
{"url": "https://offnews.bg/ikonomika/otvariat-ofertite-za-13-km-ot-struma-v-kresnenskoto-defile-697632.html", "text": "Офертите от обществената поръчка за избор на изпълнител, който да проектира и построи над 13 километра от магистрала \"Струма\" между Кресна и Крупник ще бъдат отворени в АПИ днес. Това е платното в посока Кулата-София, което ще преминава източно от Кресненското дефиле по ново трасе.Проектът се смята за един от най-сложните и трудни за изпълнение. Затова и предвидената сума за строителството на отсечката е 444 милиона лева без ДДС.Цялата близо 24-километрова отсечка от Кресна до Крупник е разделена на две, за да може да се работи едновременно, припомня бТВ. Срокът за изпълнение е 1500 дни.", "date": "2019.02.15", "title": "Отварят офертите за 13 км от 'Струма' в Кресненското дефиле"}
{"url": "https://offnews.bg/obshtestvo/roditeli-uchitelka-v-detska-gradina-blaska-detcata-i-im-kreshti-te-s-697633.html", "text": "Родители обвиняват в насилие учителка от детска градина в Дулово, която, по думите им, блъска децата, а те се оплакват и от крясъците на Гинка Костова. В градината \"Щастливо детство\" хлапетата били притискани до стената, детето на Василе Халил споделило, че е удряно по главата, разказа мъжът по бТВ. Общината и регионалният инспекторат по образование в Силистра са направили проверка след жалба от родители. Те твърдят, че децата им не искат да ходят на градина. Моето дете се напишква, според лекаря - от стрес, и други имат този проблем, обяснява Фатмегюл Каба, баба на дете от детската градина. Учителката Гинка Костова отрича обвиненията. „На деца не съм посягала, имам доста стаж зад гърба си, нито съм обиждала дете, текат проверки в момента, нека когато приключат следствията, аз ако съм виновна ще си поема цялата отговорност”, категорична е Костова.Има и родители, които защитават учителката. „Ако някой докаже, че тя се държи лошо с децата, аз също съм \"за\" да я махнат – това са деца. Но да махат учител, който си върши работата толкова години, просто защото е неудобен, не знам, за мен не е редно…”, смята Емилиян Симеонов, родител.След проверка кметът д-р Юксел Ахмед е издал заповед директорката да вземе мерки за безопасността на децата. А проверката на регионалното управление показва, че има основания за безпокойство и се препоръчва на директора на детската градина да наложи административно наказание на Гинка Костова.Ваня Неделчева, директорка на \"Щастливо детство\", коментира, че ще реши какво да е наказанието, след като се консултира с юрист.Родителите обаче не са доволни от проверките и са изпратили сигнал до Комисията за защита от дискриминация.", "date": "2019.02.15", "title": "Родители: Учителка в детска градина блъска децата и им крещи, те се напишкват от стреса"}
{"url": "https://offnews.bg/obshtestvo/advokat-vse-poveche-lekari-zavezhdat-dela-zaradi-obidi-v-sotcialnite-697640.html", "text": "Увеличават се делата, заведени от лекари, заради обиди в социалните мрежи. Това заяви адвокатът по медицинско право д-р Мария Петрова по бТВ. Вербалното насилие спрямо медици е по-често срещано от физическото, но понеже разговорите между лекар и пациент често се водят без свидетели, лекарите не могат да защитят правата си, коментира още тя.Агресията към лекарите е сериозен проблем не от вчера и днес. През 2013 г. бяха направени изменения в Наказателния кодекс и лекарите бяха приравнени към съдии, прокурори, длъжностни лица и наказанията за нападения срещу тях значително бяха увеличени, припомни Петрова. Факт е обаче, че не наблюдаваме спад на нападенията срещу тях. Най-често извършителят на даденото престъпление е с чисто съдебно минало и бива освобождаван от наказателна отговорност, налага му се глоба от 1000 до 5000 лева\", посочи още Петрова. ", "date": "2019.02.15", "title": "Адвокат: Все повече лекари завеждат дела заради обиди в социалните мрежи"}
{"url": "https://offnews.bg/futbol/levski-s-udar-po-tcska-sinite-pokaniha-manolev-697634.html", "text": "Отборът на Левски е направил предложение на национала Станислав Манолев. Благоевградчанинът е свободен агент откакто напусна ЦСКА след назначаването на Любо Пенев.Не е тайна, че двамата не са в добри отношения, което бе и причината двете страни да се разделят.Защитникът е фен на \"сините\" от дете, но вероятността да заиграе на \"Георги Аспарухов\" не е голяма. Сериозен фактор за това е признателността му към Гриша Ганчев и желанието да не му обръща гръб, тъй като именно Ганчев го взе в Литекс, давайки му тласък за големия футбол. Към момента Манолев тренира с родния Пирин, докато търси отбор зад граница.На \"Герена\" в момента се подвизават двама бивши играчи на ЦСКА - Станислав Костов и Сержиу Буш. И докато първият е голмайстор на \"сините\", то вторият се превърна в ненужен след привличането на Валери Божинов.", "date": "2019.02.15", "title": "Левски с удар по ЦСКА, \"сините\" поканиха Манолев"}
{"url": "https://offnews.bg/obshtestvo/41-to-zasedanie-na-natcionalnia-savet-za-zakrila-na-deteto-se-provede-697641.html", "text": "На 14 февруари 2019 г. в Министерството на труда и социалната политика се проведе 41-то заседание на Националния съвет за закрила на детето под председателството на д-р Елеонора Лилова – председател на Държавната агенция за закрила на детето и НСЗД.На заседанието присъстваха зам.-министърът на труда и социалната политика – г-жа Зорница Русинова, г-н Евгени Стоянов-заместник-министър на правосъдието, г-жа Ваня Колева - заместник-министър на младежта и спорта, г-жа Дияна Янчева, заместник-председател на Националния статистически институт, г-жа Румяна Петкова, изп. директор на Агенция за социално подпомагане, експерти, членовете на Съвета от квотата на неправителствените организации и гостите на заседанието: г-жа Ева Жечева, представител на Омбудсман на РБългария, д-р Джейн Муита – представител на УНИЦЕФ, г-жа Мария Шишкова, представител на Върховния комисариат на ООН за бежанците и Ива Георгиева, председател на Съвета на децата към ДАЗД.Обръщение към участниците в заседанието отправи заместник министър-председателят по икономическата и демографската политика г-жа Марияна Николова, в което отбеляза обществените консултации, проведени по Националната стратегия за детето 2019-2030 г. Тя акцентира върху важността на всяко изказано мнение и необходимостта от целенасочена комуникационна кампания за разясняване на основните принципи, дейности и мерки, посочени в новия документ. Вицепремиерът подчерта, че трябва да има диалог с всички заинтересовани страни, чрез който да се постигне съгласие и призова членовете на Съвета да вземат решения с мисъл за бъдещетоОбръщение към членовете на Националния съвет за закрила на детето отправи също г-н Бисер Петков, министър на труда и социалната политика. Той подчерта, че в рамките на обществените консултации по Стратегията за детето са постъпили много разнопосочни мнения и въпреки, че в по-голямата си част те са подкрепящи, широк отзвук са получили няколко неверни твърдения и произволни тези. Въпреки това, министърът на труда и социалната политика препоръча всяко мнение, независимо дали е положително или отрицателно, да бъде внимателно разгледано от работната група и едва след това да се пристъпи към процедурите по приемане на документа. Министър Петков открои важността на стратегическите документи във фокуса на заседанието, като почерта, че проектът на Националната програма за закрила на детето 2019г. е в синхрон с Новата стратегия за детето 2019-2030 г.Д-р Джейн Муита, представител на УНИЦЕФ за България, също изрази подкрепата на организацията по проекта на Националната стратегия за детето 2019-2030 г. Тя подчерта, че проектът на Стратегията е един от най-добрите, които познава. Изрази готовност за изпълнението на стратегията, както и подкрепа за разяснение на спорните въпроси по отношенията на родителя и детето и изключителната важност в този синхрон на взаимодействието между тях, което води до развитие на потенциала на детето.Членовете на Националния съвет за закрила на детето единодушно приеха проектите на Националната програма за закрила на детето 2019 г. и доклада по изпълнението на Програмата за 2018 г., отчета по изпълнението на Плана за действие 2017-2018 г. и новия План за действие за периода 2019-2020 г. към Националната програма за превенция на насилието и злоупотребата с деца (2017-2020 г.).", "date": "2019.02.15", "title": "41-то заседание на Националния съвет за закрила на детето се проведе под председателството на д-р Елеонора Лилова"}
{"url": "https://offnews.bg/kultura/dreskodat-za-tozi-sv-valentin-beshe-sinioto-697643.html", "text": "Дрескодът за този Св. Валентин беше синьото – заради „Любов до синьо“, книгата, която още преди да се е появила в книжарниците, стана хит, защото това е може би най-очакваното заглавие на месеца, жадувано от хилядите почитатели на Добромир Банев.Централното фоайе на Националната библиотека „Св. св. Кирил и Методий”, където се състоя премиерата на книгата, се оказа твърде тясно за многобройните гости, които се стекоха, за да станат част от това събитие, да чуят великолепните стихове на поета и да си вземат новата му стихосбирка с автограф.Редакторката на книгата - поетесата Маргарита Петкова, беше съвсем лаконична, но точна, както само тя умее:Стотиците гости на премиерата – актьори, певци, поети, журналисти и почитатели, слушаха в захлас и с обожание стиховете на Добромир Банев, горещо го аплодираха и след това два часа търпеливо чакаха, за да получат своя автограф от него. Подобна шеметна премиера, невероятният интерес към книгата и любовта на толкова много хора категорично потвърждават факта, че Добромир Банев е един от най-обичаните български автори днес.", "date": "2019.02.15", "title": "Дрескодът за този св. Валентин беше синьото"}
{"url": "https://offnews.bg/futbol/sobstvenikat-na-lokomotiv-plovdiv-ot-levski-da-mu-misliat-697631.html", "text": "Собственикът на Локомотив Пловдив Христо Крушарски коментира предстоящата визита на неговия отбор срещу Левски в неделя. Бизнесменът се закани на \"сините\", като ги предупреди да не очакват лек мач.\"Готови сме за мача. Чувам, че от Левски много се точат, затова съм им приготвил по една черно-бяла фланелка да им подаря като ги бием на \"Герена\", заяви пред PlovdivNews.bg Крушарски след срещата с Общинския съвет на Пловдив, на която е била обсъдена концесията на стадион “Локомотив” и тренировъчния комплекс в “Тракия”. Желанието на Крушарски е било процедурата да се ускори.\"Цялата документация за стадион Локомотив и базата ни са предадени и всичко върви по определения ред. Не може да говорим тука кмета каза - кмета не каза, Крушарски каза - Крушарски не каза. Всичко е по каналния ред. Молбата ни е да се ускори процедурата по отдаване на концесия на базата ни, за да могат децата да отидат там и да тренират.Реално работата по стадиона ще започне, когато концесията е готова. От много време съм тук, направил съм доста неща и знам, че стадионът няма да стане с магическа пръчка. Изготвили сме план, който ще следваме в следващите 5- 6 години. По моите разчети реконструкцията ще струва 14,6 милиона лева за 10 300 места. Все още не съм говорил за заем от Фонда на фондовете, но ако можем да се възползваме, за да ускорим процеса, ще го направим.\" каза Крушарски.\"Надявам се до края на лятото базата на Локомотив в \"Тракия\" да е готова. Имаме една съгласувателна процедура с няколко министерства и не можем да дадем точен срок. Правим всичко възможно нещата да се случат по-бързо, за да може Локомотив да направи базата си\", добави от своя страна кметът на града Иван Тотев.", "date": "2019.02.15", "title": "Собственикът на Локомотив Пловдив: От Левски да му мислят"}
{"url": "https://offnews.bg/medii/aleks-horn-ot-absurdno-smeshnoto-shou-nastavnikat-gushkah-se-s-moia-696976.html", "text": "- Имаше ли задача, която ти се искаше да поставиш на участниците, но не ти позволиха?- Честно казано, позволено ни е да правим, каквото ни хрумне, коетo е необичайно за телевизията по принцип. Примерно, в първия епизод участниците рисуват коне, докато яздят! Мислех, че няма да мине. Единственото, което не направихме, а ми се искаше, бяха малко по-мащабните задачи. Например, да боядисат възможно най-голямото нещо в червено. Хрумна ми, че може да се пробват с крави, сгради, дори хълмове. Ограниченото време не позволи да се случи.- Имаш ли участник фаворит?- Определено не е един-единствен. Но има няколко, които още не вярвам, че се навиха да се включат. Боб Мортимър, например, години наред бе мой герой, а накрая в една от задачите се гушкахме в багажника на колата му. Мел Джидрок и Ноел Филдинг (двама страхотни комици И водещи на шоуто The Great British Bake Off) също са големи имена и невероятно приятни хора. А накрая участва и най-добрият ми приятел Тим Кий, така че работата ми е страшен купон.- Най-трудната задача, която жена ти ти е поставяла?- Ха, страхотен въпрос! У дома никога не става въпрос за една голяма и сложна задача, а за стотици малки, които никога не успяваш да свършиш. Средата на февруари е и едва сега успях да сваля последната част от коледната украса. Градината ме чака, трябва да се кача на тавана да открия торба с дрехи и в някакъв момент да проверя дали децата са се научили да четат. Добре, че е работата, да си отдъхна!- Коя реплика винаги ще накара хората да се разсмеят?- Не знам има ли такава отделна реплика. Но примерно да видиш как вятърът издухва нечия шапка и човекът я подгонва - това винаги би ме разсмяло. Или когато чайка си свърши работата върху нечия глава и той полудее и започне да я кълне. Ами смешно е!-  Къде се чувстваш най-добре - в телевизията, радиото, стендъпа или пишейки?- Зависи какво съм правил последно. Ако сме снимали интензивно, харесвам ударния ефект на живото предаване. Но ако твърде дълго сме били на път, обичам да си остана у дома и да пиша книга. В идеалния случай правя всички неща по равно.- Как разбра, че си комедиант?- Откакто започнахме да снимаме \"Наставникът\", се занимавам много малко със стендъп комедия. Свиря с бандата ми The Horne Section поне веднъж седмично и винаги се забавляваме. Мисля, че на този етап единашкият живот на стендъп комика би ми се сторил самотен, тъй като толкова обичам да снимам задачите с останалите комици и да ги оценявам с Грег, моят шеф.Още не съм сигурен колко съм забавен. Спомням си как една Коледа разсмях семейството си, бях на 11. Нямам представа какво казах, но си спомням усещането, че съм казал нещо смешно. Пристрастяващо е. Така семенцето бе посято и знаех, че трябва да се кача поне веднъж в живота си на сцена.- Кой е по-забавен - ти или Наставникът?- Наставникът не само е по-забавен от мен, но и по-силен, по-смел, по-абсурден, по-зает, по-богат, по-красив и доста, доста по-висок. Аз, на свой ред, имам много надежден партньор.- И извън прожекторите ли си забавен?- Вкъщи не толкова, колкото хората си представят. Питат ме дали и там си поставяме задачки и хитринки, но истината е, че съм родител като всички останали: уморен! Зад кадър в \"Наставникът\" винаги си прекарваме много добре. Тестваме задачите и си организираме общи обеди. Всеки ден е удоволствие!- Кажи нещо смешно за Брекзит?- Хм, това е най-трудният въпрос от много време насам. Когато всичко започна, на всички думата ни се струваше смешничка, звучеше като зърнена закуска (от breakfast cereal - b.a.). Така си беше. Сега това ми изглежда като отдавнашен спомен. Надявам се, че накрая всичко ще бъде като в дълъг и тъп виц, където в крайна сметка нищо не се случва и всичко е било голяма безсмислена шега.Телевизионната игра дебютира на 15 февруари, в 22:45 с повторение в събота от 23:30 и неделя от 22:00 по  ().", "date": "2019.02.15", "title": "Алекс Хорн от абсурдно-смешното шоу 'Наставникът': Гушках се с моя идол в багажника му"}
{"url": "https://offnews.bg/politika/po-kasna-doba-tcik-ostava-sashtata-bez-kameri-na-izborite-obobshten-697638.html", "text": "Европейските избори през май ще се проведат от настоящата Централна избирателна комисия (ЦИК), чийто мандат изтича през март. Това реши парламентът тази нощ, заседанието продължи 15 часа. Предложението на БСП да започне процедура по смяна на състава на ЦИК, бе отхвърлено. \"За\" гласуваха 56 народни представители, \"против\" 83 и \"въздържали се\" 17. Корнелия Нинова: Аргументите против са несъстоятелниЩе ви кажа колко са несъстоятелни аргументи да не се отвори процедура за избор на ЦИК. Първият е, че такава промяна не се прави непосредствено преди предстоящи избори, защото ще създаде хаос. Сега действащата комисия е избрана от парламента на 20 март 2014 г. Първите избори, които те произвеждат са на 25 май 2014 г. – два месеца по-късно. Нямаше хаос и ги проведоха добре. През октомври същата година тази комисия направи парламентарни избори, отново не се чу за хаос. Вторият аргумент е, че този състав на комисията е назначен от БСП. Тук има две фалшиви новини. Първата е, че тази комисия е назначена. ЦИК се избира от Народното събрание и президента, а не се назначава от партия. Ще припомня малко факти, за да видите кой и как назначава ЦИК и има мнозинство вътре. В сегашната комисия ГЕРБ имат - 7 души, БСП - 6, ДПС - 3, ОП - 3 НДСВ - 1, Реформаторски блок - 1, Бареков - 1, АБВ - 1, ВОЛЯ -1. Къде тук видяхте мнозинство на БСП. Ако ги съберем, сега управляващите имате мнозинство. Кажете го на г-н Цветанов – бореца срещу фалшиви новини. Кажете му, че е главен автор на най-фалшивите новини в държавата - когато лъже, че тази комисия е назначена от БСП и се доминира от нас. Ние щяхме да се радваме, ако е така, защото с днешното си поведение щяхме да ви докажем, че борбата ни не е за партийния ни интерес, а за върховенството на закона. Не 6, а 16 да имахме, пак щяхме да искаме да се спазва законът.Третият аргумент е, че тази комисия се е сработила, свикнали са помежду си и няма нужда да рискуваме с екип, който не се познава. Дайте по тази логика да спрем да избираме ВСС или нов Конституционен съд. Защо да правим парламентарни избори след като вие - ГЕРБ, ОП и понякога ДПС се сработвате много добре. Що за логика е това? Този аргумент е посегателство върху държавността, защото вие оспорвате мандатността като основен принцип, залегнал в Конституцията и редица закони на държавата. Това е посегателство върху функционирането на институциите и държавността, заяви лидерът на БСП Корнелия Нинова по време на дебатите. Предложението за смяна състава на ЦИК не е нищо друго освен поредната провокация към демокрацията в България, каза депутатът от ГЕРБ Спас Гърневски. Равносилно е на провокация като в Костинброд, коментира той. С доста омерзение казвам, че ние ще подкрепим проекта за решение за смяна на ЦИК, каза депутатът от \"Обединени патриоти\" и заместник-председател на ВМРО Искрен Веселинов. Депутатите решиха още  да са валидни, ако кандидатът е получил действителни гласове не по-малко от районната избирателна квота. Така за пренареждане на листата кандидатите трябва да съберат около 130 000 преференции за евроизборите, 17 000 за парламентарните избори и около 6 000 за местните избори (в София). Мнозинството в парламента отхвърли предложение на депутата от ГЕРБ Диана Саватева да отпадне забраната за оповестяване на социологически проучвания в деня за размисъл и в изборния На изборите за евродепутати през май ще има  в не по-малко от 3 хил. секции, а на местните избори през есента - в не по-малко 6 хиляди. И на двата вота навсякъде ще има възможност за гласуване с хартиена бюлетина, като машинният вот ще се зачита за действителен.Номерата на партиите, коалициите и инициативните комитети в интегралната бюлетина остават, но номерата на формациите ще бъдат от 1 до 100, а на кандидатите за депутати, евродепутати и общински съветници - от 101 нагоре. Няма да има видеонаблюдение на изборния процес. Мнозинството в парламента отхвърли предложение на депутата от ГЕРБ Диана Саватева да отпадне  на социологически проучвания в деня за размисъл и в изборния ден.", "date": "2019.02.15", "title": "По късна доба: ЦИК остава същата, без камери на изборите (обобщение)"}
{"url": "https://offnews.bg/futbol/chelsi-se-nalozhi-nad-malmio-vizhte-vsichki-rezultati-ot-liga-evropa-697630.html", "text": "Челси победи Малмьо с 2:1 в първа среща от 1/16-финалите на Лига Европа. Головете за лондончани на стадион \"Сведбанк\" бяха дело на Рос Баркли през първото полувреме и Оливие Жиру след почивката.Попадението на французина бе истинска наслада за ценителите на футбола. Нападателят се разписа след техничен удар с петичка, след като преди това съотборниците му сътвориха мощна атака. Почетното попадение за домакините вкара Андерс Кристиансен малко преди края на мача.Като цяло срещата предложи много здрав и атрактивен футбол. Малмьо започна свирепо мача, но не успя да вкара и това се оказа решаващо в крайна сметка.В друг интересен мач тази вечер Валенсия се наложи над Селтик с 2:0 като гост. Денис Черишев откри резултата в 42-ата минута, а през втората част асистира на Рубен Собрино, който оформи крайния резултат.Първите две опасности в мача бяха пред вратата на шотландците, но Даниел Вас ги пропусна. В 42-ата минута Макгрегър загуби топката. Парехо подаде към Собрино, а той намери Черишев, който на празна врата откри резултата.В началото на второто полувреме \"прилепите\" стигнаха до втори гол. Този път Черишев и Собрино си размениха ролите, като руснакът центрира за нападателя, който засече топката в мрежата.Малко след това Бейн спаси опасен удар на Пичини. До края на мача Селтик можеше да върне поне един гол, но Уеа и Едуар не съумяха да се разпишат.По-рано БАТЕ Борисов пък шокира неприятно Арсенал на свой терен и постигна изненадваща победа с 1:0. Единственото попадение падна в последните секунди на първото полувреме и бе дело на Драгун, който реализира с глава от близка дистанция.Така на практика беларусите имат предимство преди реванша между двата тима, който е след броени дни в английската столица Лондон.", "date": "2019.02.15", "title": "Челси се наложи над Малмьо, вижте всички резултати от Лига Европа"}
{"url": "https://offnews.bg/temida/mitio-ochite-se-vrashta-s-konvoj-ot-istanbul-dnes-697593.html", "text": "Турция ни връща Димитър Желязков - Митьо Очите днес. Той ще бъде екстрадиран от Истанбул, като местните власти ще го предадат на българските на летище \"Ататюрк\", откъдето той ще лети под конвой за София. Желязков бе  в началото на август миналата година, след като бе обявен за издирване с червена бюлетина на Интерпол. Турският съд разреши екстрадицията му в края на октомври. Поводът бе акция на спецпрокуратурата в района на Бургас срещу престъпна група с лидер Митьо Очите. Задържани бяха 19 души. Част от тях бяха обвинени за рекет, палежи, побоища и наркотици.Митьо Очите бе задържан по-късно в луксозен хотел в Истанбул заедно със зърнения бос и общински съветник от Бургас Бенчо Бенчев. Срещу Бенчо Бенчев бе повдигнато  че е укривал Митьо Очите в чужбина. Събрани са всички необходими доказателства и са извършени всички необходими действия за приключване на делото срещу Димитър Желязков. Предстои предявяване на окончателни обвинения на всички лица по това дело, съобщи вчера зам.-главният прокурор Иван Гешев.", "date": "2019.02.15", "title": "Митьо Очите се връща с конвой от Истанбул днес"}
{"url": "https://offnews.bg/obshtestvo/po-zashtiteni-zaedno-kak-platformata-trace-the-face-vazstanoviava-izg-695473.html", "text": "Преслава Лилова от Българския червен кръст е един от героите на кампанията. Тя е сред създателите на международната онлайн платформа . С ежедневната си работа младата жена помага на мигранти да открият свои близки, чиито следи са били изгубени в търсене на по-сигурно бъдеще. Преслава отговаря за международната дейност в централата в София. \" е една от инициативите, които най-много обичам и взех присърце. Стават шест години, откакто стартира официално. Роди се след една среща с наши колеги от други държави и с подкрепата на Международния комитет на Червения кръст я реализирахме. В самото начало буквално дарявахме от себе си - много време, много четене, за да сме сигурни, че ще съблюдаваме всички норми на законодателството и международните стандарти. Трябваше да се стараем не само да помогнем на хората, но и по никакъв начин да не им нанесем вреда. Тъй като става дума за събиране на лична, чувствителна информация за хора в тежко състояние и нуждаещи се от хуманитарна подкрепа\", разказва тя.\"Началото беше много  по същността си. Това ми импонира особено много, тъй като преди да започна работа за БЧК с години съм била и доброволец в една от областните организации.След това трудната цел бе да направим вътрешна промоция на платформата в организациите на Червения кръст и Червения полумесец в рамките на Мрежата по възстановяване на семейни връзки\", добавя Преслава. е за хора, разделени в резултат на миграция. \"Когато хората се придвижват, често по пътя си те не само срещат изпитания и какви ли не неволи, но те могат да загубят своите близки, да се разпръснат, да попаднат на различни места и да загубят начин, по който да установят отново контакт. Можем да вземем като пример бежанския поток от Сирия, казва Преслава Лилова. - Установихме, че традиционните способи, досега използвани при издирванията, не помагат при динамиката на придвижване на тези хора. Те тръгват от Сирия и много бързо преминават през транзитни държави и се устремяват към дестинация, където обикновено имат познати или роднини. Когато получим заявка за издирван човек, не успявахме да я обработим със скоростта на тяхното придвижване. Казахме си: ОК, живеем в технологично време. Да видим как технологията може да помогне на хуманитарната дейност. Затова информацията се намира онлайн. Всеки заявител, който се съгласи негова снимка да бъде качена със съобщение, че търси близък, може да направи тази заявка бързо в представителство на Червения кръст или Червения полумесец в държавата по местонахождение.\"В същото време, традиционните способи за издирване остават валидни. На място, където има офиси на Червен кръст, хората могат да разчитат на доброволците там да съдействат за подобна регистрация и да разгледат каталози на вече публикувани снимки.Сега се издирват над 11 000, а заявителите са над 13 000 души. \"За щастие, повишаваме положително разрешените случаи. Само за септември имаше 9 такива. За нас успешен е случай, в който се установи жив, реален контакт\", споделя Преслава Лилова.Много добри резултати с положителни събирания има за хора от Афганистан. Има и регистрирани случаи на хора, загубили следите на свой близък още от Втората световна война. Някои истории са дори забавни. \"Имали сме заявител на преклонна възраст. Една дама, която живее сама в село в централна България, без контакт с близки и роднини. Като единствен сантимент тя си спомня годините на своето обучение, когато е имала близка като сестра състудентка от Румъния. Свързахме се с колегите от Румънския червен кръст и успяхме да намерим тази дама и да ги свържем. Така че го има и този романтизъм в работата ни.\"Бързо бил разрешен и случай за Норвегия, когато брат търсел брат си. \"Когато го издирихме успешно, те не можеха да се разберат добре, защото другият беше позабравил български. А останалият в България брат нямаше възможност да си позволи обажданията. Предоставихме им нашия офис и телефон, за да могат да разговарят, и посредничехме дори и при превода.\"Има и наистина емоционално натоварващи случаи. \"Когато се търсят деца, болката на родителите е нещо, което не пожелавам да видя в очите на никого, споделя Преслава. - Неотдавна имахме две семейства, загубили по пътя на миграцията своите деца. Открихме ги в Сърбия благодарение на Международния комитет на Червения кръст и на колегите от Сръбския червен кръст, които също като нас работят на терен и посещават центровете за мигранти. Установихме видеовръзка с едно от семействата. Затрогващ момент беше, когато семейството видя своето дете от другата страна на монитора, а то докосваше екрана, защото искаше да прегърне майка си и баща си. Всички, които станахме свидетели на тази сцена, едва ли ще я заличим от ума си. Накрая семействата се събраха успешно.\"Преслава и нейните колеги в България посещават редовно горещите мигрантски точки - като центрове за бежанци. Това гарантира, че случаите на изгубен близък човек се регистрират максимално бързо и изчерпателно, а така нарастват и шансовете семейните връзки да бъдат възстановени. Статистиката доказва, че координираните усилия на служителите в толкова много страни дават все по-успешни резултати.", "date": "2019.02.15", "title": "По-защитени заедно: Как платформата Trace The Face възстановява изгубени семейни връзки"}
{"url": "https://offnews.bg/analizi-i-komentari/georgi-lozanov-kogato-baj-ganiu-sreshtna-hadzhi-gencho-697648.html", "text": "Днес ние – и като казвам „ние”, имам предвид не друг, а представителите на нашата вяра и на нашия патриотизъм, се борим за запазване на правото на мъжете да бият жените си и на мъжете и жените да бият децата си и за отнемане на правото на жените да прекъсват нежеланите си бременности. Само дето не се борим за кастрация на различните от нас, макар че и това не е съвсем така, ако се вземат под внимание някои от мерките в Концепцията за ромите на вицепремиера Каракачанов.Цялата офанзива, започнала още от демонизирането на Истанбулската конвенция, минава за защита на традиционните български ценности, но дори въпросът доколко са български е спорен. Те издайнически напомнят консерватизма на руските „традиционни духовно-нравствени ценности“, които заедно със здравото семейство и религиозния канон включват и силната власт, национализма и пр. Дали принадлежат на „духовно-нравствената” сфера или изразяват политически интереси – тези на бившия Съветски съюз срещу старите му врагове от времето на Студената война, личи дори само от факта, че са изложени не къде да е, а в Доктрината за националната сигурност, подписана от Путин през 2016 г. Но поне става ясно какво се очаква и от българските традиционни ценности – да се противопоставят на евроатлантическите влияния и да отворят пътя ни назад и на Изток по Православната дъга. Предлагам под лозунга: „Всеки шамар на детето – пирон в ковчега на ЕС!”.Всъщност в нашата култура шамаросването на децата и на свое основание буди умиление, което край другото дължим на килийния даскал хаджи Генчо – герой от „най-българското произведение” на Любен Каравелов „Българи от старо време”. Когато даскалът праща един от учениците си да му налее вода, „най-напред го побие малко, за да не строши стовните”, а вкъщи е истински тиранин и „неограничен монарх”. Само че Каравелов е писал повестта си през 1867 година и още тогава за него хаджи Генчо е българин от старо време, чиито „традиционни ценности” осмива. Впрочем, смехът му съвсем не е смешен, защото става ясно, че домашната тирания на хаджията е лишила от живот двамата му сина, прогонила e третия, а дъщеря си на всяка цена иска да вкара в манастир. Образът му разкрива, че моралният традиционализъм, не без алибито на църковната показност, освен че е лицемерен, убива младите. Ако не непременно физически, то със сигурност символически.Така е, защото ценностите не са дадени веднъж завинаги, а проявяват способността на човека да преодолява табутата, които преди това сам си налага. Ако нещо е било ценност, може да престане да бъде, може дори да се окаже престъпление.Kаравелов е разбирал това преди 150 години за разлика от днес, когато продължаваме да се идентифицираме с карикатурни герои, създадени да порицаят недостатъците ни. С добродушно примирение приемаме бай Ганю за олицетворение на българина през всички времена и бяхме свикнали, че немалко наши политици, а и не само политици, приличат на него.Oтскоро обаче някои от тях започнаха да приличат на хибрид между бай Ганю и хаджи Генчо.", "date": "2019.02.15", "title": "Георги Лозанов: Когато бай Ганю срещна хаджи Генчо"}
{"url": "https://offnews.bg/futbol/borislav-tconev-podpisa-s-bivsh-tim-na-luka-modrich-697639.html", "text": "Халфът Борислав Цонев бе представен официално като играч на хърватския Интер (Запрешич). 23-годишният полузащитник досега защитаваше цветовете на Берое, но от Интер, където през сезон 2004/2005 се подвизава настоящият кавалер на Златната топка Лука Модрич, активириха откупната му клауза.Той трябва да помогне на новия си отбор в битката за оцеляване, след като до момента Интер са спечелили 17 точки от 20 мача и само една ги дели от плейофната позиция. Съотборник на бившия футболист на Левски ще бъде миналият през Славия Сердер Сердеров.Официалният сайт на тима от Запрешич припомня кариерата на новата си придобивка като се обръща специално внимание на факта, че в Стара Загора той е носил номер 10, което подчертава какъв важен играч е.", "date": "2019.02.15", "title": "Борислав Цонев подписа с бивш тим на Лука Модрич"}
{"url": "https://offnews.bg/obshtestvo/oblachno-vetrovito-i-s-valezhi-shte-e-vremeto-dnes-697587.html", "text": "Облачно ще е времето в последния работен ден за тази седмица, ще превалява слаб сняг. Североизточен вятър носи студен въздух. Максималните температури ще са между 1 и 6 градуса. Край морето ще вали дъжд, силен вятър ще вдига вълни до 4 бала. Термометрите ще се качат до 6 градуса на брега и до 7 във водата. В планините ще е облачно и мъгливо, ще вали сняг, а вятърът ще създава условия за снегонавявания. Максималната температура на височина 1200 метра ще е около минус 4 градуса, на 2000 метра - около минус 10 градуса.Обилен снеговалеж и бурен вятър усложниха обстановката на прохода \"Шипка\" снощи. За час и половина на прохода, свързващ Южна със Северна България, натрупа 35 см снежна покривка, съобщи бТВ. Вятърът бе изключително силен, а на места мъглата беше с видимост до 5 метра. Усложнена е обстановката и от двете страни на прохода.Валежите спират утре, но остава облачно. Слънцето ще се показва повече в западната част от страната, а температурите тръгват нагоре. Времето през почти цялата нова седмица ще е топло с дневни температури около и над 10 градуса.", "date": "2019.02.15", "title": "Облачно, ветровито и с валежи ще е времето днес"}
{"url": "https://offnews.bg/tenis/domakinat-sreshtu-nositelia-na-trofeia-za-kupa-dejvis-697642.html", "text": "Новият формат на финалния етап за Купа \"Дейвис\", който включва 18 отбора разпределени в 6 групи, предвещава много интересни сблъсъци. Жребият за груповата фаза неофициалното световно отборно първенство отреди актуалният носител на трофея Хърватия да бъде в група с домакина Испания и Русия в група B. Италия, САЩ и Канада също бяха изтеглени заедно в последната група F. Победителите от всяка група се класират за четвъртфиналите, а останалите две места ще бъдат заети от двата най-добри отбора завършили на второ място. Според новия формат отборите, които достигнат до финалната четворка автоматично се класират за финалите следващата година. Турнирът ще се проведе от 18 до 24 ноември в Мадрид, а наградният фонд е 20 милиона долара.Пълен жребий за Купа \"Дейвис\"Група А: Франция, Сърбия, ЯпонияГрупа В: Хърватия, Испания, РусияГрупа С: Аржентина, Германия, ЧилиГрупа D: Белгия, Австралия, КолумбияГрупа Е: Великобритания, Казахстан, ХоландияГрупа F: САЩ, Италия, Канада", "date": "2019.02.15", "title": "Домакинът срещу носителя на трофея за Купа \"Дейвис\""}
{"url": "https://offnews.bg/obshtestvo/borisov-na-konferentcia-po-sigurnost-sreshta-se-s-premiera-na-libia-697600.html", "text": "Министър-председателят Бойко Борисов ще участва днес и утре в традиционната Мюнхенска конференция по сигурността. Във фокуса на важния световен форум тази година са темите за самоутвърждаването на Европейския съюз, трансатлантическото сътрудничество и възможните последици от настъпилата нова ера на конкуренция между големите световни сили, съобщиха от правителствената информационна служба. Българският министър-председател ще участва в официалното откриване на конференцията в Мюнхен и ще проведе редица двустранни срещи, включени в програмата му. По важните теми от европейския дневен ред премиерът Борисов ще разговаря с главния преговарящ на ЕС за \"Брекзит\" Мишел Барние и с еврокомисаря по бюджет и човешки ресурси Гюнтер Йотингер. Премиерът Борисов ще проведе двустранни срещи и с министър-председателя на Държавата Либия Файез Сарадж и с министър-председателя на Бавария Маркус Зьодер. В програмата на българския премиер са заложени разговори и с председателя на парламентарната група на Християнсоциалния съюз в Германския Бундестаг Александер Добриндт, и с изпълнителния директор на Американския еврейски комитет Дейвид Харис. Премиерът Борисов, лидери и експерти от цял свят ще обсъждат още по време на конференцията в Мюнхен контрола върху въоръженията и сътрудничеството в областта на отбранителната политика. Ще се дискутира пресечната точка между търговията и международната сигурност, последиците от измененията на климата и ефектът на технологичните иновации върху сигурността. ", "date": "2019.02.15", "title": "Борисов на конференция по сигурност, среща се с премиера на Либия"}
{"url": "https://offnews.bg/112/maskiran-obra-bankov-klon-v-sofia-napraska-sluzhitelka-sas-sprej-697646.html", "text": "Маскиран мъж обра банков клон в столичния квартал \"Сухата река\" тази сутрин.Сигналът е подаден в МВР минути след 8,30.Мъжът е влязъл, напръскал е със спрей една от служителките, след това е взел около 5 хиляди лева.Полицията издирва обирджията, съобщи БНР. Точната сума на откраднатите пари тепърва ще се изяснява.", "date": "2019.02.15", "title": "Маскиран обра банков клон в София, напръска служителка със спрей"}
