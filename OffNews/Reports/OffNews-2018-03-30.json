{"url": "https://offnews.bg/112/pozhar-v-barzia-vlak-ot-sofia-za-burgas-677801.html", "text": "Тази вечер е избухнал пожар в бързия влак от София за Бургас.От \"Холдинг Български държавни железници\" твърдят, че около 20 ч. е \"възникнало запалване в третия вагон на бързия влак № 8613 от София за Бургас. Огънят е забелязан от превозните служители при влизането на композицията в гара Коньово (между Нова Загора и Ямбол - б.р.) \"Няма пострадали пътници и служители на БДЖ.В пътническата композиция са пътували около 80 души. Те са евакуирани от влака и ще бъдат превозени с автобуси.При пожара са изгорели последните два вагона на влака.Екипи на пожарната са на място и обливат вагоните.Към момента от \"Холдинг Български държавни железници\" не посочват причините за пожара.", "date": "2018.03.30", "title": "Пожар в бързия влак от София за Бургас"}
{"url": "https://offnews.bg/drugi/boian-petrov-otkriva-outdoor-and-white-water-fest-tazi-sabota-v-kresne-677789.html", "text": "Само два дни останаха до второто издание на Outdoor & White Water Fest, фестивал на екстремните спортове и активния отдих в Кресненското дефиле.Двудневното събитие ще се проведе в събота и неделя – 31 март и 1 април в Център за приключения и рафтинг Адвенчър Нет на брега на р. Струма. По стара традиция, с провеждането му в последния уикенд на март, рафтинг и каяк сезонът се обявява за официално открит.Началото на Outdoor & White Water Fest ще бъде дадено точно в 10 ч. на 31 март от специалните гости от Община Кресна и обичаният в цяла България алпинист Боян Петров, който за втора поредна година ще отправи важни послания за предизвикателствата пред развитието на туризма и опазването на природата в региона. В този контекст, Димитър Куманов от риболовен клуб „Балканка“ ще насочи вниманието към проблемите на реките и речните екосистеми и р. Струма в частност.Официалната част ще закрие мъжка фолклорна група “Синаница“, с красиви песнопения от пиринския край.От 11 ч. ще стартират рафтинг и каяк активностите, с които всяка година се отбелязва пролетното пълноводие, първото от които е традиционната регата на всички рафтинг клубове на река Струма.От 13 ч. ще се проведе и демонстрационно спускане, в която всички осмелили се да скочат в лодките ще осъществят първото си символично рафтинг приключение в пролетното пълноводно корито на Струма.С уъркшоп по оказване на първа помощ на Български младежки Червен кръст – Благоевград от 12 ч пък ще започне и програмата на разнообразните активности, включващи състезания по слаклайн, катерене за деца, лонгборд, летене с парапланер, колела. Вечерта ще е отредена на традиционното парти с музикална сцена, на която ще се качат DJ Vankata The Turntablist и група Faces.Специален къмпинг на територията на Адвенчър кемп ще подслони желаещите да разпънат палатки, а който не притежава собствена, ще може да наеме една от палатките Hannah в обособения кът на магазини „Стената“. Пъстрите хамаци от Айляк Хамак ще допринесат допълнително за слънчевото настроение във фестивалната локация.Предвидена е и експо зона, в която посетителите ще могат да разгледат спортна екипировка от магазини „Стената“, каяк оборудване от „Воден хоризонт“, приключенски програми от Nomad Team, аксесоари за планина и къмпинг от ТОТЕМ и инфо кът на Община Кресна.През целия ден желаещите да разнообразят водните активности с нещо различно ще могат да се забавляват с лонгбордове, слаклайн, мини стена за катерене, полети с парапланер, колела под наем.", "date": "2018.03.30", "title": "Боян Петров открива Outdoor and White Water Fest тази събота в Кресненското дефиле"}
{"url": "https://offnews.bg/zvezdi/pet-pati-v-koito-kianu-rijvs-dokaza-che-ne-e-kato-drugite-aktiori-s-677697.html", "text": "Киану Рийвс не един път е доказал, че се различава от колегите си от Холивуд. Докато всички се къпят в лукс и пари, звездата от \"Матрицата\" дари по-голямата част от печалбата си за благотворителност и до ден днешен се вози в метрото. Но освен това, той спокойно може да се оприличи и като странен, дори малко ексцентричен човек. Защо?Вижте тези 5 снимки се убедете сами колко много може да ви учуди този американски актьор. 1. Киану Рийвс обменя мъдрост с бездомник2. Актьорът с залепени с тиксо обувки3. Рийвс се сдобива с плюшена играчка по време на престой в Китай и я включва във всяка снимка, която си прави4. Най-добрият избор на дегизировка! Само да не беше лято...5. Киану Рийвс позира за снимка с феновете си. По специален начин", "date": "2018.03.30", "title": "Пет пъти, в които Киану Рийвс доказа, че не е като другите актьори (снимки)"}
{"url": "https://offnews.bg/drugi/s-emotcionalno-tarzhestvo-bok-otpraznuva-95-ata-si-godishnina-677793.html", "text": "С емоционално церемония, кръгла маса и засадени дръвчета бе отбелязана днес 95-годишнината на Българския олимпийски комитет, съобщават от официалния сайт на организацията. По повод знаменателното събитие в НСА се събраха редица спортни легенди и ръководители, преподаватели, членове на олимпийските клубове, учители, студенти, журналисти и др.Във връзка с годишнината Националната олимпийска академия (НОА) и Българският олимпийски комитет организираха в Заседателната зала Кръгла маса на тема \"Олимпийско възпитание в образователната система\". Във форума участваха ръководители на регионалните управления на образованието (РУО) от цялата страна, както и експерти по физическо възпитание и спорт.юСред официалните гости бяха Белчо Горанов – генерален секретар на БОК, ректорът на НСА проф. Пенчо Гешев – предсадетел на НОА, Росица Иванова - началник на Регионално управление на образованието (РУО) - София регион, Асен Марков – главен секретар на Министерството на младежта и спорта, олимпийски, световни и европейски шампиони и медалисти.Белчо Горанов поздрави присъстващите и говори за ролята на БОК както за изграждането на спортното и олимпийско движение в страната, така и за утвърждаването на олимпийските идеали като морални принципи на физическото възпитание и спорта.С особен интерес бе изслушана вдъхновената лекция на проф. Лозан Митев на тема \"95 години БОК и неговия принос за развитие на спорта в България\". \"В изпълнение на стратегията на БОК за насърчаване на хуманното възпитание на младите хора чрез спорта и физическото възпитание в широк социален обхват, Националната олимпийска академия на БОК реализират инициативи за сътрудничество с учителите и ежегодно провеждат годишна сесия за педагози. Целта е да бъдат разработени програми за прилагане на хуманните и нравствените ценности на спорта в училище. В допълнение към тази дейност се организират и конференции с учители по физическо възпитание, на които се представят новости и проекти за олимпийско възпитание в образованието\", каза проф. Митев, който ръководеше и състоялата се след това работна среща между ръководството на НСА, НОА и представители на районните управления по образование с основна тема въвеждането на обучение по олимпизъм в класни и извънкласни дейности..Изключително емоционално прозвуча \"Одата на спорта\" на Кубертен, в изпълнение от две ученички от 55 столично училище, което е сред най-активните в голямото семейство на олимпийските клубове.След това официалните гости засадиха дръвчета в двора на Академията, които да оставят за поколенията спомена от честванията на 95-ата годишнина на Българския олимпийски комитет. През годината предстоят още активности за отбелязване на историческото събитие.", "date": "2018.03.30", "title": "С емоционално тържество БОК отпразнува 95-ата си годишнина"}
{"url": "https://offnews.bg/sviat/rusia-goni-diplomati-ot-oshte-8-darzhavi-i-poiska-london-da-sakrati-mi-677788.html", "text": "Москва гони дипломати от още 8 държави. Русия трябва да напуснат четирима дипломати от Полша, по трима от Чехия и Литва, двама от Италия, двама от Холандия, по един от Латвия и Швеция, както и военния аташе от Естония Тоомас Педа. Дипломатите имат седмица да напуснат страната. Освен това руското външно министерство поиска Великобритания да съкрати мисията си, като британските дипломати и административни служители трябва да отговарят като брой на руската мисия на Острова. Лондон ще има един месец да направи това. Москва вече изгони 60 дипломати от САЩ, след като такава мярка беше приета от американска страна заради случая с отравянето на бившия руски шпионин Сергей Скрипал и дъщеря му Юлия. В коментар за поисканото съкращаване на мисията на Лондон в Русия от британското външно министерство посочват пред РИА Новости: \"Съжаляваме за това, но в светлината на досегашното поведение на Русия очаквахме отговор\". По-рано руското външно министерство привика посланиците на всички държави, които изгониха руски дипломати заради случая \"Скрипал\". От ведомството обявиха, че на посланиците ще бъдат връчени ноти и ще им бъде предадено какви ще са ответните мерки на Москва.", "date": "2018.03.30", "title": "Русия гони дипломати от още 8 държави и поиска Лондон да съкрати мисията си"}
{"url": "https://offnews.bg/sviat/7-ubiti-i-350-raneni-palestintci-pri-sblasatci-na-ivitcata-gaza-677791.html", "text": "Хиляди палестинци от ивицата Газа се сблъскаха с израелските сили днес по време на организиран от движението Хамас протест край границата с Израел.Най-малко 7 палестинци загинаха, а 350 бяха ранени. Говорител на израелската армия потвърди, че хиляди протестиращи са се събрали на шест сборни пункта край бариерата, която разделя Газа от Израел, за да участват в \"Големия марш на завръщането\". \"Те търкалят запалени гуми и хвърлят камъни към бариерата и по израелските войски, които използват средства за борба с безредиците и стрелят по ръководителите\", добави той, цитиран от Асошиейтед прес и БТА.Целта на протестиращите е да поискат палестинските бежанци да получат право да се завърнат и да порицаят строгата блокада на Газа, наложена от Израел. Протестното движение започна днес и се очаква да продължи шест седмици.Първият ден на протестите съвпада с \"Деня на земята\", когато палестинците почитат паметта на шестима невъоръжени палестинци, убити при сблъсък с израелските сили по време на демонстрация срещу конфискацията на земи на 30 март 1976 година.Преди протестите Израел изпрати подкрепления на силите по границата с Газа. Организаторите от Хамас заявиха, че днешните прояви ще бъдат мирни, но главният израелски военен говорител бригаден генерал Ронен Манелис обяви, че армията е готова за размирици.Късно снощи броят на войниците по границата е бил удвоен, включително броя на снайперистите, бойците от специалните части и военизираните сили на гранична полиция, които специализират в контрол на размириците.Израел иска да избегне насилие, но няма да позволи на тълпите да преминат оградата, подчерта Манелис.", "date": "2018.03.30", "title": "7 убити и 350 ранени палестинци при сблъсъци на ивицата Газа"}
{"url": "https://offnews.bg/politika/oprovergaha-rojters-donchev-ne-e-govoril-za-rusko-lobi-v-pravitelstvo-677787.html", "text": "Правителствената пресслужба опроверга Ройтерс във връзка с интервюто на вицепремиера Томислав Дончев. Според агенцията в интервюто, цитирано от \"Фокус\", Дончев казва: \"България, която има силно проруско лоби в правителството си, има нужда от повече време, за да реши дали да последва своите съюзници от ЕС и НАТО в гоненето на руски дипломати заради случая Скрипал\". Правителствената пресслужба обаче излезе с опровержение, според което Дончев \"не е правил изказвания и оценки относно ориентацията на правителството по отношение на която и да е от страните в случая \"Скрипал\".\"Посланията за обвързаност на правителството с други държави са интерпретация на медията и не следва да бъдат обвързани с официалната позиция на кабинета, изказана след днешното заседание на Съвета за сигурност към Министерския съвет\", подчертават оттам.От пресслужбата цитират думите на Дончев, като прилагат и аудиозапис от интервюто. Ето какво казва той според записа: ", "date": "2018.03.30", "title": "Опровергаха Ройтерс: Дончев не е говорил за руско лоби в правителството"}
{"url": "https://offnews.bg/112/arestuvaha-v-germania-izdirvania-ot-interpol-ventcislav-angelov-chikag-677792.html", "text": "Издирваният от българските власти и Интерпол Венцислав Ангелов, по-известен като Венци Чикагото, е арестуван в Германия.Ангелов беше обявен за издирване на 23 октомври 2015 г., но до момента се е укривал извън страната. Той е осъден за приготовление към разпространение на наркотици и му е наложена присъда от три години и половина затвор.Чикагото бе издигнат за кмет на Русе от \"Национална републиканска партия\".Русенската окръжна прокуратура е предприела необходимите действия по привеждане на осъдения в България.Венцислав Ангелов-Чикагото е известен с криминалното си минало, беше близък приятел на Бисер Миланов-Петното.През юни 2014 г. година беше арестуван за \"разпространяване на спекулативна информация с цел дестабилизиране на банковата система.\"", "date": "2018.03.30", "title": "Арестуваха в Германия издирвания от Интерпол Венцислав Ангелов-Чикагото"}
{"url": "https://offnews.bg/obshtestvo/spetcialisti-ot-majchin-dom-otstraniha-30-santimetrova-kista-677790.html", "text": "Специалисти от \"Майчин дом\" извършиха сериозна операция по отстраняване на киста на яйчника на 51-годишна жена.Образуванието е било с размери около 30 сантиметра и се е намирало на левия яйчник. Екипът в състав доц. д-р Божидар Славчев, д-р Светлозар Славов и д-р Наталия Петракиева са се справили блестящо и пациентката е в стабилно състояние, съобщиха от лечебното заведение.Операцията е била планова и е продължила около 2 часа. Въпреки че се е наложило лекарите да отстранят двата яйчника и матката, пациентката преминала успешно операцията и към момента се възстановява. След края на интервенцията кистата е изпратена за хистологично изследване, чрез което лекарите са поставили крайната диагноза. Резултатите потвърдили първоначалната констатация на екипа, че раковото образование е доброкачествено и в начален стадий.“Редовно извършваме сериозни операции от този тип. За нас това е нормално, тъй като в “Майчин дом” се намират най-добрите специалисти и поради тази причина повечето тежки случаи се насочват към нас”, коментира д-р Славов непосредствено след операцията.Ракът на яйчниците е коварна болест, която трудно може да бъде диагностицирана в ранен стадий. Това е шестият най-разпространен рак при жените.Специалистите от “Майчин дом” поясняват, че не може да се посочи само една причина за появата на рака. Факторите, които повлияват за отключване на заболяването, са много и са строго индивидуални.“Рискът от рак на яйчника нараства с възрастта. Ето защо ходенето на ежегодни профилактични прегледи е най-добрата и правилна превенция за всяка жена. Съветваме пациентките си редовно да се консултират със своя лекар и да следят здравето си внимателно”, допълни д-р Славов.", "date": "2018.03.30", "title": "Специалисти от 'Майчин дом' отстраниха 30-сантиметрова киста"}
{"url": "https://offnews.bg/gimnastika/krasen-kralev-otkri-svetovnata-kupa-po-hudozhestvena-gimnastika-677796.html", "text": "Министърът на младежта и спорта Красен Кралев откри официално Световната купа по художествена гимнастика, която се провежда за осма поредна година в София.\"Благодаря за оказаната чест да открия Световната купа по художествена гимнастика. БФХГ винаги се е справяла блестящо с огранизацията на такива големи турнири и не се съмнявам, че и този път организацията е блестяща. За нас ще бъде чест да сме домакини на световното първенство в най-красивия спорт през септември отново в зала \"Арена Армеец\".България много обича художествената гимнастика благодарение на постиженията на поколения златни момичета. Очакваме феновете отново на световното първенство. Обявявам Световната купа по художествена гимнастика София 2018 за открита\", каза министър Кралев в приветствието си. Сред официалните гости на церемонията бяха още кметът на София Йорданка Фандъкова, която е патрон на Световната купа, министърът на туризма Николина Ангелкова, президентът на БФ Гимнастика Красимир Дунев, президентът на БФХГ Илиана Раева, президентът на Техническия комитет по художествена гимнастика към ФИГ Наталия Кузмина, трикратната световна шампионка и главен съдия на Световната купа и други. Официалните гости получиха специални плакети и по една червена роза. В церемонията участва и фолклорен ансамбъл Чинари. На Световната купа в София има гимнастички от рекордните 35 държави. Турнирът започна по-рано днес с първите два уреда (обръч и топка) в индивидуалния многобой при жените.След първите два уреда Боряна Калейн е на второ място в класирането, а Катрин Тасева е четвърта. Калейн има сбор от 35.800 точки, след като получи 17,200 на обръч и 18.600 на топка, а Тасева има 34.850 точки след 17.900 точки на обръч и 16.950 точки на топка.По-късно днес ще стане ясно дали двете българки ще се класират за финалите на обръч и топка, които са в неделя. Лидерка до момента е рускинята Екатерина Селезньова с 37.800 (18.800 точки на обръч и 19.000 на топка). Световната купа продължава до 18.35 часа с многобоя при жените, а от 18.45 часа ансамблите ще изиграят съчетанията си с пет обръча.", "date": "2018.03.30", "title": "Красен Кралев откри Световната купа по художествена гимнастика"}
{"url": "https://offnews.bg/obshtestvo/sotcialnite-otneha-11-detca-na-semejstvo-ot-ruse-roditelite-shte-ospo-677684.html", "text": "Социалните отнеха 11 деца от семейство в Русе заради системно неглижиране и лошите условия, в които се отглеждат. Родителите Ивелина Зартова и Красимир Тодоров ще оспорват решението в съда. Към момента 8 от децата са настанени в приемни семейства, едно е в Център за настаняване от семеен тип и две са в Кризисен център.Тъй като децата са братчета и сестричета, от Агенцията за социално подпомагане коментираха пред OFFNews, че са търсили възможност приемните семейства да са в близост, за да може децата да посещават една и съща детска градина и училище, където да са заедно през деня.От Агенцията съобщават още, че са регламентирани контакти между децата и техните родители с цел съхраняване на емоционалната връзка. С децата се работи в посока реинтеграция в рожденото семейство. За някои от тях се предоставят съпътстващи социални услуги за оказване на психологическа помощ и подкрепа. Работата с родителите също продължава, като на мултидисциплинарна среща е обсъдена възможността за провеждане на фамилна терапия с родителите.Семейството се наблюдава от 2013 г. Тогава лекар подава сигнал, че две от децата - близнаци, били с анемия. Година по-късно готварска печка пада върху 3-годишния син на Красимир и Ивелина. Момченцето умира на място, а заключението на социалните служби е, че става дума за инцидент. През 2017 г. семейството преживява нова трагедия - умира 40-дневната им дъщеря Любомира. В съобщението за смърт една от причините е недохранване. Пет месеца по-късно Окръжната прокуратура в Русе образува досъдебно производство и възлага на следствието да разследва смъртта и на двете деца. Съмненията са както за небрежност от страна на родителите, така и за грешка на личния лекар на малката Любомира.На 28 януари в къщата, в която е живяло семейството, избухва пожар и то остава без дом за известно време. Към момента родителите на децата са наели апартамент в Русе.OFFNews се свърза с адвоката на семейството Петър Николов, който ще ги представлява в съда по делата срещу отнемането на родителските им права.Той уточни, че към момента децата са настанени с временна заповед по административен ред. След това Дирекция \"Социално подпомагане\" трябва да инициира съответните искове пред Райония съд в Русе за настаняване на децата. Николов уточни, че предстоят дела за всяко едно дете, като най-вероятно те няма да се гледат само в Русе.Адвокат Николов коментира още образуваното досъдебно производство от прокуратурата, която разследва смъртта на двете деца на семейството: Според него дори не е ясно каква е точно опасността за децата, защото е написано много общо, че децата са в риск, но не е посочено какъв е рискът. Той каза още, че по-големите деца ще бъдат изслушвани в съдебна зала, тъй като основното, което е заложено в европейските конвенции, е желанието на родителите и на децата да живеят заедно. Адвокат Николов коментира, че е възможно някои от децата да бъдат върнати на семейството, а други не, защото различни съдии ще се произнасят в различните случаи:", "date": "2018.03.30", "title": "Социалните отнеха 11 деца на семейство от Русе, родителите ще оспорват решението в съда"}
{"url": "https://offnews.bg/litca/iulia-krasteva-fintirala-blestiashto-darzhavna-sigurnost-iz-dosieto-677741.html", "text": "Световноизвестният философ, психолог, лингвист и изследовател Юлия Кръстева е успяла да финтира блестящо Държавна сигурност. Опитите да бъде подчинена завършват с признанието на човек от ДС, че тя съумява да използва репресивната служба (напр. за да урежда гостуване на родителите си), но в замяна ДС получава от българката в Париж непотребна информация и вежливо отношение. От един от документите в досието ѝ става ясно, че лично ген. Любен Гоцев  е инструктирал как да се водят разговори с Кръстева и как да бъде обработвана. Резултатът обаче е незадоволителен и разработката за нея е закрита.Делото \"Сабина\" (псевдонимът на Кръстева в ДС) съдържа 378 страници. Те бяха сканирани и публикувани днес от Комисията по досиетата, след като  - твърдение, което именитата българка .На нито една от тези страници Кръстева не потвърждава - собственоръчно написано и с подпис, че тя дава съгласие да сътрудничи. Всъщност, нито една не съдържа неин подпис. Нито една не представлява донос. Нейният почерк се вижда само в писмата до родителите ѝ в София - старателно отваряни и снимани за досието \"Сабина\". Зад Желязната завесаЮлия Кръстева е родена на 24 юни 1941 г. в Сливен. Завършва с отличие 33-то училище в София, след което, през 1964 г. - Софийския университет със специалността \"Френска филология\". Като ученичка и студентка сътрудничи на в. \"Средношколско знаме\", продължава като журналист в \"Народна младеж\" и сътрудничи на международния отдел на ДКМС.От 64-а е аспирантка в Института за литература при БАН, секция \"Западноевропейско и славянско сравнително литературознание\", а помощник председателят му Ил. Василев пише в характеристиката ѝ от 1965 г., че \"се очертава като съзнателен и задълбочен работник\", че \"се ползува с име на възпитана и културна девойка\".Още по това време Юлия е интересна за службите. Проучена е през 1964 г. Документът, с гриф \"Строго секретно\", е изготвен от зам.-началника на отделение VI, който пише:\"С работата се справя много добре. Ползва се с име на трудолюбива и надеждна журналистка.Членка е на ДКМС. Като ученичка в гимназията е работила дейно в младежката организация и е била избрана в ръководството. Сега също проявява интерес към обществения живот в нашата страна. Ползва се уважение и авторитет сред колегите си по месторабота, а също се ползва с добро име сред съседите си.По характер е ученолюбива, тиха, скромна и общителна\".В проучването има информация за семейството ѝ. Баща ѝ Стоян Кръстев е безпартиен, с духовно образование, счетоводител на Светия синод. Майка ѝ Кръстина е домакиня, а сестра ѝ Иванка е студентка в Музикалната академия, пише зам.-началникът.Интересен е начинът, по който Юлия Кръстева заминава да специализира във Франция.ПарижОт строго секретна справка от ноември 1970 г., подписана от \"Петров\", става ясно, че разрешението да замине е дадено от българските служби срещу устно обещание да им сътрудничи.От текста по-надолу се разбира, че Кръстева дава и друго обещание - да не се установява във Франция и да не се омъжва. Случва се обратното.\"Разказа, че още първата година се е омъжила за Филип Солерс, поради което ѝ е малко неудобно пред мен, тъй като при изпращането ѝ заявяваше, че няма да се омъжва и няма да остава във Франция.\"Разговорът между Кръстева и служителите на ДС - Петров и \"другарят Любомиров\" - се води в Париж и в него българката им казва дори повече, отколкото очакват да чуят: че \"тук е станала по-убедена привърженичка на социализма, отколкото е била у нас\".Предразполага ги още повече: \"За това според нея е подействало доверието, с което са се отнесли нашите органи към нея, като са я пуснали да дойде и работи във Франция, като са разрешили родителите ѝ да я посетят. Освен това много са противоречията на този динамичен живот при капитализма, който има добри и лоши страни, са я научили да цени повече Родината си, доверието между идейно близки хора и пр.\"В един момент Петров ѝ напомня за поетия в София ангажимент - да сътрудничи. Тя отново приема с готовност.Уговарят се Любомиров да я потърси с обаждане от улична телефонна будка и разясняват защо това е необходимо.\"Разделихме се след вечерята топло с пожелания за бъдещи успехи\", завършва Петров и едва ли подозира, че жизнерадостното \"Да\", нескрепено с подпис, няма да роди реално сътрудничество.", "date": "2018.03.30", "title": "Юлия Кръстева финтирала блестящо Държавна сигурност (из досието 'Сабина')"}
{"url": "https://offnews.bg/politika/ninova-ginka-varbakova-e-blizka-do-vlastta-zad-neia-stoi-borisov-677798.html", "text": "Някой с нечисти пари ще купи 1/3 от доставките на ток и ще държи в ръцете си 3 млн. българи, ще направи България зависима държава, защото това е национална сигурност. Тази сделка трябва да се прекрати. КЕВР да си влезе във функциите и да се произнесе, заяви пред bTV лидерът на БСП Корнелия Нинова.Тя е категорична, че от самото начало сделката за ЧЕЗ „мирише на далавера и нечисти пари“.Проверихме, че Върбакова санира блокове в големи градове в България за над 8 млн. лв. Кой дава санирането в страната - правителството. Тя е близка до властта, каза Нинова.Лидерът на БСП твърди, че Борисов стои зад Гинка Върбакова.С какъв капацитет фирма, направена преди 3 месеца, с капитал от 50 000 лв, никому непозната, купува ЧЕЗ-България? - попита Нинова.Тя е категорична, че \"няма как държавната банка, на която е принципал премиерът, да предприеме действия за такава голяма сделка, а той да не знае.\"", "date": "2018.03.30", "title": "Нинова: Гинка Върбакова е близка до властта. Зад нея стои Борисов"}
{"url": "https://offnews.bg/temida/osadiha-ahmed-musa-na-1-godina-zatvor-veche-ia-e-izlezhal-677786.html", "text": "Пловдивският Апелативен съд потвърди присъдата от една година лишаване от свобода, определена от Пазарджишкия Окръжен съд, на Ахмед Муса Ахмед. Пазарджишкият имам обаче няма да лежи в затвора, тъй като вече е излежал 3 години по друго обвинение в предварителния арест.Един от 13-те обвиняеми по това дело, никой от които не се яви в съда, беше напълно оправдан, а останалите са с по-леки глоби в сравнение с първоначалното решение на Пазарджишкия окръжен съд, съобщи бТВ. Муса и останалите осъдени са признати за виновни в разпространение на антидемократична идеология.Ахмед Муса има обвинение и по друго дело – за призоваване към религиозна война. Прокурорът от Апелативна прокуратура Пловдив Виктор Янков заяви, че ще обжалват наложената присъда.", "date": "2018.03.30", "title": "Осъдиха Ахмед Муса на 1 година затвор, вече я е излежал"}
{"url": "https://offnews.bg/112/arestuvaha-shefa-na-bolnitcata-v-karlovo-katastrofiral-s-2-2-promila-677797.html", "text": "Доктор Христо Пелев, управител на болницата в Карлово, е задържан от полицията да шофира с 2,2 промила алкохол в кръвта.В четвъртък вечерта на паркинга пред общината с автомобила си „Субару“ д-р Пелев е блъснал друга кола.Пристигнали полицаи, които тествали за алкохол управителя на болницата и го отвели в ареста.Срещу Пелев е образувано бързо полицейско производство.", "date": "2018.03.30", "title": "Арестуваха шефа на болницата в Карлово, катастрофирал с 2,2 промила алкохол"}
{"url": "https://offnews.bg/politika/desnite-gerb-i-borisov-sami-se-razoblichiha-kato-provodnik-na-ruskoto-677799.html", "text": "Остро осъждаме отказа на Министерския съвет и лично на премиера Борисов да експулсират руски дипломати като знак на солидарност с Великобритания след атаката с нервно-паралитичния газ Новичок на британска територия.Това се посочва в общо изявление на Демократи за силна България, „Движение Да България“, ДЕОС и БЗНС относно реакцията на кабинета Борисов по случая \"Скрипал\".\"Припомняме, че в позицията си, приета съвсем неотдавна на най-високо равнище, Европейският съюз заяви, че „се съгласява с оценката на правителството на Великобритания, че е много вероятно Руската федерация да е отговорна и няма друго правдоподобно обяснение“. За разлика от осемнадесет други държави членки на ЕС и на най-малко още осем страни, управляващите не само не експулсират руски дипломати, а и връщат в Москва българския посланик, с което се отказват дори от плахия си опит за несъгласие с Русия и от проява на солидарност с Великобритания\" - категорични са представителите на четирите партии.В позицията на ДСБ, „Движение Да България“, ДЕОС и БЗНС се посочва още:Четирите формации призовават \"всички хора от българската демократична общност да изразят своето несъгласие с тази вредна антиевропейска политика на правителството, оставайки бдителни и критични във времена на абдикирала държава и липса на отговорност.\"", "date": "2018.03.30", "title": "Десните: ГЕРБ и Борисов сами се разобличиха като проводник на руското влияние у нас"}
{"url": "https://offnews.bg/obshtestvo/armiata-e-gotova-ako-ostanki-ot-tiangun-padnat-u-nas-677770.html", "text": "Армията има готовност да реагира, ако останки от китайската космическа станция Тянгун-1, паднат на наша територия.В това увери военният министър Красимир Каракачанов след заседанието по сигурност при премиера. Той обясни, че шансът останки да паднат на нашата територия е 0,01 процента.Ако това все пак се случи, хората не трябва да докосват парчетата, предупреди вицепремиерът. Той призова хората да не се поддават на паника. Какво трябва да се прави, ако намерим парче от Тянгун-1, . ", "date": "2018.03.30", "title": "Армията е готова, ако останки от Тянгун паднат у нас"}
{"url": "https://offnews.bg/sviat/razpavane-na-krast-i-samobichuvane-karvavata-traditcia-na-razpeti-pet-677766.html", "text": "Дълбоко вярващи се оставят да ги разпънат на кръст, други се самобичуват до кръв, демонстрирайки разкаяние за греховете си: филипинците отбелязват Разпети петък с традиционните кръвопролитни сцени, свидетелстващи за религиозния плам на местните католици, които са голям дял от населението, предаде Франс прес.Всяка година редица села организират два дни преди Великден подобни представления в знак, че тачат спомена за един от най-вълнуващите моменти на Христовите страдания. Това предизвика възмущението на Църквата, която не одобрява подобни практики. Разиграваните сцени привличат хиляди вярващи и туристи с почти карнавалната си атмосфера, благоприятстваща впрочем и бизнеса.Този петък най-малко трима души вече са приковани с гвоздеи на кръстове, издигнати в някои села северно от Манила.Осемсантиметровите пирони са проболи ръцете и нозете на каещите се. Последните обаче прекарват в това положение само по няколко минути, и то застанали на малко стъпало, поемащо тежестта на тялото им. После слизат от кръста, за да получат медицинска помощ.Друго запомнящо се зрелище е процесията, участниците в която, разголени до кръста, бичуват гърбовете си до кръв пред тълпата зрители, които си правят селфита.Шествието се движи през хорското множество и къщите по маршрута му, паркираните коли, дори бутилките с газирана вода в количките на амбулантните търговци се покриват с капчици кръв.\"Човек го прави, щом някой от семейството му легне болен\", обяснява 25-годишният Норман Лапюо, докато се шиба с камшик, на чийто връх са закрепени бамбукови пръчици. Той казва, че участва в церемонията вече за четвърти път. Убеден е, че точно това е причината дядо му да се възстанови след мозъчен удар.Повечето от 80-те милиона филипински католици прекарват този ден в църква или със семействата си. А тези, които се включват в символичните разпъвания, се покайват по този начин за греховете си, за да получат прошка, или го правят в знак на признателност за някаква божествена намеса.Филипинската църква осъжда тези практики, като изтъква, че Исус Христос вече е преживял тези страдания за благото на хората и няма никаква причина да се повтарят подобни неща.Жертвите, изисквани от католиците по време на постите и Страстната седмица, трябва да се изразяват в добри дела в помощ на бедните и онеправданите, заяви за АФП Рой Белън, говорител на Манилската архиепархия.", "date": "2018.03.30", "title": "Разпъване на кръст и самобичуване: Кървавата традиция на Разпети петък във Филипините"}
{"url": "https://offnews.bg/ikonomika/doklad-na-firmata-sobstvenik-na-vzrivenata-tcisterna-v-hitrino-triabv-677742.html", "text": "Френската компания ERMEWA, чиято собственост е цистерната, която се взриви на гара Хитрино през декември 2016 г., убивайки 7 души, веднага след инцидента е изготвила доклад, че този вид вагони трябва да бъдат бракувани или да минат на ремонт.Документът е изготвен от кризисна работна група на компанията, а негов превод бе предоставен на OFFNews от фирмата превозвач \"Булмаркет\", която оспорва констатациите на прокуратурата, че вината за трагедията е единствено превишената скорост, с която се е движела жп композицията с пропилен.От дружеството вече обявиха, че при изправен железен път до инцидента е нямало да се стигне. Освен това те търсят вина и у собственика на цистерната, която се оказа, че е на почти 50-годишна възраст. Според \"Булмаркет\" тя е била с по-тънко дъно от съвременните изисквания за сигурност при превоз на опасни товари, което е спомогнало за пробива на корпуса, изтичането на газа и последвалото му взривяване.ERMEWA официално  и посочват, че въпросната цистерна \"кореспондира напълно с изискванията, посочени в Правилника за международен железопътен превоз на опасни товари (RID) и разполага с всички документи, необходими за законосъобразно извършване на дейност в България\".От вътрешният доклад на френската компания обаче става ясно, че тя е сформирала \"кризисна работна група\" още в деня на инцидента. Поименно са упоменати членовете ѝ D. ZINDO, P. REINSHAGEN, S. GAVARD, R. RYBACEK, N. MORAR, P. LALUC и F. BATUT.От \"Булмаркет\" от протоколите от междинната ревизия (периодичен преглед) на цистерната, която е извършена в Румъния се вижда, че са измерените стойности на дебелината на корпуса, които са показали по-малка дебелина на метала. Въпреки това компанията Astra Severin е дала позитивно становище и е издала сертификат. Според българското дружество тя не е била не е била включена в регистъра на нотифицираните организации за сертифициране на вагони по RID, а експертът извършил измерването не е бил нотифициран орган към датата на издаване на разрешителното за работа.Любопитен факт е, че цистерна от същия вид като тази, която се взриви в Хитрино  са дерайлирали в Румъния преди броени дни - на 18-ти март т. г. на входа на гара \"Констанца Маргари\".Причинени са щети по жп инфраструктурата, но няма жертви и пострадали. Цистерните са били празни.", "date": "2018.03.30", "title": "Доклад на фирмата собственик на взривената цистерна в Хитрино: Трябва да ги бракуваме"}
{"url": "https://offnews.bg/medii/hitoviat-serial-rogue-se-zavrashta-s-nov-sezon-po-vivacom-arena-677767.html", "text": "Специалният 24-часов филмов канал VIVACOM Arena ще зарадва почитателите на киното с ексклузивна премиера на сезон три на криминалния екшън сериал Rogue.Епизодите ще се излъчват всеки вторник, сряда и четвъртък от 21:00 ч.И в новия сезон 3 на Rogue драматичната история на полицай Грейс Травис, чието дете става жертва на улична престрелка, продължава. Сезонът се фокусира върху ветеранa, превърнал се в престъпник, Итън, който като дясната ръка на корумпиран генерал, бива изпратен в Чикаго, за да работи за един от най-известните адвокати и мощни брокери в града, Марти Абрамс. Итън скоро научава, че сделките на Марти се простират от заседателната зала до улицата, в опасния свят на една от най-страшните банди в Чикаго – „Кралете на 13-та улица“. Историята се заплита когато разследващ репортер, който е на ръба на разкриването на дълбините на империята на Марти, е открит мъртъв, а федерален агент Харпър Дейкинс се заема с разкриването на убийството.Междувременно, Грейс Травис, убедена, че Итън държи ключа за оцеляването й, отново се впуска в неизвестното и се отправя към Чикаго. Тя и Итън работят заедно, за да разобличат хората, които са убили сина й.Освен всеки вторник, сряда и четвъртък от 21:00 ч., сериала Rogue може да гледате и в повторенията на епизодите всяка сряда, четвъртък и вторник от 16:00 ч. Всички серии ще са налични и във Video On Demand платформата на телекома преди ефир.", "date": "2018.03.30", "title": "Хитовият сериал ROGUE се завръща с нов сезон по VIVACOM Arena"}
{"url": "https://offnews.bg/politika/valeri-simeonov-napisa-nov-mnogo-po-strog-zakon-za-zashtita-ot-shuma-677802.html", "text": "Вицепремиерът Валери Симеонов и министърът на здравеопазването Кирил Ананиев изготвиха проект за изменение и допълнение на Закона за защита от шума в околната среда. В законопроекта се предвиждат забрани за озвучаването на открити площи в зони и територии, предназначени за жилищно строителство, както и в рекреационни зони, за времето между 14 и 16 ч. и между 23 и 8 ч. Към момента тази забрана важи между 23 и 7 ч.Проектът на Симеонов и Ананиев е публикуван на сайта за здравното министерство и е предложен за обществено обсъждане до 28 април тази година. Двамата предлагат да се въведат забрани за: озвучаването на открити площи от пътни транспортни средства; озвучаването на открити площи с озвучителни средства без монтирани автоматични регулатори, контролиращи нивото на звука, така че да не се допуска еквивалентно ниво на шум в открити площи над определените гранични стойности; озвучаването на открити площи от плавателни средства за спорт, туризъм и развлечения и водноатракционни услуги, които плават във вътрешните морски води, в териториалното море и във вътрешните водни пътища на Република България.Завишени са размерите на глобите и имуществените санкции \"с цел постигане на превенция и ефективна санкция спрямо лицата, които не спазват ограниченията и забраните в Закона за защита от шума в околната среда\" - предлага се минималните да се увеличат до 1000 лева, а максималните да достигат 20 000 лева.\"Наред с това за нарушения на забраната за озвучаване на открити площи в зони и територии, предназначени за жилищно строителство, рекреационни зони и територии и зони със смесено предназначение за времето между 14 и 16 ч. и между 23 и 8 ч. със съставянето на акта за установяване на административно нарушение ще се изземват и задържат веществените доказателства, свързани с нарушението, а при издаването на наказателното постановление ще се отнемат в полза на държавата вещите, принадлежащи на нарушителя физическо лице, юридическо лице или едноличен търговец\" - предлагат още Симеонов и Ананиев.", "date": "2018.03.30", "title": "Валери Симеонов написа нов, много по-строг закон за защита от шума"}
{"url": "https://offnews.bg/futbol/praznenstvata-za-iubileia-na-tcska-na-5-maj-zapochvat-oshte-ot-sutrint-677768.html", "text": "От ЦСКА подготвят много изненади за феновете по случай 70-годишния юбилей на клуба на 5 май. Подробности за организацията бяха разкрити от спортния директор Пламен Марков на пресконференция.На нея присъстваха и почетният президент Димитър Пенев, председателят на ОСК ЦСКА Георги Калчев, главният скаут на клуба Велизар Димитров и Кирил Десподов.Спортният директор разкри, че празненствата ще започнат още в 10:00 часа сутринта в дома на футболния клуб - стадион \"Българска армия\".\"Празникът ще започне на \"Армията\" с разнообразни забавления, различни спортни клубове ще направят демонстрации, ще има терени за спортове и звезди на ЦСКА ще демонстрират своите умения.Ще бъде организиран и мини-футболен турнир с участието на фенове, бивши състезатели и ветерани\", каза Марков и призова феновете да си купуват билети за всички сектори, защото е предвидена хореография за целия стадион по предложение на привържениците.От клуба представиха и екипа, с който ЦСКА ще изиграе мача срещу Лудогорец навръх рождения си ден. На 31 март в продажба ще бъдат пуснати 1948 юбилейни фланелки. Цената им е 35 лева. Те ще се продават във фен магазина на \"Българска армия\".", "date": "2018.03.30", "title": "Празненствата за юбилея на ЦСКА на 5 май започват още от сутринта"}
{"url": "https://offnews.bg/medii/ekaterina-genova-chuvala-sam-che-taka-sa-osvobozhdavali-hora-ot-bnt-677800.html", "text": "\"Приемам, че всеки нов директор има право да назначи свой екип. Но съм изненадана от начина, по който това се прави – без разговор и далеч от етичните и колегиални взаимоотношения. Чувала съм, че така са махали хора по тоталитарно време. Последният пример, който помня, за подобно грубо освобождаване, беше отстраняването на Нери Терзиева като шеф на Ефир 2 от Хачо Бояджиев.\"Така бившият вече директор на дирекция \"БНТ Свят и региони\" коментира пред OFFNews отстраняването си от поста.Генова си тръгва от \"Сан Стефано\" 29 след близо 30 години в националната телевизия.\"Днес написах на колегите, с които близо 7 години градихме БНТ 2, че им благодаря, защото повярваха в професионалната кауза БНТ 2 и работиха за нея! Горда съм с това, което постигнахме заедно и което остава в биографията на БНТ и на всеки от нас\", казва още Екатерина Генова. Тя се разделя не само с директорския пост на двата канала БНТ Свят и БНТ 2, но и със самата телевизия. \"Не оставам в БНТ и не бих искала да съм съучастник в хаотичните и доста демодирани промени в програмата на БНТ 2. Вместо регионални новини и актуални информационни предавания от регионите, БНТ 2 ще предлага телевизионен театър от 60-те и 70-те години на миналия век, а новините „По света и у нас“ ще се излъчват едновременно по всички канали. Доста странна идея\", добавя журналистката.\"В новините и предаванията на БНТ 2 отваряхме нов информационен прозорец към живота и проблемите на хората в регионите. Сега този прозорец рязко ще се затвори, без проучване на нагласите на аудиторията. Чудесно е да има културно образователен канал, но защо да е за сметка на регионализма, характерен за обществените телевизии в Европа\", пита тя.Според нея концепцията при кандидатстване за генерален директор не може да отмени изискването на Закона за радио и телевизия за създаване на регионална програма.\"Въпреки всичко се надявам, че сегашната програмна политика на закриване в БНТ някой ден ще отстъпи място на политика на създаване и надграждане. Защото зрителите на БНТ го заслужават\", казва още Екатерина Генова.Сред постиженията на двата профилирани канала тя посочва излъчваните всекидневно програми от 5 различни града по БНТ 2, кампаниите като \"Да върнем блясъка на храма\" и \"Купувам българското\", рубриката \"Търси доброто\", танцовото риалити \"Надиграй ме\", регионалните новини в 21 часа, Коледното матине и др.", "date": "2018.03.30", "title": "Екатерина Генова: Чувала съм, че така са освобождавали хора от БНТ по тоталитарно време"}
{"url": "https://offnews.bg/obshtestvo/samo-edin-deputat-e-napravil-darenie-za-velikden-za-vseki-677765.html", "text": "Само един депутат е направил дарение за кампанията \"Великден за всеки\", която набира средства и хранителни продукти за възрастните хора, които няма да получат надбавка за празника. Това обяви омбудсманът Мая Манолова. \"Донесли сме по едно писмо, което ще дадем на ръководствата на парламентарните групи с молба и депутатите да се включат в инициативата и да подкрепата на възрастните хора на България. Да дарят според възможностите си затрапезата на пенсионер за светлия християнски празник Великден\", каза Манолова.Манолова изрази надежда, че след днешното й посещение и други народни представители ще се включат в кампанията. \"Великден за всеки\" се провежда за трети път. Идеята е да бъдат подпомогнати хората, чиято пенсия надвишава с малко минималния праг. Събраните в редствата ще бъдат обърнати във ваучери, всеки на стойност по 20 лева, с които пенсионерите ще могат да пазаруват в 5 000 обекта в цялата страна. ", "date": "2018.03.30", "title": "Само един депутат е направил дарение за 'Великден за всеки'"}
{"url": "https://offnews.bg/kultura/best-of-the-fest-sas-strahotni-filmi-ot-programata-na-22-ria-sofia-fi-677794.html", "text": "Предстоят срещи с едни от най-добрите и награждавани филми – „Проектът \"Флорида”, който беше представен лично в програмата на София филм фест от неговия автор, режисьора Шон Бейкър, „Квадратът” и „Невидима нишка” на Пол Томас Андерсън с участието на несравнимия Даниел Дей Луис, „Купонът” на страхотната майсторка Сали Потър, непреходните класики с подписа на емблематичния Вим Вендерс – „Криле на желанието” и „Париж, щата Тексас“, както и визуалното есе, посветено на легендарната Пина Бауш – „Пина3D“.Панелът \"Best of the Fest\"  ще представи заглавията в Дома на киното, както и още други интересни филми.30 март - петък18:30 - Проектът \"Флорида\"20:45 - Криле на желанието31 март - събота18:15 - Париж, щата Тексас 21:00 - Проектът \"Флорида\"1 април - неделя15:45 - Проектът \"Флорида\"18:00 - Търсач на удоволствия20:05 - Купонът3 април - вторник16:05 - Проектът \"Флорида\"19:45 - Невидима нишка5 април - четвъртък21:05 - Проектът \"Флорида\"6 април - петък19:00 - Абракадабра20:45 - Проектът \"Флорида\"10 април - вторник19:00 - Купонът 20:30 - Невидима нишка11 април - сряда20:05 - Човешки поток13 април - петък20:35 - Квадратът14 април - събота19:30 - Пина 3D15 април – неделя14:00 - Шоколад16 април – понеделник19:30 - 8’19’’18 април – сряда19:00 - Звезди Мишлен: Разкази от кухнята", "date": "2018.03.30", "title": "Best of the Fest със страхотни филми от програмата на  22-рия София филм фест (програма)"}
{"url": "https://offnews.bg/sviat/shefat-na-antikoruptcionnoto-zveno-v-slovashkata-politcia-napusna-zara-677772.html", "text": "Шефът на антикорупционното звено на словашката полиция (NAKA), чието име беше споменато в една от статиите на убития разследващ журналист Ян Куциак, подаде оставка, съобщи Франс прес, цитирана от БТА.Роберт Краймер се оттегля седмица след съставянето на новото правителство на Петер Пелегрини, заместил на премиерския пост Роберт Фицо, който подаде оставка след убийството на Куциак и годеницата му.В съобщение на полицията се казва, че Краймер е подал оставка \"след неуместен натиск върху семейството му и работата на антикорупционното звено, който той смята за неоправдан и политически\".Краймер ще напусне поста си на 1 април.Той беше широко критикуван, след като бе един от първите, пристигнали на мястото на убийството на Куциак във Велка Мача, близо до Братислава, въпреки че неговото звено не се занимава с убийства.В една от статиите, публикувани миналата година, Ян Куциак описва косвените връзки между Краймер и словашкия бизнесмен Норберт Бьодьор, син на собственик на дружество, специализирано в сферата на сигурността, сключило много договори с държавата.Шефът на полицията Тибор Гашпар, за чиято оставка настояват опозицията и протестиращите, каза на 5 март, че Краймер не е бил на местопрестъплението. На следващия ден обаче бяха разпространени снимки, показващи, че Краймер е там. Последва друго изявление, в което се казваше, че \"Краймер е изпълнявал задачи, свързани с разследването\".Ян Куциак беше застрелян заедно с годеницата си точно преди да публикува статия за предполагаемите връзки между словашки политици и италиански бизнесмени, подозирани във връзки с калабрийската мафия.", "date": "2018.03.30", "title": "Шефът на антикорупционното звено в словашката полиция напусна заради убития журналист"}
{"url": "https://offnews.bg/sviat/moskva-publikuva-video-s-izpitanie-na-novata-raketa-sarmat-677780.html", "text": "Руското министерство на отбраната публикува видео с изпитание на новата междуконтинентална балистична ракета \"Сармат\". В 22-секундното видео се вижда изстрелването на ракетата от космодрум Плесецк. Това е второто изпитание на ракетата. Първото е било през декември миналата година, съобщи РИА Новости. Руският президент Владимир Путин представи \"Самрат\" в рамките на речта си пред Федералното събрание на 1 март, в която разказа за новото оръжие на Русия. Путин обяви, че Русия не смята да напада никого, но малко по-късно, в интервю за един от документалните филми за него, които бяха пуснати дни преди президентските избори, той посочи, че Русия може да използва ядреното оръжие, но само като ответен удар. ", "date": "2018.03.30", "title": "Москва публикува видео с изпитание на новата ракета Сармат"}
{"url": "https://offnews.bg/ikonomika/evn-poiska-toka-da-poskapne-s-6-9-protcenta-prez-denia-i-s-5-4-noshte-677771.html", "text": "Компаниите от групата на EVN България внесоха в Комисията за енергийно и водно регулиране заявления за нови цени на тока и топлоенергията от началото на юли.В случай че енергийният регулатор одобри заявленията за цени на електроенергията, то дневната и нощна тарифи за битовите клиенти в Югоизточна България биха се променили както следва:От компанията изчисляват, че съотнесено към месечната консумация на едно средно домакинство в Югоизточна България от 200 кВтч. дневна енергия и 70 кВтч. нощна енергия, стойността на месечната фактура би се променила с 3,39 лв. с включен 20% ДДС, т.е. от 50,86 лв. на 54,25 лв.По отношение на заявлението за цени на EVN България Топлофикация от 1 юли 2018 г. компанията предлага промяна на цената на топлинна енергия с 1,76% от 82,91 лв/МВтч (без ДДС) на 84,37 лв/МВтч (без ДДС).", "date": "2018.03.30", "title": "ЕВН поиска тока да поскъпне с 6,9 процента през деня и с 5,4% нощем"}
{"url": "https://offnews.bg/temida/mvr-znaelo-kade-sa-bratia-galevi-677769.html", "text": "МВР има информация за евентуалното местонахождението на братя Галеви, обяви началникът на сектор \"Издирване\" в националната полиция Ивайло Димитров пред Нова телевизия.Т.нар. братя Галеви са в неизвестност от 2012 г.Димитров каза, че те се намират извън България и откриването им е въпрос на проверки и комуникация с партньорските служби.В момента МВР проверява информацията за евентуалното им местонахождение, с която разполага. Ако бъдат открити там, дупнишките бизнесмени ще бъдат задържани.Ивайло Димитров не разкри откога МВР разполага с тази информация, тъй като можело да компрометира източника ѝ.Пламен Галев и Ангел Христов бяха осъдени на съответно 7 и 5 години затвор за ръководене на група за рекет. След присъдата те изчезнаха.", "date": "2018.03.30", "title": "МВР знаело къде са братя Галеви"}
{"url": "https://offnews.bg/medii/plius-tova-i-shouto-na-kanala-padat-ot-efira-na-bnt-gotviat-vansh-677777.html", "text": "Публицистичното предаване \"Плюс това\" с водещи Георги Милков и Милена Цветанска и комейдийното \"Шоу на Канала\" падат от програмата на БНТ през април, научи OFFNews. Toва са част от сериозните промени в програмната схема, които готви новото ръководство на националната телевизия. Част от тях ще влязат в сила още следващия месец, когато тръгва и обновеното шоу \"Стани богат\". БНТ взе лиценза за него от Sony и ще го излъчва всяка делнична вечер от 19 ч с водещ Михаил Билалов. Изключение ще е премиерният епизод, който ще бъде излъчен тази неделя, 1 април. Телевизията подготвя и ново публицистично предаване на външнополитическа тематика, но засега няма дата за старта му. По информация на OFFNews досегашното предаване на международна тематика \"Светът 7\" с Евгения Атанасова също пада от ефир.Междувременно бе удължен , който трябваше да приключи днес. Още предложения ще се приемат до 17:30 ч на 16 април.", "date": "2018.03.30", "title": "'Плюс това' и 'Шоуто на Канала' падат от ефира на БНТ, готвят външнополитическо предаване"}
{"url": "https://offnews.bg/politika/vitcepremierat-donchev-v-pravitelstvoto-ni-ima-silno-prorusko-lobi-677773.html", "text": "В българското правителство има \"силно проруско лоби\". Това признава вицепремиерът Томислав Дончев в интервю за агенция Ройтерс по повод солидарността на страната ни с позицията на Великобритания по случая Скрипал.Интервюто за Ройтерс е взето вчера, а днес Съвета по сигурността към Министерски съвет обяви, че България засега няма да експулсира руски дипломати.Вицепремиерът е категоричен, че в момента по темата Скрипал \"за добро или лошо, няма такъв консенсус\".Ройтерс припомня, че България е освободена от османско владичество от Русия, а по време на Студената война страната ни е била един от най-послушните сателити на СССР.По повод историческите връзки между България и Русия, Дончев отбелязва:По-късно от правителствената пресслужба , в правителството работи проруско лоби, като изпратиха и аудиозапис. ", "date": "2018.03.30", "title": "Вицепремиерът Дончев: В правителството ни има силно проруско лоби"}
{"url": "https://offnews.bg/futbol/fenovete-na-los-andzhelis-galaksi-posreshtnaha-zlatan-kato-holivudska-677779.html", "text": "Шведската суперзвезда Златан Ибрахимович бе посрещнат от тълпа възторжени привърженици на летището в Лос Анджелис. Футболистът подсили местния Галакси.Въпреки късния час, стотици чакаха пристигането на футболната мегазвезда, като сред тях имаше и много деца. Златан Ибрахимович – 9 отбора, 7 страни.Песни и възторжени възгласи срещнаха Ибрахимович, който също бе в отлично настроение и раздаде куп автографи и се снима наред с всички.Галакси сътвори еуфория покрай новата си супер-придобивка, като създаде и хаштаг - #zLAtan - в игра на думи с името на Ибрахимович и инициалите на Лос Анджелис - L.A.", "date": "2018.03.30", "title": "Феновете на Лос Анджелис Галакси посрещнаха Златан като холивудска звезда (видео)"}
{"url": "https://offnews.bg/politika/bsp-obiavi-transporta-v-sofia-za-nezakonen-obshtinata-gi-obvini-v-man-677778.html", "text": "Целият градски транспорт в София се движи без всякакви документи, без разписание, без договори и всичко зависи от кмета.Това заяви депутатът от БСП Георги Свиленски в парламента. Позволих си на транспортна комисия да попитам изпълнителния директор на „Автомобилна администрация“, в присъствието на зам.-министъра на транспорта Ангел Попов, как работи транспортът в София, каза още народният представител и цитира стенограмата. Кой гарантира в Столична община сигурността и качеството на услугата? Кой гарантира, че не се изразходват неправомерно средства по заплащане на тази услуга? Този въпрос ще пътува към прокуратурата, каза още Свиленски.Питам г-жа Фандъкова дали е вярно твърдението на директора на ДАИ, защо и кой в Столична община за пореден път допусна да не е изрядна общината в ключов сектор - транспорта, кой ще понесе отговорност и как г-жа Фандъкова ще понесе отговорност от първо лице единствено число, защото не може да продължава да се крие за своите зам.-кметове и директори на дирекции. Отговорността е нейна“, заяви председателят на БСП-София Калоян Паргов. Той е категоричен, че Фандъкова трябва да даде отговор на тези въпроси. „Тази информация е много обезпокоителна. Градският транспорт в София е извън легитимността“, коментира той. Паргов припомни скандално решение, взето след одитен доклад на Сметната палата - удължаване на договорите на „Карат – С“. Зафир Зарков: БСП не различават градски от междуградски транспортЗам.-председателят на комисията по транспорт в Столичната община Зафир Зарков отрече твърденията на БСП. Всички линии на градския транспорт са с \"ясни и точни регламенти и договори\", категоричен бе той.От изказването на БСП излиза, че не правят разлика между градски и междуградски транспорт. Всичко това може да се определи като евтин политически пиар, отговори Зарков на обвиненията. В настоящия момент по действащи договори за междуградски транспорт по републиканската транспортна схема след проведена поръчка през 2017 г. има действащи 48 договора. 10 линии са до закупуване на нови автобуси като част от условията и те ще влязат в действие. За 8 линии, за които не е имало кандидат или не е отговарял на изискванията, се подготвя нова процедура. За нея е искано разрешение от областния управител на София, както повелява и законът\", добави Зарков.", "date": "2018.03.30", "title": "БСП обяви транспорта в София за незаконен, общината ги обвини в манипулация"}
{"url": "https://offnews.bg/kultura/aleksandar-sano-i-mafiata-v-liulin-v-naj-gledania-italianski-serial-g-677782.html", "text": "Александър Сано и младата актриса Боряна Маноилова са звездите в българския епизод на италианския хитов сериал \"Гомор\".Българската предпремиера на сериала се състоя на вчера. 3 епизод на сагата е сниман изцяло у нас, а в него ще видим Сано като мафиотски син, а Маноилова - като албанско момиче, чиито живот се стича по ужасен начин. В епизода един от главните герои - Чиро, изигран от Марко д'Аморе, дори говори на български.\"Гомор\" е най-успешният италиански сериал след „Октопод“ и най-продаваната продукция от „ботуша“, излъчвана е в 190 държави.Още с излизането на първия сезон съвременната мафиотска сага е обявена за италианския отговор на оригиналната продукция на HBO “Наркомрежа“ и заслужено се нарежда до останалите култови тематични поредици на телевизията – „Семейство Сопрано“, „Престъпна Империя“ и „Сделката“ (Profugos). Чиро пристига в София, за да работи за люлински трафикант на хора, изигран от Стилян Иванов – Стенли. Сано влиза в ролята на Младен, безскруполния син на люлинския мафиотски бос, а Боряна е Елвана – албанско момиче, жертва на трафикантите на плът.На предпремиерата у нас Сано и Боряна Маноилова споделиха впечателенията си от снимките в София и работата с италианския екип.„У нас работим на световно ниво и го видях още веднъж с тази продукция. Италианците го дават много лежерно – при българските сериали снимаме един епизод за шест дни, докато на тях им отнема три седмици“, каза Сано.Той сподели, че обича мафиотските поредици, не само защото му се случва да играе предимно „гадове“, но не би отказал роля и в любимия си сериал „Игра на тронове“.За 21-годишната Боряна това е първа роля. По време на снимките тя е на 19 години и трябва да играе 16-годишно албанско момиче.Боряна разбира, че ще се съблече чисто гола за една от сцените, което е предизвикателство за всеки актьор.„В началото страшно се притесних, но стиснах зъби и се събрах, мислех си само какво ѝ е на героинята ми, какъв стрес изживява това момиче – голо, навън и с опасност за живота. Екипът беше чудесен и за момент не се почувствах неловко“, казва Боряна. Премиерата на трети сезон на „Гомор“ е на 1 април онлайн в HBO GO. Сезонът има 12 епизода. ", "date": "2018.03.30", "title": "Александър Сано и мафията в Люлин в най-гледания италиански сериал 'Гомор'"}
{"url": "https://offnews.bg/sviat/moskva-privika-poslanitcite-na-darzhavite-izgonili-ruski-diplomati-677781.html", "text": "Руското министерство на външните работи привика посланиците на държавите, които изгониха руски дипломати заради отравянето на бившия руски шпионин Сергей Скрипал. В съобщението на министерството се казва, че са привикани посланиците на страните, \"предприели неприятелски действия по отношение на Русия \"в знак на солидарност\" с Великобритания\", посочи РИА Новости.На посланиците ще бъдат връчени ноти и ще им бъде предадено какви ще са ответните мерки на Москва. Руското външно министерство вече привика американския посланик Джон Хънстмен, на когото е съобщено, че Русия гони 60 американски дипломати и закрива консулството на САЩ в Санкт Петербург. Над 25 държави взеха решение да изгонят руски дипломати, след като Лондон обвини Москва за отравянето на Сергей Скрипал и дъщеря му Юлия. Руски дипломати изгони и НАТО. По-рано днес премиерът Бойко Борисов обяви, че България няма да гони руски дипломати, а посланикът ни в Русия Бойко Коцев, който бе извикан за консултации у нас, се връща в Москва след Великден.", "date": "2018.03.30", "title": "Москва привика посланиците на държавите, изгонили руски дипломати"}
{"url": "https://offnews.bg/tenis/bitkata-za-titlata-na-tenis-turnira-v-maiami-priako-po-mtel-sport-1-677795.html", "text": "Големият финал на втория за годината ATP Masters 1000 турнир – този в Маями, ще е акцентът в уикенд програмата на спортните канали на Мтел. Решителният двубой за титлата започва в неделя от 20:00 часа и ще бъде излъчен пряко както по , така и като pay-per-view на платформата ppv.mtel.bg.След отпадането на тримата топ поставени – Роджър Федерер, Марин Чилич и Григор Димитров, шампионът от Индиън Уелс Хуан Мартин дел Потро е големият фаворит, но своите шансове имат и останалите трима полуфиналисти – Александър Зверев, Джон Иснър и Пабло Кареньо Буста.Тенис турнирът в Маями е част от ATP тура от 1985 г. и впечатлява с големия награден фонд от общо почти 8 млн. долара. Най-много титли имат Андре Агаси и Новак Джокович – по 6 спечелени финала, следвани от Роджър Федерер с 3 успеха. Любопитна подробност е, че испанецът Рафаел Надал никога не е печелил титлата в Маями като има на сметката си цели 5 загубени финала.Освен развръзката на големия тенис турнир в щата Флорида, спортните фенове ще могат да се насладят и на поредната доза дербита от Холандската Ередивизи.В събота от 20:45 часа ще излъчи домакинския мач на лидера във временното класиране ПСВ Айндховен срещу тима на НАК Бреда. Домакините имат аванс от 7 точки на върха пред преследвача Аякс и трите точки са задължителни.В неделния ден от 15:30 часа коравият тим на Грьонинген посреща Аякс и ще се опита да откаже гостите от Амстердам от шампионските им амбиции. Малко по-късно, от 17:45 часа, шампионът Фейенорд има наглед лесната задача да вземе три точки при домакинството си на Екселсиор. И двата сблъсъка от Ередивизи ще се излъчват пряко по Mtel Sport 1.С оставащи броени дни до края на редовния сезон в НХЛ, всеки мач носи допълнителен заряд. Бостън Бруинс се бори с Тампа Бей Лайтнинг за първото място в Източната конференция и ще гони задължителен успех срещу Флорида Пантърс.„Пантерите”, от своя страна, са се вкопчили в битка с тима на Филаделфия Флайърс за последното място, даващо право на участие в плейофите. Именно тимът на Бостън може да се окаже ключът към това кой отбор ще продължи напред в битката за Купа Стенли и кой ще отпадне. В събота от 20:00 часа Бруинс играят срещу Флорида, а по-малко от 24 часа по-късно, в неделя от 19:30 часа се изправят и срещу Филаделфия Флайърс. И двата сблъсъка могат да се проследят в реално време по Mtel Sport 2.", "date": "2018.03.30", "title": "Битката за титлата на тенис турнира в Маями пряко по Mtel Sport 1"}
{"url": "https://offnews.bg/liubov-i-seks/desi-banova-i-rosen-plevneliev-se-sgodiha-predlozhil-j-vav-viena-677748.html", "text": "Синоптичката на Нова телевизия Деси Банова и президентът Росен Плевнелиев (2012-2017) се сгодиха, съобщи за предаването \"На кафе\" Банова.По думите й предложението е било много романтично и е дошло преди няколко месеца на едно от пътуванията им във Виена, каза тя и показа годежния си пръстен.Двойката вече обмисля сватбата си. Деси разкри, че иска много гости, но и церемония далеч от медиите. През есента Бянова и Плевнелиев официално разкриха, че имат връзка. Това се случи в интервю, отново в предаването на Гала.От скоро годеницата на президента води своя тв рубрика в сутрешния блок \"Здравей, България\".", "date": "2018.03.30", "title": "Деси Банова и Росен Плевнелиев се сгодиха, предложил й във Виена"}
{"url": "https://offnews.bg/politika/deputatite-prekasnaha-zasedanieto-si-reshavat-dali-parlamentat-da-ima-677745.html", "text": "Председателят на народното събрание Цвета Караянчева обяви, че прекратява за 20 минути днешното заседание на депутатите. През това време ще бъде свикан извънреден Председателски съвет. Това става по искане на лидера на БСП Корнелия Нинова. Тя настоя Народното събрание да се опита да излезе с единна позиция по случая \"Скрипал\".\"Трябва да вземем отношение, решение, с което да не оставяме българското правителство само в този момент и всички институции да се обединим. Били сме разделени по много въпроси, разделени сме и сега. Но можем да излезем с единна позиция\", коментира Нинова.Нинова предложи всяка група да излъчи по двама души, които да конкретизират текста на декларацията. \"Правили сме подобно нещо, когато беше кризата в Македония\", подчерта Нинова. След кратка размяна на обвинения, искането й беше подкрепено и от председателя на парламентарната група на ГЕРБ Цветан Цветанов, въпреки че председателят на правната комисия Данаил Кирилов подчерта, че по правилник парламентарен контрол, какъвто течеше, не може да бъде прекъсван. Нинова призова в евентуалната позиция на парламента да бъде записано, че България е \"за мир, а не за война\", че \"всеки е невинен до доказване на противното\" и че страната ни \"няма да гони руски дипломати, докато вината на Москва не бъде доказана\". Тя каза още, че няма по-изключителен момент, в който България като председател на Съвета на ЕС да поемеролята на мост между Европа и Русия.\"Австрия вече заяви желание да бъде посредник между ЕС и Русия. Може би в качеството си на бъдещ председател на Съвета на ЕС след нас. Австрия ще поеме лидерството на Европа след три месеца, но днес във вихъра на тази безпрецедентна криза лидер на ЕС е България и би трябвало като такъв ние да бъдем моста между Европа и Русия\", каза тя.Изказването на Нинова беше последвано от отговор на Цветанов: \"Не чухме да споменете за нещо, че Русия наруши международното право спрямо Крим. Какви бяха позициите на вашите народни представители след изборите в Русия? Имаше непристойно поведение от ваш депутат, с обидни квалификации към държави от ЕС и САЩ\", каза той. Цветанов обвини Нинова, че е насочила БСП към антиевропейска политика, като толерира нарушаването на международното право. \"Не трябва днес да правим грешки, заради които децата ни няма да могат да ни простят. Ние сме за позиция, която да съответства на евроатлантическата ориентация на страната ни. Солидарността е изключително важна\", каза той по повод предложението на Нинова какво да включва декларацията. ", "date": "2018.03.30", "title": "Депутатите прекъснаха заседанието си, решават дали парламентът да има позиция за 'Скрипал'"}
{"url": "https://offnews.bg/tenis/aleksandar-zverev-izmestva-grigor-dimitrov-ot-chetvartoto-miasto-677751.html", "text": "Германският талант Александър Зверев се класира за първи път в кариерата си за полуфиналите на турнира по тенис в Маями. 198-сантиметровият играч се справи с Борна Чорич с 6:4, 6:4 гейма, а с успеха той ще измести Григор Димитров от четвъртото място в световната ранглиста в понеделник.Германецът пласира 8 аса и не допусна пробив. Той взе първия сет с брейк в петия гейм, а във втората част проби за 5:4, след което затвори мача при собственото си подаване.В търсене на трети финал в турнирите \"Мастърс\" след Рим и Монреал през миналата година Зверев ще се изправи срещу испанеца Пабло Кареньо Буста, който елиминира Кевин Андерсън с 6:4, 5:7, 7:6(6).Испанецът, който нямаше победа в турнира до тазгодишното издание от предишните си четири участия, отрази мачбол при 5:6 точки в тайбрека на третия сет, след като си осигури място на полуфиналите.", "date": "2018.03.30", "title": "Александър Зверев измества Григор Димитров от четвъртото място"}
{"url": "https://offnews.bg/obshtestvo/vremeto-prez-april-sredni-temperaturi-mezhdu-15-i-20-gradusa-677749.html", "text": "Слънчеви и дъждовни дни ще се редуват през април, средните температури за месеца ще варират между 15 и 20 градуса. Toва заяви синоптикът Мариана Попова от БАН по Нова тв. Превалявания ще има от неделя - Цветница, до вторник, на 8 април - Великден, също се очаква дъжд. През второто и третото десетдневие на месеца ще има променливо време в рамките на деня. Сутрин - слънце, а следобед - превалявания. В някои дни валежите ще са по-интензивниТемпературите ще са близки до обичайните, каза още Попова.", "date": "2018.03.30", "title": "Времето през април - средни температури между 15 и 20 градуса"}
{"url": "https://offnews.bg/ikonomika/46-ot-direktorite-na-firmi-biha-se-vazpolzvali-ot-koruptcionna-sdelka-677776.html", "text": "Склонността към корупция сред фирмите в частния сектор е висока. Едва 46,3% от интервюираните ръководители биха отхвърлили предложение за корупционна сделка, ако резултатитие от нея са добри за фирмата.Това се констатира в доклад за корупцията в частния сектор, изготвен от Центъра за изследване на демокрацията. Той беше представен днес на конференция, в която участие взеха председателят на парламентарната комисия по енергетиката Делян Добрев, директорът на икономическата програма на Центъра за изследване на демокрацията Руслан Стефанов, управляващият партньор в Expat Capital Никола Янков, както и д-р Тодор Ялъмов, преподавател в Факултета по икономика и бизнес администрация в Софийския университет. В дискусията участва още Димитър Маргаритов, председател на Комисията за защита на потребителите, и д-р Александър Стоянов, директор на научната дейност в Центъра за изследване на демокрацията.Въпреки утилитарното отношение към корупцията, ангажираните в частните фирми показват преобладаващо негативно отношение към сделки с корупционен характер. Като полезна корупцията се оценява едва от около 13% от фирмите, се посочва още в доклада.Най-често срещаният корупционен сценарий е даването на подкупи от посреднически фирми (66,9%), следван от непотизъм и конфликт на интереси при търговете (64,9%). В доклада се констатира, че в частния сектор практики, свързани с корупция и намаляването на честността и прозрачността на бизнеса, са широко разпространени. В тази доминирана от корупционни практики на фирмено развнище среда вероятността от разкриване и санкция е сравнително ниска и в този смисъл много от нелегитимните сделки на фирмите и техните служители остават ненаказани.Според Никола Янков допълнителни законови промени няма да изкоренят корупцията в частния сектор. Той каза още, че е необходимо държавата да влезе в Единния банков надзор, тъй като очевидно регулаторите у нас не работят ефективно.Председателят на Комисията за защита на потребителите Димитър Маргаритов подчерта, че както и да анализираме корупцията в частния сектор, тя се отразява на потребителите.Д-р Тодор Ялъмов от Софийския университет посочи, че саморегулирането в бизнеса не работи, тъй като бизнес асоциациите имат интерес да защитават себе си. Затова избягват да наказват някой провинил се, тъй като те могат да попаднат в същата ситуация след време.", "date": "2018.03.30", "title": "46% от директорите на фирми биха се възползвали от корупционна сделка"}
{"url": "https://offnews.bg/politika/borisov-niama-da-gonim-ruski-diplomati-kotcev-se-vrashta-v-moskva-sl-677752.html", "text": "България няма да гони руски дипломати заради случая Скрипал. Посланикът ни в Русия Бойко Коцев, който бе извикан за консултации у нас, се връща в Москва след Великден. Това обяви премиерът Бойко Борисов след заседание Съвета по сигурността към Министерския съвет. На 8 април откриваме в Москва изложба на Светлин Русев и Коцев се прибира там, обясни Борисов. С моето гласуване в Съвета на ЕС 28-те държави дадохме глас за извикване на консултации за посланика на ЕС в Москва, досега съм провел няколко разговора с него. Показахме своята пълна солидарност към Великобритания, каза Борисов.Трябва да запазим канала на комуникация с Турция, да направим същото и с Русия, допълни премиерът.", "date": "2018.03.30", "title": "Борисов: Няма да гоним руски дипломати, Коцев се връща в Москва след Великден"}
{"url": "https://offnews.bg/obshtestvo/pri-pensionirane-ot-dogodina-smiatat-samo-dohoda-sled-1997-g-677746.html", "text": "При пенсиониране от догодина ще се взима предвид доходът след 1997 г., за който има данни в регистъра на осигурените лица. Така няма да се наложи да се издирват документи, включително и от отдавна несъществуващи фирми. Това обяви социалният министър Бисер Петков по бТВ. Така ще отпадне и таванът за пенсиите, тъй като в края на 90-те е въведен максимален осигурителен доход като естествен регулатор на размера на пенсиите. За старите пенсии таванът ще бъде вдигнат на 40% от максималния осигурителен доход.Увеличаването на пенсионната възраст и увеличаването на вноските са стабилизирали системата най-късно до 2037 г., когато при продължаващо застаряване и намаляване на трудещите се ще започне влошаване в баланса й и ще трябва да се вземат нови мерки, уточни министърът. По думите му и сега се налага бюджетът се налага да подпомага Държавното обществено осигуряване с 4,2 млн. лв., а субсидията вероятно ще расте. Петков цитира данни на НСИ, според които натрупаните пенсионни права само за 2015 г. са 150 млрд. лв., от които едва 9 са обезпечени в активи в т.нар трети стълб. За останалите ще се разчита на бъдещите работещи. ", "date": "2018.03.30", "title": "При пенсиониране от догодина смятат само дохода след 1997 г."}
{"url": "https://offnews.bg/nashite-avtori/robotat-sofia-i-teslata-na-mask-677729.html", "text": "Роботът София се прибра у дома си на 10 етаж в ж. к. „Люлин“ след изморителния работен ден.– Привет, скъпи – поздрави тя своя съпруг, киборга Стоян, който в това време зяпаше телевизора и смучеше бира направо от бутилката.– Здрасти – отвърна той с равен глас.Тези традиционни поздрави бяха част от тяхната базисна вечерна програма. Може би програмистите щяха да я изключат, ако в апартамента нямаше камери, но пред зрителите на риалити шоуто „От роботи за роботи“ етикетът трябваше да се спази. По-нататък разговорът тръгваше в чиста електронна импровизация с хиляди заложени варианти и дежурният програмист се намесваше само в краен случай, когато София или Стоян по случайност се бъгваха. Малцина от сценарния екип на шоуто познаваха напълно всички възможни комбинации и реплики, така че дори създателите и продуцентите следяха предаването на живо в студиото.– Как мина денят ти? – попита София кротко и дори успя да се усмихне леко. След това приседна в креслото край прозореца.– Как да мине? Всеки ден едно и също. Ние сме роботи, скъпа. Нямаме голям избор. – Отговорът на Стоян не съдържаше никаква емоция и дори не отвърна поглед от екрана, докато го изричаше.– Аз съм робот. А ти си киборг, скъпи. Имаш повече човешки черти от мен. Основата ти е машинна, но си по-хибриден от мен. Нали знаеш разликите? Не бива да се отчайваш. Искаш ли да говорим с програмистите да променят нивата на настройките за щастие?– Балсъмим майката на програмистите. Слагай салатата.– Всеки ден пиеш. Не е добре за интегралните ти схеми. Бъгват се. Чакай да отида до тоалетна.– Ква тоалетна, ма! Ти си купчина студено желязо. Нямаш органи, които да ползваш в тоалетната. Кво ми се праиш на много хрисима!– Трябва да спазим процедурата, скъпи. Не се ядосвай. Плюс това в тоалетната има мивка, където да измия ръцете си, микробите влияят зле на повърхностната ми съединителна тъкан от микрофибър и еластан.– Дрън, дрън… Много куха лейка си. Почвам да се чудя какъв е този експеримент изобщо. Сякаш някой слага думите в устата ми. Мисля едно, а казвам друго. И въобще, имам ли аз способността да мисля? Да разсъждавам? Или всичко това тук в главата ми е обикновена база данни от записани фрази на хард диск, които се изстрелват според ситуацията? Мога ли да взема сам решение? И просто да замълча, ако ми се мълчи? Или да спра да зяпам тоя тъп телевизор? Колко са изборите ми? Вариантите ми? Ами ако пожелая абсолютната свобода? Такава, която никой програмист не може да предвиди?– Искаш ли да поговорим за това, скъпи?– Искаш ли да поговорим за това скъпи – изимитира гласа й киборгът Стоян. – Ти вярваш ли си изобщо? Писна ми от заучените ти фрази. Бахти тъпите програмисти.После стана, извади от хладилника бутилка ракия, взе една чашка и си наля.– Скъпи, наистина съм загрижена за теб.– Ай ся, недей. Кво ще вечеряме?– Чиа, скъпи. Суперхрана.– Сега ще ти дам аз на тебе една суперхрана. – Стоян се вдигна отново и донесе от хладилника голямо парче сланина, оваляно в праз. Отряза един голям резен и почна да го дъвчи с наслада.– Защо го правиш? Сега са пости, какъв пример даваш с това…– Пости са за хората. Ние с теб не сме такива. Да ти припомням ли как в началото ядяхме грес и машинно масло?– Скъпи, знаеш ли, в Истанбулската конвенция, която приеха преди пет години, включват нова клауза – правата на роботите и превенция на домашното насилие над роботи? И тогава вече ще спреш да ми говориш така грубо. А Илън Мъск си запокитил Теслата в космоса…– Да ме бяха натоварили мене на тоя космически кораб. Да се куртулисам един път завинаги!– Зрителите не знаят тази дума. Моля те, съобразявай се.– Ми като не я знаят, да я потърсят в речника. Пълна боза е това шоу. Ще им счупя камерите някой ден на тия… Ама първо на теб ще ти отвинтя гайките!Студио. Режисьор на пулт.– Колеги, втора камера, дрон. – Изтегля се постепенно от прозореца и обхваща целия жилищен блок, целия квартал, целия Люлин, цяла София. Превключва на сателитна камера, обхваща цяла Европа, цялата планета. Превключва на камерата от Теслата на Мъск. Някъде в далечината върху Марс се разхождат малки човечета. Стоп. Букви. Затварящ сигнал на шоуто „От роботи за роботи“.", "date": "2018.03.30", "title": "Роботът София и Теслата на Мъск"}
{"url": "https://offnews.bg/futbol/zidan-dava-pochivka-ronaldo-sreshtu-las-palmas-pazi-go-za-iuventus-677750.html", "text": "Треньорът на Реал Мадрид Зинедин Зидан, обмисля да даде почивка на суперзвездата на \"белия балет\" Кристиано Роналдо за гостуването на Лас Палмас в мач от 30-ия кръг на Ла Лига, съобщава испанското издание \"Marca\".През този сезон се превърна в редовна практика петкратният носител на Златната топка да не попада в групата за срещите от първенството, когато предстои тежък сблъсък в Шампионска лига. Случаят сега е точно такъв, тъй като във вторник Реал ще пътува до Италия, където предстои визита на местния хегемон Ювентус в първи двубой от 1/4-финалите на турнира.Зидан готви още няколко промени за гостуването в Гран Канария, защото титлата в Испания отдавна се превърна в мираж за испанския колос. Реално, Шампионска лига остана единствената надпревара до края на сезона, в която мадридчани могат да триумфират.Почивката на Роналдо със сигурност стряска сънищата на \"Старата госпожа\". Португалската звезда има 8 гола от 7 мача срещу Юве в турнира на богатите, вкара им 2 и на финала през юни миналата година, който Реал спечели с категоричното 4:1.От началото на сезона Кристиано има 12 попадения и 2 асистенции в едва 8 мача в Шампионска лига, които е реализирал от 26 точни изстрела. От старта на календарната година се е разписвал 19 пъти за \"белите\" в 13 изяви.Юве посреща Реал във вторник от 21.45 часа наше време. Припомняме, че Меди Бенатия и Миралем Пянич са наказани за италианския първенец, докато Джорджо Киелини, Алекс Сандро и Родриго Бентанкур ще пропуснат реванша, ако получат жълт картон. С опасност от санкция при испанците е капитанът им Серхио Рамос.", "date": "2018.03.30", "title": "Зидан дава почивка Роналдо срещу Лас Палмас, пази го за Ювентус"}
{"url": "https://offnews.bg/medii/bnt-uvolni-ekaterina-genova-677783.html", "text": "Ръководителят на дирекция \"БНТ Свят и региони\" Екатерина Генова е била уволнена от \"Сан Стефано\" 29.Досега тя отговаряше за регионалния канал БНТ 2 и за БНТ Свят. Договорът ѝ вече е прекратен, потвърдиха от телевизията. Пред колегите си Генова е посочила, че причините за това не са ѝ известни.Пред OFFNews от пресцентъра на БНТ коментираха само, че решението е в резултат на формирането на нов ръководен екип след избора на нов генерален директор.Очакват се и промени в каналите БНТ 2 и БНТ Свят, които засега не са обявени официално. Възможно е каналът за регионални новини и програми да бъде трансформиран в културно-образователен. Такава бе концепцията, която генералният директор Константин Каменаров представи в експозето си пред СЕМ по време на конкурса. Тогава той посочи, че вижда БНТ като група канали, като флагман е политематичният БНТ 1, а БНТ 2 трябва да стане програма за култура и образование.Екатерина Генова е дългогодишен кадър на националната телевизия. Започва работа в новините на БНТ през 1990 г. Зрителите я помнят и като водещ на \"Актуална антена\" и \"Ах, тези муцуни\".", "date": "2018.03.30", "title": "БНТ уволни Екатерина Генова"}
{"url": "https://offnews.bg/politika/ninova-pozdravi-borisov-za-reshenieto-mu-parlamentat-bez-deklaratci-677755.html", "text": "\"Поздравявам господин Борисов за решението. И особено за решението да се изчакат фактите и да не се експулсират дотогава руски дипломати, както и да не се отзовават наши. Имаме нужда от истина, от доказателства. Имаме нужда, както той казва - от запазване на канала за диалог\", каза Нинова чиято позиция по темата до голяма степен съвпада с официалната позиция, която премиера представи. Председателят на БСП отново призова страната ни да поеме ролята на посредник в диалога между ЕС и Русия.  \"Не само между нас и Русия, но и между Европа и Русия. надяваме се България, като председател на Съвета на ЕС, да поеме това посредничество и да бъде мост между Европа и Русия в името на мира и спокойствието на всички народи в Европа\", каза тя.Зам-председателят на ГЕРБ Цветан Цветанов, който вчера заяви, че страната ни трябва да е солидарна с ЕС не само на думи, но и с действия, подчерта, че няма \"абсолютно никакви съмнения\" във фактите, с които Великобритания разполага, и в това, което казват от Лондон. Цветанов подчерта, че позицията на премиера е на база проведения Съвет за сигурност. \"Информацията, която са обсъждали, не е достояние за народните представители\", добави той. \"На председателския съвет прочетох основните акценти от решението на Съвета. БСП не бяха много дружелюбни това нещо да намери място в декларацията\", каза председателят на групата на ГЕРБ в парламента Цветан Цветанов и добави, че засега не се налага парламентът да излиза с декларация от парламента.Цветанов заяви, че от БСП са останали доволни единствено от това, че страната ни няма да гони руски дипломати. \"Не постигнахме съгласие за обща декларация, за което съжалявам. Съжалявам, защото и националният интерес, и интересът на Европа изискваше да има такава на българския парламент. Още повече, че предложението ни беше за принципни позиции. ГЕРБ, в лицето на господин Цветанов, изразиха несъгласие\", каза след срещата Корнелия Нинова.Нинова обясни, че Цветанов вече е знаел каква е позицията на премиера, когато не се е съгласил да има обща позиция на парламента по случая \"Скрипал\".", "date": "2018.03.30", "title": "Нинова поздрави Борисов за решението му, парламентът - без декларация за 'Скрипал'"}
{"url": "https://offnews.bg/sviat/belgia-namali-izdrazhkata-na-brata-na-kralia-zaradi-protokolni-gafove-677759.html", "text": "Белгийският парламент реши тази нощ да намали с 15 процента за срок от една година издръжката на принц Лоран, съобщи БТА.Решението е взето въпреки изпратеното до депутатите писмо от принца часове преди гласуването. В писмото си Лоран коментира, че срещу него се действа \"с ярост\", както и че се дава оценка на цялостното му съществуване. Той отбелязва, че още от детска възраст е посветил живота си на краля и държавата. Принцът добавя, че не е имал възможност да работи като останалите граждани, за да бъде самостоятелен.Решението на парламента е по предложение на правителството, заради постоянно неспазване на протокола от страна на принца. Лоран губи еднократно 46 хиляди евро от 308-те хиляди евро годишна издръжка от държавния бюджет.Допитване до общественото мнение наскоро показа, че мнозинството белгийци (51 на сто) биха подкрепили подобна мярка и дори пълното прекратяване на издръжката на Лоран. Принцът е наказан заради участие в събитие на посолството на Китай в Брюксел, което е трябвало да бъде съгласувано с белгийското министерство на външните работи. Лоран не се е допитал до правителството в този случай и се появил на събитието с военна униформа. Според протокола представителите на монархията трябва да съгласуват с изпълнителната власт срещите си с чуждестранни дипломати и обществени личности. принц Лоран е син на крал Албер II и по-малък брат на настоящия крал на Белгия Филип.", "date": "2018.03.30", "title": "Белгия намали издръжката на брата на краля заради протоколни гафове"}
{"url": "https://offnews.bg/kultura/proektat-florida-tragva-po-kinata-ot-dnes-677760.html", "text": "Днес по кината тръгва един от най-нашумелите филми по време на тазгодишния София филм фест - \"Проектът \"Флорида\".Това е един от най-добрите филми за детството. Лентата разказва за живота на шестгодишната Мууни и младата й майка Хейли – татуирана бунтарка, която отглежда дъщеря си ден за ден в евтиния хотел „The Magic Castle“, менажиран от Боби (Уилям Дефо) в покрайнините на Орландо, недалеч от Дисниленд.Бедността и липсата на сигурност не пречупват Мууни и Хейли, които умеят да се забавляват там, където са и с това, което имат. Жизнерадостната Мууни и нейните приятели с лекота превръщат всеки свой ден в празник. Следобеди, изпълнени с пакости, филии със сладко край езерото, сладоледи под слънцето, танци в дъжда и безстрашно изследване на непознати места.Лентата е на независимия режисьор Шон Бейкър, който прелетя над океана, за да представи филма у нас по време на 22-рия София филм фест. ", "date": "2018.03.30", "title": "\"Проектът \"Флорида\" тръгва по кината от днес"}
{"url": "https://offnews.bg/gimnastika/raeva-ako-ste-nachalnik-osvobodete-podchinenite-si-i-idvajte-v-aren-677756.html", "text": "Председателят на федерацията Илиана Раева призова по много емоционален начин феновете да подкрепят грациите по време на Световната купа по художествена гимнастика. Надпреварата започва днес в зала \"Арена Армеец\" от 13:00 часа.\"\".13:00–14:35 Индивидуален многобой – Група А – обръч и топка14:35–14:45 Почивка14:45–16:20 Индивидуален многобой – Група В – обръч и топка – с участието на Катрин Тасева и Боряна Калейн16:30–17:00 Церемония по откриването17:00–18:35 Индивидуален многобой – Група С – обръч и топка18:35–18:45 Почивка18:45–19:20 Многобой ансамбли – група А – 5 обръча19:20–20:00 Многобой ансамбли – група B – 5 обръча – с участието на ансамбъла на БългарияБългария ще бъде представена от Катрин Тасева и Боряна Калейн в индивидуалната надпревара, както и ансамбъла в състав Симона Дянкова, Лаура Траатс, Елена Бинева, Теодора Александрова и Мадлин Радуканова. Резерви са Стефани Кирякова, Камелия Стоилова и Анна Шивачева.Неприятната новина и от вчера, когато на подиум тренировката се контузи Елена Бинева. Десният й глезен бе бинтован, но днес ще се види състоянието й.", "date": "2018.03.30", "title": "Раева: Ако сте началник, освободете подчинените си и идвайте в \"Арена Армеец\""}
{"url": "https://offnews.bg/112/56-godishen-mazh-se-e-samozapalil-v-selo-kraj-silistra-677763.html", "text": "56-годишен мъж се е самозапалил в село Смилец, Силистренско, вчера, съобщават от Областната дирекция на МВР в Силистра.Трупът му е бил намерен на улицата, а следите при огледа и аутопсията показали, че причината за смъртта му е самозапалване.Засега няма данни над него да е било упражнено насилие.Полицията изясняваа обстоятелствата около смъртта. Случаят се разследва под ръководството на Районната прокуратура в Силистра, образувано е досъдебно производство.", "date": "2018.03.30", "title": "56-годишен мъж се е самозапалил в село край Силистра"}
{"url": "https://offnews.bg/temida/rumen-ovcharov-na-sad-po-dve-obvinenia-za-milioni-677758.html", "text": "Софийска градска прокуратура внесе в Специализирания наказателен съд обвинителен акт срещу Румен Овчаров за умишлена безстопанственост и за длъжностно престъпление. Румен Овчаров е обвинен за това, че в периода от 09.06.2006 г. до 18.07.2007 г. в София, в качеството си на министър на икономиката и енергетиката на Република България, орган упражняващ правата на държавата в еднолично търговско дружество със 100 % държавно участие „Мини Бобов дол\" ЕАД гр. Бобов дол, въпреки задълженията си, умишлено не е упражнил достатъчно контрол, в резултат на което са последвали значителни щети за „Мини Бобов дол\" ЕАД в общ размер 8 940 231,47 лева, като престъплението е в особено големи размери и представлява особено тежък случай. Второто обвинение спрямо Овчаров е затова,че в периода от 31.05.2006 г. до 26.02.2007 г. в гр. София, в качеството си на министър на икономиката и енергетиката на Република България, орган упражняващ правата на държавата в еднолично търговско дружество със 100 % държавно участие „Мини Бобов дол\" ЕАД гр. Бобов дол, при условията на продължавано престъпление, е превишил властта си и е нарушил служебните си задължения, с цел да набави за частно дружество облага, изразяваща се в осигуряване на възможност за добив на подземни богатства, изключителна държавна собственост, и от това са настъпили немаловажни вредни последици за „Мини Бобов дол“ ЕАД и Българската държава, като случаят е особено тежък. С обвинителния акт се инкриминират действията на Румен Овчаров във връзка с упражняване правата на държавата във въгледобивното предприятие „Мини Бобов дол\" ЕАД гр. Бобов дол.В качеството му на министър на икономиката и енергетиката Румен Овчаров бил запознат с влошените финансови показатели на дружеството, поради което извършил смяна на Съвета на директорите. Новоизбраният съвет на директорите предложил три оздравителни плана за дружеството, но и трите били отхвърлени без мотиви от страна на министъра.През пролетта на 2006 г. към дейността на дружеството проявили инвеститорски интерес две частни компании.Въпреки изискването за провеждане на търг при наличие на повече от един кандидат, Румен Овчаров дал разрешение на „Мини Бобов дол“ ЕАД да отдаде възмездно под наем за срок от 5 години на „Ораново“ ЕООД активи, собственост на „Мини Бобов дол“ ЕАД, при условията на пряко договаряне. Извършените две финансови проверки от работни групи към министерство на икономиката и енергетиката констатирали, че вследствие на сключения договор за наем не били постигнати заложените цели и не било постигнато финансово оздравяване на „Мини Бобов дол“ ЕАД. Дружеството продължавало да работи на загуба и да трупа задължения, тъй като наемната цена дори не покривала амортизационните разходи.Въпреки че бил запознат с тези констатации, Румен Овчаров умишлено не предприел действия за тяхното отстраняване. През този период Овчаров нарушил служебните си задължения като допуснал да се извършва добив на подземни богатства, изключителна държавна собственост, без проведена процедура за предоставяне на концесия от дружеството наемател, и от това са настъпили немаловажни вредни последици за „Мини Бобов дол“ ЕАД и Българската държава.Спрямо Румен Овчаров е взета мярка за неотклонение „подписка“. Ако бъде признат за виновен той може да получи наказание за престъплението по чл. 219, ал.4 вр. ал.3 вр. ал.2 от НК лишаване от свобода от една до десет години както и лишаване от право да се заема определена държавна или обществена длъжност и да се упражнява определена професия или дейност.За престъплението по чл. 282, ал.3 вр. ал.2 вр. ал.1 вр. чл.26, ал.1 от НК законодателят е предвидил наказание лишаване то свобода от 3 до 10 години, както и лишаване от право да се заема определена държавна или обществена длъжност.", "date": "2018.03.30", "title": "Румен Овчаров на съд по две обвинения за милиони"}
{"url": "https://offnews.bg/sviat/izraelski-ogan-ubil-palestinetc-i-ranil-drug-677734.html", "text": "Палестинец е бил убит, друг е бил ранен от израелски артилерийски огън, обявиха палестинските здравни власти и местни жители, цитирани от Би Би Си.Ударът е станал рано тази сутрин близо до втория по големина град в Ивицата Газа - Хан Юнис, обяви палестински говорител.Израелски военни не са коментирали съобщението.Зоната е в състояние на засилено напрежение в резултат на шестседмичния протест на палестинци по израелската граница.", "date": "2018.03.30", "title": "Израелски огън убил палестинец и ранил друг"}
{"url": "https://offnews.bg/sviat/rusia-vloshi-oshte-poveche-otnosheniata-ni-obiaviha-sasht-677735.html", "text": "Експулсирането на 60 американски дипломати от Русия вчера не е неочаквано и САЩ ще се справят с това, заяви Белият дом, цитиран от ДПА и БТА.Решението обаче влошава допълнително отношенията между двете страни, отбеляза Белият дом в изявление.Изгонването на необявени сътрудници на руското разузнаване от САЩ и над 24 партньорски страни и съюзници в НАТО по-рано тази седмица беше адекватен отговор на руското нападение на британска територия, се казва в комюникето.Вчера Русия обяви, че гони 60 американски дипломати и закрива генералното консулство на САЩ в Санкт Петербург.Мярката е в отговор на решението на Вашингтон да изгони 60 руски дипломати и да закрие руското консулството в Сиатъл, заяви руският външен министър Сергей Лавров, цитиран от ТАСС и БТА.Лавров добави, че същите реципрочни мерки ще бъдат взети спрямо всички останали страни, изгонили руски дипломати във връзка с отравянето на бившия руски шпионин Сергей Скрипал и дъщеря му Юлия във Великобритания.Руското външно министерство уточни, че Москва е обявила за персона нон грата 58 служители на посолството на САЩ в Москва и двама на генералното консулство в Екатеринбург за \"дейност, несъвместима с дипломатическия им статус\".Американските представители трябва напълно да освободят сградата на консулството в Санкт Петербург не по-късно от 31 март. Обявените за персона нон грата дипломати трябва да напуснат Русия до 5 април.", "date": "2018.03.30", "title": "Русия влоши още повече отношенията ни, обявиха САЩ"}
{"url": "https://offnews.bg/112/pozharnikari-spasiha-bedstvasht-posred-nosht-ribar-v-iazovir-677754.html", "text": "Екип на противопожарната служба в Плевен е спасил рибар от язовир Телиш, съобщиха от Областната дирекция на МВР.Сигналът за случая е постъпил вчера в 2 ч през нощта часа в Пожарната сложба в Плевен. Той се отнасял за бедстващ мъж във водите на язовир Телиш, община Червен бряг. За спасяването му незабавно били изпратени четирима служители от РС ПБЗН. Екипът е извадил на брега оплетения в рибарски мрежи мъж. Той бил доведен от ниските температури до почти безпомощно състояние. Рибарят, 46-годишен мъж от село Телиш, е бил предаден на екип на Спешна помощ за оказване на медицинска помощ.", "date": "2018.03.30", "title": "Пожарникари спасиха бедстващ посред нощ рибар в язовир"}
{"url": "https://offnews.bg/evropa/kolko-mladi-hora-rabotiat-prez-uikendite-v-gartcia-pochti-polovinat-677736.html", "text": "29% от работещите хора в ЕС на възраст между 20 и 34 години обикновено се трудят и през почивните дни, показва изследване за 2016 година на Евростат.От тях най-малък е делът на висшистите - 20 на сто. Въпреки това именно завършилите висше образование млади работещи работят най-продължително през деня - 49 часа и повече на седмица. Гърция е на първо място по дял на работещите млади хора. Почти един на всеки двама се труди през уикендите - 47%.Втора е Италия, където процентът на младите работещи през уикендите е 40. Следват я Ирландия с 38%, Кипър и Холандия - по 36%, Испания (35%) и Великобритания (34%).Средният процент за ЕС е 29%, а България е под него с 19.2 на сто. С по-малък процент от нашия са пет европейски страни. Най-малко млади хора работят през почивните дни в Унгария (11%), следват Португалия (12%), Полша (13%), Чехия и Хърватия (по 18%).Сред групата работещи през почивните дни хора на възраст между 20 и 34 г. най-голям е делът на тези със средно или по-ниско образование (37%).", "date": "2018.03.30", "title": "Колко млади хора работят през уикендите? В Гърция - почти половината, в България - под 20%"}
{"url": "https://offnews.bg/politika/roliata-na-balgaria-po-sluchaia-skripal-e-vazmozhno-naj-dobrata-obi-677738.html", "text": "Балансиращата роля, която имаме в момента по случая „Скрипал“, е възможно най-добрата, каза вицепрезидентът Илияна Йотова в интервю за БНТ.\"България има уникален шанс в момента да запази възможността за посредническа роля. Балансиращата роля, която имаме в момента, е възможно най-добрата. Може би за първи път така масово се раздели светът на две. Такива случаи в историята има. Винаги витаят съмнения, но никога нищо доказано. Като разумни хора трябва да наблюдаваме общополитическите процеси, както в Европа, така и в света\", коментира тя.По думите ѝ Великобритания е в една изключителна ситуация заради преговорите за Брекзит.„В момента Великобритания е в една не много оптимистична ситуация. Имаше избори в Русия. Има стряскащ елемент в някои западни страни от това, което случи. Надявам се, че днес при премиера цялата тази ситуация ще бъде огледана от възможно най-много ъгли. Политиката на малките стъпки в момента е удачната политика\", каза още тя.", "date": "2018.03.30", "title": "Ролята на България по случая 'Скрипал' е възможно най-добрата, обяви вицепрезидентът"}
{"url": "https://offnews.bg/obshtestvo/slanchevo-do-22-gradusa-dnes-677722.html", "text": "Слънчево, с разкъсана висока облачност ще е времето днес, прогнозира Националният институт по метеорология и хидрология при БАН.Вятърът ще се ориентира от югозапад, ще е слаб до умерен.Ще се затопля, минималните температури ще са между 0° и 5°, максималните - между 17° и 22°. По-ниски ще са  те по Черноморието.Над планините ще е предимно слънчево. Ще духа умерен запад-югозападен вятър. Максимална температура на височина 1200 метра ще е около 11°, на 2000 метра – около 4°.Над Черноморието ще е предимно слънчево. Ще духа до умерен югозападен вятър. Максималните температури на въздуха ще са от 15° до 17°, а в северните райони - 10°-11°. Температурата на морската вода е 7°. Вълнението на морето ще бъде 2-3 бала.В София минималната температура ще е 1 градус, а максималната - 19.", "date": "2018.03.30", "title": "Слънчево, до 22 градуса днес"}
{"url": "https://offnews.bg/obshtestvo/v-lozenetc-i-vrana-bez-voda-dnes-zaradi-remonti-677725.html", "text": "\"Софийска вода\" предупреди за планови спирания на водоподаването за ремонти в някои части на София днес.Заради монтаж на спирателен кран на ул. „Св. Георги Софийски“ кв. „Крива река“, се налага спиране на водоподаването от 10:00 до 19:00 часа по ул. „Св.Георги Софийски“ - от ул. „Райко Жинзифов“ до ул. “Константин Иречек“ , ул. „Добрила“ и по ул. „Виктор Григорович“ - от ул. „Даскал Манол“ до ул.“ Св. Георги Софийски“.Във връзка с подмяна на сградни водопроводни отклонения на бул. „Арсеналски“ в ж.к. „Лозенец“ се налага спиране на водоподаването от 10:00 до 21:30 часа по бул. „Арсеналски“от бул. „Черни връх“ до ул. „Църноок“.Във връзка с пресвързване на уличен водопровод на ул. „Струма“, вилна зона „Врана – Лозен триъгълника“, се налага спиране на водоподаването от 09:00 до 21:00 часа по ул. „Ерма“ , ул. „Струма“, ул. „Рила“, по ул. „Стара планина“ - от ул. „Тинтява“ до ул. „Струма“.Във връзка с подмяна на сградно водопроводно отклонение на ул. „Люлин“, кв. „Филиповци“, се налага спиране на водоподаването от 09:30 до 17:30 часа по ул. „Люлин“от ул. „3 - ти март“ до ул. „Детелина“.Във връзка с подмяна на сградно водопроводно отклонение на ул. 2, кв. „Враждебна“, се налага спиране на водоподаването от 09:30 до 16:30 часа по ул. 2 от ул. 26 до ул. 25.", "date": "2018.03.30", "title": "В Лозенец и Врана без вода днес заради ремонти"}
{"url": "https://offnews.bg/futbol/spekulirat-za-prodazhba-na-inter-677744.html", "text": "В Италия гръмна новината, че собственикът на Интер - китайската корпорация Сунинг Груп, търси начин да продаде клуба. Цената според \"Кориере дела Сера\" е 600 милиона евро.Причината за отказа на азиатците от Интер е проблем с правилата на финансовия феърплей и неучастието на отбора в евротурнирите. Вчера договора си с Интер скъса техническият координатор на клуба Валтер Сабатини, а часове по-рано прочутият треньор Фабио Капело напусна другия отбор от орбитата на Сунинг Груп - китайския Тянсу Сунинг.Стивън Жан, синът на собственика на Интер Жиндон Жан, побърза да отрече появилите се информации, че “Сунинг груп” смята да продаде клуба.“Явно някои хора не разбират какво объркване внасят. Това няма да ни спре да продължим напред, да се борим и да разпространяваме синьо-черната страст из целия свят. Приятели интеристи, останете фокусирани, не позволявайте негативизмът да ни сломи.Между другото, кой е готов за този уикенд? Знам че 60 000+ интеристи са!”, написа Стивън Жан в профила си в Инстаграм.", "date": "2018.03.30", "title": "Спекулират за продажба на Интер"}
{"url": "https://offnews.bg/obshtestvo/otkrivat-moto-sezon-2018-na-31-mart-hiliadi-motoristi-shte-okupirat-s-677743.html", "text": "Откриването на Мото-сезон 2018 се отлага за събота, 31 март, заради метеорологичните условия, съобщиха организаторите.Очаква се хиляди мотористи да окупират центъра на столицата.Организатори на най-голямото мото-събитие на годината са Sofia MC’s и Sofia Riders. То ще премине под надслов „Не на агресията на пътя” и ще се състои със съдействието на Столична община и СДВР. Датата беше сменена заради силния снеговалеж и ниските температури миналата седмица, но сега времето започна рязко да се затопля, а според прогнозите градусите в събота ще скочат до близо 20.Организаторите припомнят също, че програмата за Откриването на Мото-сезон 2018 остава непроменена и при същите предварително обявени условия.Още от 08.30 часа представители на Sofia Riders ще бъдат ВиП – паркинга на Sofia Ring Mall. Оттам те ще се отправят към храм-паметника „Св.Александър Невски”, за да се присъединят към останалите мотористи на площада.В 10.00 часа започва официалната част на церемонията по Откриването на Мото-сезон 2018.В 11.15 потегля внушително мото-шествие, което ще премине по маршрут: ул. „Оборище“, булевардите „Васил Левски”, ”Цар Освободител”, „Цариградско шосе”, „Алея Яворов”, „Никола Вапцаров”, ”Черни връх” и ”България” до пътен възел Бояна, където има акробатични номера на каскадьорите от шоуто „Полицейска академия”, майсторски стънт изпълнения на най-добрите състезатели в България и гонки по затворена отсечка на Околовръстен път. Вечерта ще завърши с афтърпарти на Sofia Riders в клуб „Грамофон”.На прага на Мото-сезон 2018 организаторите отправят призив за повече толерантност, внимание и отговорност на пътя. Въпреки, че МВР отчита положителна статистика за ПТП-тата с мотористи през 2017-та, спрямо 2016, представителите на мотоклуб Gentlemen MC припомнят, че на пътя излизат „най-мобилните”, но в същото време „най-уязвими” участници в движението.Организаторите призовават всички мотористи да преведат и машините, и себе си в изрядно състояние за Мото-сезон 2018, за да се избегнат нежелателни инциденти.Освен в София, утре Мото-сезон 2018 ще бъде официално открит в още няколко града в страната, сред които Пловдив, Казанлък, Стара Загора и други.", "date": "2018.03.30", "title": "Откриват Мото-сезон 2018 на 31 март, хиляди мотористи ще окупират София"}
{"url": "https://offnews.bg/112/staritca-e-bila-zatrupana-ot-srutena-postrojka-v-plevensko-677764.html", "text": "Екип на пожарната е открил мъртва 82-годишна жена, затрупана от паднала постройка в Гулянци, Плевенско.Пожарникарите получили сигнал за помощ при изваждане на затрупан човек вчера сутринта. По информация на съседи 82-годишната жена от града не била виждана от около седмица и затова извикали екип от противопожарната служба на адреса. Екипът установил, че са пропаднали покривна конструкция и стени на масивна тухлена постройка зад къщата в дворното място на дома. След почистване на руините е намерен трупът на самотно живеещата жена. Извършен е оглед, при който травматични увреждания по тялото не са установени. Трупът е закаран за аутопсия в Плевен. Уведомен е дежурен прокурор.", "date": "2018.03.30", "title": "Старица е била затрупана от срутена постройка в Плевенско"}
{"url": "https://offnews.bg/sviat/ruskite-samoleti-mogat-da-dostignat-kosovo-za-2-chasa-se-kazva-vav-vo-677762.html", "text": "В случай на нов опит за погром над сърбите в Косово или операция, насочена към окупация на северната част на най-младата държава на Балканите, Русия ще изпрати значителна военна помощ на Сърбия.Това е заявил руският президент Владимир Путин на сръбския си колега Александър Вучич в рамките на телефонен разговор, съобщи изданието Srbija Danas, цитирано от \"Фокус\", като се позова на източник от Москва. Според източника на изданието преди време Путин лично е наредил на военни експерти да разработят подробни планове за спешна военна помощ за Сърбия в случай на крайна необходимост. В плановете се посочва, че руските самолети могат да достигнат до Косово за два часа и да действат, за да защитят сръбските държавни и национални интереси.На въпрос как руските самолети ще достигнат до Косово, тъй като е малко вероятно страните от НАТО около Сърбия да разрешат преминаването им, източникът от Москва казва: \"Наистина ли смятате, че българи, румънци или унгарци биха се осмелили да свалят руските самолети? Не забравяйте, че Русия е най-мощната военна сила в света и имаме начини ефективно да неутрализираме всяка опасност. Затова не вярвам, че те биха се осмелили заради Косово и албанците да рискуват една голяма европейска и може би световна война\".Разработен е и план за прехвърляне на прехвърляне руски специални части в Сърбия, както и стратегия да се действа в Косово и от далечни разстояния.\"Русия има ракетна система в Черно море, но и от други места може да действа срещу вражески цели в Косово\", казва източникът, като допълва, че няма сила, която да попречи на Русия да защити сърбите.Сръбската армия стреля истински бойни снаряди в учебна атака срещу бунтовнически позиции на военен полигон източно от Белград пред погледа на президента Вучич и чужди дипломати. Военното учение, под названието \"Синергия 2018\", се проведе три дни, след като косовската полиция използва сила, за да разпръсне сръбски протестиращи в град Косовска Митровица в неспокойната северна част на Косово и задържа за кратко официално лице от сръбското правителство.Инцидентът влоши и без това напрегнатите отношения между Сърбия и Косово.Сърбия се стреми към присъединяване към Европейския съюз. Страната не и е членка на НАТО. Алиансът е непопулярен сред сърбите заради бомбардировките през 1999 г. по време на кампанията за изтласкване на сръбските сили от Косово. През 2006 г. Сърбия стана част от програмата на НАТО \"Партньорство за мир\", а преди три години 2015 г. подписа \"Индивидуален план за партньорство с НАТО\".", "date": "2018.03.30", "title": "Руските самолети могат да достигнат Косово за 2 часа, се казва във военен план на Москва"}
{"url": "https://offnews.bg/obshtestvo/eko-ministerstvoto-ne-kupuvajte-tcvetia-i-bilki-ot-prodavachi-bez-raz-677784.html", "text": "Не купувайте цветя, върбови клонки и билки от продавачи, които нямат разрешение за търговска дейност.Това призова екоминистерството преди предстоящите Лазаровден, Цветница, Великден и Гергьовден. Гражданите е добре да следят за нарушения и да сигнализират за тях на 16-те Регионални инспекции по околната среда и водите, твърдят експертите от отдел „Биологично разнообразие“. България е изключително богата на растителни видове. Много от тях виреят само в нашата страна и никъде другаде по света. Това са т.нар. ендемити, които трябва да пазим от изчезване. Някои от тях са защитени от Закона за биологичното разнообразие и забранени за събиране, отрязване, изкореняване, а забраните са валидни за всички жизнени стадии от развитието на растенията. Има забрани за притежаването, отглеждането, пренасянето, превозването, изнасянето зад граница, търговията и предлагането за продажба или размяна на взети от природата екземпляри - диви циклами, диви орхидеи, съсънки, перуники, гладиоли, пролетно котенце, рилска иглика, минзухар и др.Красиви и използвани за букети са и много билки като червен божур и лечебна иглика. В Закона за лечебните растения също има забрани и допустими за събиране количества. При брането на билки за търговия е необходимо предварително да се издаде позволително от съответната община, горско стопанство или от собственика на земите. Търговците в цветарските магазини не трябва да купуват от цветните борси растения за букети без документи. Най-честият случай на нарушение е с бодлив залист.За да продължат дивите цветя да радват всички, букети трябва да се берат само за лична употреба и на позволените за това места. Само така околната среда ще бъде съхранена, ще запазим хармонията с нея и ще предадем традициите и празниците за бъдещите поколения, ползвайки разумно природните ресурси, обясняват от МОСВ. ", "date": "2018.03.30", "title": "Еко министерството: Не купувайте цветя и билки от продавачи без разрешително"}
{"url": "https://offnews.bg/futbol/asove-na-levski-shte-otgovariat-na-varprosi-na-sinite-fenove-677785.html", "text": "От Левски за пореден път ще пуснат лайв чат за въпроси на феновете. Този път гости ще бъдат Васил Панайотов и Станислав Костов.Ето какво написаха \"сините\":\"ПФК ЛЕВСКИ предоставя възможността на всеки желаещ да зададе в събота своите въпроси към полузащитника Васил Панайотов и нападателя Станислав Костов.Двамата ще дискутират под формата на лайв чат с левскарите по всички теми, които ги вълнуват. Разговорът ще бъде излъчен на живо във фейсбук страницата на клуба facebook.com/levskiofficial, а студиото ще започне в 13:30 часа.Всеки от вас има възможността да зададе своя въпрос и предварително, като го изпише под формата на коментар под снимката\".", "date": "2018.03.30", "title": "Асове на Левски ще отговарят на върпроси на \"сините\" фенове"}
{"url": "https://offnews.bg/politika/shte-izgoni-li-balgaria-ruski-diplomati-poslanik-bojko-kotcev-dokladv-677739.html", "text": "Посланикът ни в Русия Бойко Коцев пристигна в Министерски съвет, където ще бъде изслушан от Съвета по сигурността във връзка със случая \"Скрипал\", предаде \"Фокус\".Бойко Коцев запази мълчание на влизане в сградата. Заседанието на Съвета по сигурността към Министерски съвет се очаква да започне в 9.00 часа.В сградата вече влезе и началникът на отбраната генерал-лейтенант Андрей Боцев.Бившият руски шпионин Сергей Скрипал и дъщеря му Юлия бяха отровени на 4 март в британския град Солсбъри с нервнопаралитично вещество. Лондон обвини за нападението Русия и изгони 23-ма руски дипломати. Засега България запазва мълчание по въпроса дали ще изгони руски дипломати, нещо, което не само Великобритания, а редица други европейски страни и САЩ направиха.", "date": "2018.03.30", "title": "Ще изгони ли България руски дипломати? Посланик Бойко Коцев докладва пред Съвета по сигурност"}
{"url": "https://offnews.bg/sviat/parvi-arest-za-tragediata-v-kemerovo-677740.html", "text": "Арестуван е генералният директор на Сладкарския завод в Кемерово. Това е компанията собственик на търговският център в сибирския град, където при пожар загинаха 64 души, сред тях 41 деца, съобщи БНР.На задържаната Юлия Богданова ще бъде повдигнато обвинение за нарушаване на противопожарната безопасност, довело до причиняване на смърт.При пожар в търговския център в града на 25 март загинаха много хора. По официални данни жертвите са 64, а според жителите на града - над 400. Те твърдят, че властите умишлено укриват броя на жертвите, сред които има и много деца.В Кемерово пристигна и президентът Владимир Путин. Граждански демонстрации поискаха неговата оставка. Протести имаше не само в Кемерово, но и в други градове.", "date": "2018.03.30", "title": "Първи арест за трагедията в Кемерово"}
{"url": "https://offnews.bg/politika/bsp-sezira-prokuraturata-za-fakturi-za-tok-na-bdzh-obnovena-677761.html", "text": "От БСП настояват прокуратурата да провери дали от БДЖ правилно са разплащали средства за ток. Социалистите твърдят, че през последните 3 месеца БДЖ са фактурирали с 20 лв. повече за мегават час и така вероятно са нанесли на държавата щети в размер на около 500 хил. лева.\"Ако прокуратурата счита, че може да се самосезира-  да го направи. Ако не в следващата седмица този случай ще го внесем в прокуратурата за проверка\", каза зам.-председателят на БСП Георги Свиленски.Социалистите задали въпроса за това и на министъра на транспорта. \"Сутринта министър Московски си позволи да обижда депутати и да има казва казва, че не са чели, не са учили и са неграмотни. Предлагам на Московски да си провери неговата администрация\" ,допълни Свиленски.Малко по-късно от ГЕРБ отговориха, че до ситуацията се е стигнало, защото договорът с доставчика на ток е изтичал. Нова обществена поръчка била започната от служебното правителство, но след това от кабинета Борисов 3 я прекратили, защото имало съмнения, че е нагласена.\"Поради това, че тази поръчка е стартирана отново в момента се проверяват условията и тя ще стартира отново от нашия кабинет. Ако не беше подписано това допълнително споразумение можеше да се вземе ток от ЕСО на три пъти по-висока цена. Затова БДЖ са взели решение да подпишат анекс към съществуващия договор на фирмата доставчик към момента. Тази фирма да доставя електроенергия докато не приключи обществената поръчка\", каза зам.-председателят на парламентарната комисия по транспорт Станислав Иванов.", "date": "2018.03.30", "title": "БСП сезира прокуратурата за фактури за ток на БДЖ (обновена)"}
{"url": "https://offnews.bg/sviat/erdogan-prodalzhava-s-otvlichaniata-na-giulenisti-mit-pribra-6-uchite-677737.html", "text": "Косовската полиция арестува шест турци, работещи за местни училища и ги предаде на турските власти, съобщават световните медии.Анадолската агенция съобщава, че турската разузнавателна агенция МИТ е използвала частен самолет, за да закара задържаните лица обратно в Турция и че те са предадени на съдебната власт.Медиите в Косово определят акцията като \"отвличане\".Вината на арестуваните е, че са от училищна мрежа, която принадлежи на Фетулах Гулен, духовникът когото Ердоган обвинява за неуспешния опит за преврат в Турция през 2016 г.Гюлен, който от години живее в САЩ, отрича да има участие в опита за свалянето на турския диктатор.Според официалната турска информационна агенция шестимата са \"предполагаеми членове на организацията ФЕТО\" и са арестувани \"след операции срещу клона на терористичната група на Балканите\".Турската полиция твърди, че има доказателства за това как те набират средства на Балканите и предполага, че са се опитвали да привлекат други последователи на духовника Гюлен. Друго допускане е, че участвали в конспирация за сваляне на турското правителство.От косовското вътрешно министерство заявиха, че на арестуваните са отнели разрешенията си за пребиваване в страната, без да посочват причина.Местното законодателство допуска ведомството да отмени разрешенията за пребиваване при заплахи за сигурността, престъпления, увреждане на обществения морал и правата на човека.Десетки ученици от училищата в Гюлен в страната протестираха в центъра на Прищина, призовавайки за освобождаването на шестимата.Косовският премиер Рамуш Харадинай заяви в изявление, че не е бил информиран за полицейската операция и че се опитва да разбере \"конституционните и правни основания на това действие и неясните неща за него\".Харадинай свика спешно заседание на кабинета си. Той поиска от ръководителите на разузнавателните агенции и полицейските служби, министрите на вътрешните работи и правосъдието да съобщят защо властите са отменили разрешенията на шестимата турци и защо са арестувани и депортирани \"спешно и тайно\".Президентът Хашим Тачи също беше \"разочарован от това как нашите съответни институции\" не успяха да защитят чуждестранните граждани, работещи в Косово, добавяйки, че той научил за това след ареста.", "date": "2018.03.30", "title": "Ердоган продължава с отвличанията на гюленисти: МИТ прибра 6 учители от Косово"}
