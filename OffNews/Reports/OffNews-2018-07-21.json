{"url": "https://offnews.bg/112/bankov-klon-e-obran-v-nesebar-sled-probivane-na-stenata-na-sasedna-sgr-684833.html", "text": "Крадци са разбили касата на банков клон в Несебър и са отмъкнали парите в нея.Сигналът за кражбата е получен в районното управление в града около 05. 20 ч. в петък, но от Областната дирекция на МВР в Бургас съобщиха за престъплението чак в събота вечерта.  Проникването в банковия клон в Несебър е станало след пробиване на стената на съседен офис - през отвора неизвестните извършители достигнали до касата и я разбили.От пресцентъра на полицията съобщиха още, че е \"в процес на изясняване\" колко точно пари са откраднати.Работата по случая продължава от служители на Районно управление – Несебър.Иззети са записи от близко разположени камери за видеонаблюдение. ", "date": "2018.07.21", "title": "Банков клон е обран в Несебър след пробиване на стената на съседна сграда"}
{"url": "https://offnews.bg/politika/pargov-borisov-poluchi-podarak-s-konsensusa-v-ns-za-migratciata-shte-684818.html", "text": "Оттук нататък премиерът Бойко Борисов ще се оправдава с Народното събрание за всяко решение, което ще се вземе по деликатната тема за миграцията.Това каза лидерът на БСП – София Калоян Паргов. Той коментира, че след като вчера управляващи и опозиция постигнаха консенсус по темата \"Миграция\", това ще е щит за Борисов.„Това е знак на добра воля и подарък, обясни лидерът на столичните социалисти, цитиран от Фокус. По думите Визията за България, която представя днес БСП, няма претенциите да бъде окончателен вариант, а документ, от който ще започне по-широкото обсъждане в обществото. Неизменно имаме няколко проблема в България в момента. На първо място хората поставят здравеопазването – очевидно е, че има нужда от преосмисляне на този модел. Ще чуем идеи, които са интересни и дискусионни, но само това е верният път и това е подходът, който БСП използва“, каза още Паргов.", "date": "2018.07.21", "title": "Паргов: Борисов получи подарък с консенсуса в НС за миграцията, ще му служи като щит"}
{"url": "https://offnews.bg/futbol/ronaldo-iskam-da-zaradvam-italianskite-tifozi-684812.html", "text": "Суперзвездата Ювентус Кристиано Роналдо продължава да сипе суперлативи по адрес на \"Старата госпожа\". Той бе привлечен на \"Алианц Стейдиъм\" за рекордните за Италия 112 милиона евро.\"Подписах договор за четири години с Ювентус. Много съм доволен и щастлив, защото това е един от най-великите клубове в историята. Да имам възможност да играя там е нещо прекрасно за мен.Надявам се да започна добре и да постигна важни цели. Искам да зарадвам италианските тифози, това е моята основна цел\", каза португалският футболист.В момента Роналдо е на рекламно турне в Китай и местните журналисти също не подминаха тази тема, като нападателят заяви, че е щастлив, че премина в един от най-великите клубове в историята.", "date": "2018.07.21", "title": "Роналдо: Искам да зарадвам италианските тифози"}
{"url": "https://offnews.bg/obshtestvo/unishtozhiha-rachna-granata-namerena-kraj-vrachansko-selo-684816.html", "text": "Ръчна граната, намерена край врачанското село Малорад, е унищожена днес от модулно формирование от Сухопътните войски, съобщиха от Министерството на отбраната.  Гранатата РГ-42  - настъпателна, със запалка и без шплент, е унищожен на място при стриктно спазване на мерките за безопасностГрупата от двама военнослужещи и един автомобил е от състава на 10-ти отделен механизиран батальон във Враца и е ръководена от офицерски кандидат Замфиров.", "date": "2018.07.21", "title": "Унищожиха ръчна граната, намерена край врачанско село"}
{"url": "https://offnews.bg/obshtestvo/liderat-na-bsp-sofia-neprostim-tvorcheski-vandalizam-e-stihove-na-vap-684820.html", "text": "Наш дълг, като европейци и социалисти, е да не допуснем истината за жестокото лице на фашизма и за героите на антифашитката съпротива да бъде подменена. Да се изкривят фактите и да се омаловажи подвига.Това заяви лидерът на БСП – София Калоян Паргов по време на възпоменателния митинг-поклонение по повод 76 години от разстрела на Никола Вапцаров и неговите другари Антон Попов, Антон Иванов, Петър Богданов, Георги Минчев и Атанас Романов. На събитието, което се състоя на мемориала „Гарнизонно стрелбище“, присъстваха членове на Изпълнителното бюро на НС на БСП, народни представители, евродепутати, общински съветници, родственици на загиналите и десетки граждани. Бяха поднесени венци от президента на Република България Румен Радев, от НС на БСП и парламентарната група на „БСП за България“, от Градския съвет на БСП – София и от посолството на Руската федерация.„Наш дълг, като потомци, е да не допускаме световният поет Никола Вапцаров, за пореден път, да бъде разстрелян. Не само трябва да запазим „Моторни песни“ в учебниците, но и да съхраним смисъла на неговата гениална поезия“, каза в словото си Паргов.Според лидера на столичните социалисти непростим е творческият вандализъм, на който станахме свидетели – стихове на Вапцаров да се превръщат в долнопробна чалга.„Ето защо тук, на Гарнизонното стрелбище, трябва да си обещаем, че ще отстояваме и браним паметта за героите и истината за техния подвиг“, призова участниците във възпоменанието Калоян Паргов.„Делото на героите, чиято памет днес почитаме, заедно с делото на десетките хиляди участници в съпротивата, е неопровержимо доказателство, че българският народ, в периоди на съдбовни изпитания, може да отстоява с оръжие в ръка родовите си и общочовешките ценности“, категорична бе проф. Ваня Добрева, заместник-председател на БСП – София и водещ на събитието. Тя почете обръщението на президента Румен Радев към близките, организаторите и участниците в митинга-поклонение.", "date": "2018.07.21", "title": "Лидерът на БСП-София: Непростим творчески вандализъм е стихове на Вапцаров да се превръщат в долнопробна чалга"}
{"url": "https://offnews.bg/futbol/roden-talant-s-dva-gola-za-fiorentina-video-684813.html", "text": "Младежкият национал на България Петко Христов се разписа на два пъти за Фиорентина. 19-годишният централен защитник, който от началото на година е изцяло част от първия тим на \"виолетовите\", игра пълни 90 минути в контролата срещу аматьорите от Реал Виченца.Юношата на Славия игра като бранител, но това не му попречи да отбележи цели два гола. Снажният младок първо се разписа в 22-ата минута с глава за 2:0, а малко преди края на срещата отново с глава оформи крайното 11:0.Двубоят се игра на стадиона Моена, където тимът от Флоренция е на подготовка. Наставникът Стефано Пиоли заложи на голяма част от младите си футболисти, които показаха сериозен потенциал.Освен Христов се разписаха още новото попълнение Влахович и Мели, които отбелязаха по един хеттрик, а Монтиел, Чекерини и Сотил също записаха името си сред голмайсторите.Христов се представя много добре на лагера, като Пиоли му гласува все повече доверие. Българският талант игра 30 минути при победата на титулярите с 2:1 над Верона преди няколко дни.", "date": "2018.07.21", "title": "Роден талант с два гола за Фиорентина (видео)"}
{"url": "https://offnews.bg/112/zadarzhaha-trima-opitali-da-izvedat-nelegalni-migranti-ot-stranata-ni-684815.html", "text": "Трима души, опитали да изведет нелегални мигранти от страната ни, залови полицията. Акцията е проведена в района на Искърското дефиле, съобщи МВР. Българите са били наблюдавани известно време. Вчера те направили опит незаконно да изведат от страната осем души – четирима мъже, три жени и момиче, определящи се като иракчани, всички без документи за самоличност.По предварителни данни чужденците са преминали незаконно на наша територия, като целта им е била да достигнат до Западна Европа.Двама от задържаните са се придвижвали с лек автомобил, а след тях третият е управлявал джип с осемте мигранти. След преследване от полицейските органи двете коли са спрени на пътя Лакатник - Вършец, в района на село Миланово. Тримата българи са задържани за 72 часа, привлечени са като обвиняеми. Работата по изясняването на случая продължава под надзора на Районна прокуратура - Своге.", "date": "2018.07.21", "title": "Задържаха трима, опитали да изведат нелегални мигранти от страната ни"}
{"url": "https://offnews.bg/leka-atletika/hubavata-ivet-zapochna-vazstanoviavane-684814.html", "text": "Първата дама на леката ни атлетика Ивет Лалова е започнала леко раздвижване след принудителната почивка, която си даде заради травмата.Контузията на атлетката се обостри, което я остави извън пистата за известно време. Става въпрос за възпаление в заглавката на лявото бедро.Това е една от най-старите травми на Ивет, която тя получи в зала \"Фестивална\" на един зимен шампионат. След това съоръжението бе затворено за тотален ремонт и сега изглежда съвсем различно, пише \"24 часа\".Съпругът на Ивет Симоне Колио прави всичко възможно, за да я върне на пистата навреме за европейското в Берлин през август. В зависимост от състоянието на Лалова малко преди началото на шампионата ще се реши дали да участва на 100 метра, или да се съсредоточи само на 200 метра.Още обаче има възможност травмата да попречи на чаровната спринтьорка въобще да се пусне на на шампионата.", "date": "2018.07.21", "title": "Хубавата Ивет започна възстановяване"}
{"url": "https://offnews.bg/112/mira-dobreva-pak-sa-ni-ograbili-dokato-spim-684819.html", "text": "Крадци са ограбили дома на телевизионната водеща Мира Добрева.Наглите обирджии са влезли в дома на водещата на БНТ през нощта, докато семейството й спяло. За кражбата съобщи самата тя. Пак са ни ограбили! Пак, пак, пак и пак!!! Докато спим... Изчадия адови, вас спокоен сън ще ви намери ли някога?, написа Добрева във фейсбук. ", "date": "2018.07.21", "title": "Мира Добрева: Пак са ни ограбили! Докато спим"}
{"url": "https://offnews.bg/volejbol/teodor-salparov-fenovete-vav-varna-dori-ne-se-komentirat-684822.html", "text": "Либерото на националния ни волейболен отбор Теодор Салпаров сподели, че основната цел пред \"лъвовете\" е класиране сред първите шест отбора на предстоящото световно първенство, на което сме домакини заедно с Италия.\"\", каза Салпаров.", "date": "2018.07.21", "title": "Теодор Салпаров: Феновете във Варна дори не се коментират"}
{"url": "https://offnews.bg/futbol/georgi-petkov-shte-e-na-linia-za-dvuboia-ot-liga-evropa-sreshtu-hajduk-684826.html", "text": "Легендарният вратар на Славия Георги Петков ще пропусне домакинството на Берое в неделя, след като получи контузия в навечерието на реванша с Илвес Тампере в София и отпадна от групата.Лекарският щаб на столичани реши да не рискува и ще остави 42-годишния ветеран извън 18-те и за сблъсъка със заралии. Така под рамката отново ще е 19-годишният Стериакис, а негова резерва ще е италианецът Емануеле Джерия.Очаква се обаче Петков да е готов за първия двубой с Хайдук Сплит от втория квалификационен кръг на Лига Европа. Мачът е на 26 юли (четвъртък), а белите тръгват ден по-рано с чартър. Вратарят пази много силно за Славия в първия двубой с Илвес, като запази мрежата си суха и стана най-възрастният българин, играл в евротурнирите.Треньорът Златомир Загорчич заяви, че ще се опита да втълпи на футболистите, че въобще не трябва да мислят за Хайдук, а за старта на шампионата и утрешното домакинство на Берое.", "date": "2018.07.21", "title": "Георги Петков ще е на линия за двубоя от Лига Европа срещу Хайдук"}
{"url": "https://offnews.bg/politika/i-siderov-zapochva-proverki-po-chernomorieto-zashtoto-niama-doverie-n-684824.html", "text": "Лидерът на \"Атака\" и председател на ПГ на \"Обединени патриоти\" Волен Сидеров започва \"проверка на ударите по българския туристически бизнес по Черноморието\".От личния си Facebook профил Сидеров обяви, че няма доверие на \"досега изнесената информация от вицепремиера Валери Симеонов.\"Смятам, че новият закон не е съобразен с актуалната обстановка по курортите и имам опасението, че новите мерки ще доведат до финансови щети за бюджета на Република България. Ще проверя дали действията на създадения набързо, по болшевишки, извънреден щаб, са законни. От информацията, която получих по Черноморието, съм склонен да мисля, че действията на щаба тормозят българския туристически бизнес избирателно. Искам да знам по какъв начин се взимат решения кой да бъде проверяван по курортите, коментира Сидеров.Днес той също така призова руските туристи да получават визи у нас:Руските туристи трябва да получават визи тук, в България. А не да хабят нерви, пари и усилия, да пътуват до българско консулство, за да получат визи. От руските туристи България само печели, твърди лидерът на \"Атака\". ", "date": "2018.07.21", "title": "И Сидеров започва проверки по Черноморието, защото няма доверие на Валери Симеонов"}
{"url": "https://offnews.bg/politika/ninova-iska-revizia-na-pozitciata-na-bsp-za-evrozonata-ot-vremeto-na-s-684823.html", "text": "Влизането на страната ни в Еврозоната в скоро време не влиза във Визия за България на БСП, стана ясно от думите на лидера Корнелия Нинова в НДК, където партията провежда национално съвещание. Нека да забавим ежедневното и непрекъснато напиране да ни приемат в еврозоната, призова Нинова. Тя се обяви за това позицията на БСП от конгрес по времето на Сергей Станишев да бъде ревизирана. „За еврозоната и приемането на еврото нашата партия на конгреса е решила – да, но виждате какво се случва в момента. Оставете това, че Европа ни отряза. Нека да проведем разговора за България, за българката икономика и за стандарта на живот, за българскитецени и живота на обикновения човек, коментира лидерът на БСП. Ако в обсъжданията се установи, че не сме готови, трябва да се събере червения конгрес и да ревизира решението си, обясни Нинова.Трябва да сме адекватни към промяната, каза още Нинова.", "date": "2018.07.21", "title": "Нинова иска ревизия на позицията на БСП за еврозоната от времето на Станишев"}
{"url": "https://offnews.bg/politika/viziata-na-bsp-bezplatni-detski-gradini-po-nisak-dds-za-hrani-i-leka-684821.html", "text": "Не предлагаме алтерантива на ГЕРБ, а на системата, която ни убива, както казват майките на деца с увреждания.Днес не се обръщаме към политическите си опоненти. Днес ние се обръщаме към народа си. Можем ли да събудим и обединим националната си енергия, да сложим край на прехода и да очертаем хоризонт, друг път за развитие на България. Имаме ли сили да се освободим от разделението от миналото - българи срещу българи, и да се обединим българи за бъдещето.Това каза лидерът на БСП Корнелия Нинова в НДК, където партията представя своята \"Визия за България\".„Днес се обръщаме към всеки наш сънародник. Чуйте идеите ни. Ако имате желание, по Иван-Вазовски, който с каквито сили и компетенции разполага, да се включи в този процес. Някои от идеите ни ще бъдат оспорвани и нека да бъде така. Някои ще ядосат определени кръгове и интереси. Ще има съпротива\", обясни лидерът на БСП. Здравеопазване: Във всеки регион лечебните заведения да се обединят в холдингова структура и да се гарантира достъп до 30 минути в рамките на така наречения златен час и отстояние от 50 км. ДДС за лекарствата да бъде намален. БСП предлага нова държавна политика в здравеопазването, с която държавните и общински болници да не са търговски дружества. Образование: Не на джендър идеологията в българските училища – нека развиваме традиционно и електронно обучение, призова Нинова.\"Семейните ценности са ни по-скъпи от третия пол. България и българското общество не приема тази идеология. Не я вкарвайте в училищата. Губим децата си. Промиват им главичките с псевдоценности. Трябва да дадем отпор на това с истинските ни ценности“, коментира Нинова.БСП предлага още безплатни детски градини, един учебник за един клас в цялата страна. Нинова се обяви и за намаляване на ДДС върху храните. ", "date": "2018.07.21", "title": "Визията на БСП: Безплатни детски градини, по-нисък ДДС за храни и лекарства"}
{"url": "https://offnews.bg/politika/gerb-posochi-ninova-kato-organizator-na-sabotazha-i-provokatciite-v-st-684825.html", "text": "Саботажът на действията на институциите в борбата им с чумата по дребните преживни животни в Странджа са организирани от БСП и в частност от Корнелия Нинова.Тази версия лансираха днес на пресконференция в централата на ГЕРБ Антон Тодоров и Тома Биков.На пресконференцията беше показано видео от 19 юли. В клипчето един от най-активните протестиращи, които възпрепятстват службите да си свършат работа - Тодор Атанасов, казва, че Корнелия Нинова им е давала указания как да действат, когато видят полицаите. Заръките били демонстрантите да остават на място и да не си тръгват.Ако се докаже, че провокациите в Шарково са инициирани от Корнелия Нинова, ще сезираме прокуратурата, защото това е заплаха към националната сигурност, каза депутатът от ГЕРБ Тома Биков.Затова от ГЕРБ очакват отговори от Корнелия Нинова познава ли Тодор Атанасов и дали е общувала с него във времето, в което самата тя е присъствала в Странджа.От ГЕРБ очакват отговори и дали Нинова е поддържала контакти с други хора от групите, които са организирали провокации в Странджа, както и с хора, които са били там с луксозни автомобили и са възпрепятствали органите да си свършат работата.Давала ли е задачи на организаторите как да действат? - попита още Биков.Към 17.30 ч. от пресцентъра на ГЕРБ изпратиха съобщение, в което се посочва:От партията обаче разполагат с клипа. Предварително бяхме го свалили, защото очаквахме той да бъде изтрит, обясняват от ГЕРБ.", "date": "2018.07.21", "title": "ГЕРБ посочи Нинова като организатор на саботажа и провокациите в Странджа"}
{"url": "https://offnews.bg/obshtestvo/patiat-do-kosharite-na-baba-dora-ostava-blokiran-kraj-dunav-se-chudia-684817.html", "text": "Напрежението в ямболското село Шарково продължава, пътят до кошарите с козите на баба Дора - последното стадо, което трябва да бъде евтаназирано заради чумата, остава блокиран.Кризисният щаб реши снощи, че животните ще бъдат умъртвени. Доброволците, които пазят стадото, се заканват да направят всичко по силите си, за да попречат на ветеринарните власти.  МЗХ изпраща ветеринари от София, които да вземат повторна проба от фермата в Болярово. Край Дунав пък треперят свиневъдите, заради стотиците огнища на африканска чума по свинете в съседна Румъния.„Това, което се случва в Южна България с дребните преживни животни, ако дойде чумата на територията на силистренска област, това ще последва и свинете. Там където влезе вирусът, единственият начин е евтаназията, посочи директорът на Областната дирекция по безопасност на храните в града д-р Себахатин Халид, цитиран от бТВ. За пръв път от 11 години ямата на Граничния пункт е напълнена с дезинфектанти. Листовки педупреждават да не се внасят хранителни продукти от Румъния. Най-разтревожени са стопаните, които гледат по едно-две животни по селата. Те не знаят какво да правят след призива на ветеринарите да колят животните още сега и да консервират месото за зимата.Досега африканска чума на територията на България никога не е откривана.", "date": "2018.07.21", "title": "Пътят до кошарите на баба Дора остава блокиран, край Дунав се чудят да слагат ли прасетата в буркани отсега"}
{"url": "https://offnews.bg/obshtestvo/pikat-na-letnite-virusi-shte-e-prez-avgust-spasenieto-e-v-chistite-ra-684804.html", "text": "Летен грип пълни лекарските кабинети. За два месеца във Варна са регистрирани 200 случая на колити, а на остри респираторни заболявания - около 400. Повечето лекари обаче не изпращат проби в здравните инспекции, затова броят на прихваналите вирус може и да е много по-голям. Чисти ръце и витамини са основната профилактика срещу заразяване. Медиците препоръчват чаша топла вода с лимон сутрин, за да се предпазим от заболяване през лятото. Бум на летните вируси се очаква край морето през август, съобщи Нова тв. През лятото се неглижира хигиената, смятат специалистите.Ръцете на малките деца е добре да се почистват често с антибактериални кърпички. Много хора се оплакват и от опарване от медуза, случи ли се, пак водата помага. Бучка лед на мястото, натъркването му с мокър пясък, изплакване на на плажните душове и оцет при възможност облекчават неприятното парене. ", "date": "2018.07.21", "title": "Пикът на летните вируси ще е през август, спасението е в чистите ръце"}
{"url": "https://offnews.bg/obshtestvo/v-mladost-shte-protestirat-pak-iskat-plan-na-zhiznenite-si-prostranst-684795.html", "text": "На трети протест срещу застрояването на парка до Лидл в Младост 3 излизат жители на района в понеделник вечер. Те се събират в 18,30 часа в центъра на парка. Според организаторите на митинга от \"Зелен Младост\" на мястото е предвидено изграждането на още 4 сгради, те настояват за незабавно спиране на строителните дейности. И още - на инвеститора да му бъде предложен равностоен общински терен на безконфликтно място;отпадане на предвидените 8-етажна сграда и два търговски обекта в парка и запазване на парка в сегашния му вид и включването му в Зелената система на Столична община. В парка са предвидени за изграждане 7-етажна сграда със смесено предназначение, 8-етажна сграда, и две двуетажни сгради за търговска дейност на Лидл, обявиха от Зелен Младост още преди първия протест. От Лидл отрекоха, че имат нещо общо със строителство в парка. В официална позиция от НАГ уточниха историята на строителството. В текста се казва: Третият протест обаче вече има нови искания, съобщиха организаторите. Те настояват кметът на София г-жа Йорданка Фандъкова да издаде Заповед за устройствена процедура по актуализация на действащите цялостни подробни устройствени планове на Младост 1, Младост 1А, Младост 2, Младост 3, Младост 4, Горубляне и Полигона, като чрез тази актуализация да бъдат дефинирани и нанесени в плановете жизнените пространства, които гражданите използват.В тези жизнени пространства трябва да бъде включена и адекватна буферна зона, която да не позволява строежи в непосредствена близост до детски площадки и обекти на отдих.Частните имоти, които попадат в жизненото пространство на хората, да бъдат урегулирани за широко обществено ползване, за да подлежат на отчуждаване. Иска се също така извършване от Столична община на проверки на всички процедури, по които са възстановени или продадени имоти в границите на Район \"Младост\". ", "date": "2018.07.21", "title": "В Младост ще протестират пак: Искат план на жизнените си пространства и буферни зони около тях"}
{"url": "https://offnews.bg/futbol/levski-nokautira-botev-s-gol-v-dobavenoto-vreme-684838.html", "text": "Левски победи Ботев Пловдив с 1:0 в двубой от първия кръг на Първа лига, игран на стадион \"Футболен комплекс Ботев 1912\". В герой за \"сините\" се превърна Илия Димитров, който се разписа в добавеното време на срещата.Столичани, които в този мач бяха водени от Тодор Симов и Георги Тодоров, създадоха няколко чисти голови положения, които бяха изпуснати от Станислав Костов.Левскарите действаха с повече агресия в противниковото поле и като цяло държаха инициативата в мача, но стигнаха до гол едва в третата минута на довеното време. \"Канарчетата\" се стремяха да изненадат своя съперник на контраатака, но стигнаха едва до един удар с глава на Стивън Петков.След само 2 минути игра, \"сините\" можеха да поведат. Мариани стреля мощно извън наказателното поле, но Кайзер изби в корнер. След неговото изпълнение отново вратарят се намеси, след като Костов засече с глава.Нападателят на \"сините\" успя в 36-ата минута да открадне топката в полето на Ботев, напредна и стреля, но топката прелетя покрай гредата.Ботев имаше само един удар по посока вратата на Левски. Той бе дело на Тодор Неделев от пряк свободен удар. Кълбото обаче се спря от външната страна на мрежата.Втората част започна по-силно за \"жълто-черните\",които още с първата атака застрашиха вратата на гостите. В 56-ата минута Даниел Кайзер се отчете с фантастично спасяване за Ботев. Габриел Обертан намери връхлитащия Костов, който стреля, но вратарят с една ръка изби.Драмата настъпи в последната секунда на 3-минутното продължение. Столичани организираха отлична атака, при която Габриел Обертан намери оставения непокрит Илия Димитров и юношата на тима се разписа за 0:1.", "date": "2018.07.21", "title": "Левски нокаутира Ботев с гол в добавеното време"}
{"url": "https://offnews.bg/ikonomika/remontirat-kolonite-na-viadukta-pri-trabata-za-sofia-na-vitinia-shofi-684806.html", "text": "Около 50% от ремонта на носещите колони на виадукт „Коренишки дол“ при 36-ти км и 50% от цялостния ремонт на виадукта при 33-ти км на АМ „Хемус“, който е при входа на тръбата за София на тунел „Витиня“, вече са изпълнени, съобщи АПИ. Виадуктът „Коренишки дол“ е с дължина 481 м и е в експлоатация от 1986 г., откогато не е основно ремонтиран. Работи се по съоръжението в посока София, като се ремонтират стълбове 3, 4, 5 и 6. Половината от предвидените дейности вече са изпълнени. Срокът за завършване на ремонта на носещите колони е краят на декември т.г. До завършване на ремонтно-възстановителните работи лекият трафик е пренасочен двупосочно в платното за Варна. Осигурени са по една лента за Варна и една за София. За подобряване на информираността на пътуващите по автомагистралата са монтирани табели от двете страни на виадукт „Коренишки дол“, които указват, че е затруднено движението поради ремонт на колоните на виадукта. Виадуктът при 33-ти км е с дължина 225 м и е в експлоатация от 1984 г. В момента се извършва ремонт на съоръжението в платното за София, което се намира при входа на тръбата за София на тунел „Витиня“. От изграждането на съоръжението досега са извършвани само частични ремонти на асфалтовата настилка. До този момент са завършени работите по носещите стълбове на съоръжението, продължава работата по конструкцията на пътното платно. Срокът за завършване на ремонта е до ноември 2018 г. До завършване на ремонтно-възстановителните работи лекият трафик е пренасочен двупосочно в платното за Варна. По време на ремонтните дейности по АМ „Хемус“ движението на тежкотоварните камиони над 12 тона е ограничено в отсечката от 30-ти до 47-ми километър. Те се отклоняват при 30-ти км от пътен възел „Витинска река“ по път I-1 София – Ботевград и път II-17 Околовръстен път на Ботевград, след което се връщат обратно на АМ „Хемус“ при 47-ми км при пътен възел „Ботевград“ и обратно. Като алтернативен маршрут за тежкотоварните автомобили може да се използва и път II-16 София-Своге-Мездра през Искърското дефиле.До 26 юли т.г. шофьорите да се движат с повишено внимание по обходния маршрут по път I-1 София – Ботевград, поради извършване на частични ремонти и запълване на дупки на пътната настилка. След 26 юли се предвижда да започнат машинни кърпежи на пътното платно.", "date": "2018.07.21", "title": "Ремонтират колоните на виадукта при тръбата за София на Витиня, шофьорите да внимават"}
{"url": "https://offnews.bg/koloezdene/omar-fraile-specheli-14-ia-etap-v-tura-tomas-zapazi-zhaltata-flanelka-684829.html", "text": "Състезаващият се за отбора на \"Astana\" Омар Фраиле спечели 14-ия етап на колоездачната обиколка на Франция. Испанецът премина 188 километровото разстояние от между Сен Пол Троа Шато и Менд за 4:41.57 часа.Фрайле записа едва шестата си професионална победа и трета за 2018 година. Той изпревари Яспер Щойвен (Trek Factory Racing) на последното изкачване, след като направи много мощна атака. Трети в етапа завърши Жулиан Алафилип (Quick Step), а световният шампион Петер Саган (Bora–Hansgrohe) пристигна на финала четвърти.В генералното класиране при колоездачите няма промени, като уелсецът Герант Томас (Sky) ще продължи да носи жълтата фланелка и утре. Уелсецът има преднина от 1 минута и 39 секунди пред своя съотборник Крис Фрум, а холандецът Том Дюмулен (Sunweb) е на минута и 50 секунди от лидера.Иначе етапът беше изключително труден, като премина през известните Хълмове Ардеш, които впечатляват със завоите и тесните си проломи. Основната група се разкъса още в началото. Причината беше силен страничен вятър, който хвана неподготвен Микел Ланда от \"Мовистар\" и лидерът на AG2R – Ромен Барде.Най-съобразителни бяха колоездачите на \"Скай\", които застанаха в челото и след тях се откъсна голяма група. След това ситуацията се успокои и фаворитите се събраха, а в челото се оформи група от 32-а колоездачи.Утре е 15-ият етап от Мило до Каркасон, който също е планински, преди колоездачите да получат своя втори ден почивка.", "date": "2018.07.21", "title": "Омар Фраиле спечели 14-ия етап в Тура, Томас запази жълтата фланелка"}
{"url": "https://offnews.bg/112/betonna-plocha-ruhna-i-ubi-rabotnik-v%c2%a0plovdiv-684827.html", "text": "60-годишен работник загина по време на демонтажни дейности в „Мебелна къща\" - Пловдив, съобщава БНТ.Инцидентът е станал по обяд, когато двама работници са рязали носещи метални греди от конструкцията на бившия магазин.Върху гредите е имало излят бетон, от който е започвал вторият етаж на сградата. Именно него работниците искали да премахнат.Едната от плочите - с размери 6 на 12 метра - е останала без опора и се е срутила върху Иван Тодоров. Той е починал на място.", "date": "2018.07.21", "title": "Бетонна плоча рухна и уби работник в Пловдив"}
{"url": "https://offnews.bg/kultura/preporachvame-vi-judas-priest-na-hills-of-rock-684711.html", "text": "Голямото събитие днес не е в столицата, а на 120 км на изток в Пловдив, където се провежда фестивалът Hills of rock.Тази вечер ще излязат британските легенди от Judas Priest, а преди тях ще чуем Odd crew, Dope и много други. Фестивалът Hills of rock се провежда за втора поредна година в Пловдив на Гребната база.Утре пък ще забият Iron Maiden, а повече информация за фестивала ще откриете .", "date": "2018.07.21", "title": "Препоръчваме ви: Judas Priest на Hills of rock"}
{"url": "https://offnews.bg/horoskop/horoskop-za-21-27-iuli-ot-antonia-mechkova-682507.html", "text": "Това 7-дневие ви изправя пред доста трудности, но вие няма да се отклоните от задълженията си в работата. Ако имате възможност дори за кратък отдих, можете да я използвате, поне за изясняване и оправяне на лични неща ще имате файда. От събота до вторник грижите за близките са водещи при много Овни ще поемат и техни задачи. От сряда балансирате делови отношения, знаете, че зависите от по-влиятелни хора, роднини. Свободните сърца може да се насочат към брак, дамите няма да бързат, и след време ще бъдат доволни от избора си...Периодът ви изправя пред проблеми, май трябва да се ориентирате към по-сериозни промени в деловата сфера. При избора си част от Телците се водят от постове и заплащане, това може да им изиграе неприятна шега. До вторник следва да промените редица неща в партньорствата си, да привлечете и нови хора в екип. Съобразявайте се и с тяхното влияние, с желанията им. Сряда и четвъртък носят още шансове за изява и доход, натоварването ще е повече. Грижете се за тонуса си, а в любовта се отнасяйте сериозно към другия човек.За вас дните са хубави, макар че в работата трудностите са много, а и доста близки ви търсят за съвет и помощ. Близнаците могат и съдействат с голямо желание, от сряда знаците за благодарност се трупат. От събота до понеделник пречките са по-изнервящи, във вторник сте критични, май прибързвате. Е, ще овладеете това настроение, а и имате приятели, които ще ви подскажат куп чудесни идеи. В част от случаите импулсът за убедителната ви изява идва от любим. Не забравяйте отдиха, заредете батериите с помнещи се преживявания.Тези дни предполагат по-внимателно да проучвате нещата, с които се заемате, има куп неясноти в деловата и личната сфера. Раците разчитат на интуицията си и дано тя не ги подведе, ала все пак да не поемат много големи обещания през уикенда. В понеделник уж дълбаете в детайлите, а дали ще предвидите риска от ощетяване? В сряда привличате нови сътрудници, затова в четвъртък уреждайте отношенията стриктно. В рутинни дейности не правете припрени промени, но отвори ли се някакъв шанс – решавайте овреме. Любовни грижи.Много са грижите ви през следващите дни, така че е добре да действате по-самостоятелно по деловите си задължения. От събота до вторник група Лъвове доста зависят от благосклонността на шефове, съсредоточеността в работата, а и при уреждане на финансовите въпроси ще бъде оценена. В сряда трябва да следвате стриктно програмата си, има риск от преумора. Обичате промените, но за да бъдат по-ползотворни, от четвъртък търсете съмишленици, успехът зависи от правилен и бърз избор. За здрава любовна връзка е нужно търпение.Ще ви се стори, че времето тече по-мудно, но не е уместно да настоявате на идеите си за промени в делови и личен план. Някои Деви ще надмогнат ред неразбирателства с близки, само че ще забравят ли проблема, след като им простят? От събота до вторник имате служебни дела, които са забавени или несвършени така, както вие умеете. Спокойно и последователно ги разчистете, професионализмът ви личи в детайла, а и в сряда-четвъртък изяснявате други, важни неща. Заслужавате кратък отдих, ала не давайте воля на тщестлавието...Лятото ви настройва за почивка и по-спокойно делово темпо. Друг въпрос, че Везните имат някакви неразбирателства с колеги и близки – ето допълнителна причина да не припират с начинания. Понеже държите на взаимодействието, ще търсите помощ от приятели и роднини, за да отстраните пречките. В сряда ще видите първи резултати от тези усилия, в четвъртък анализирайте подробно ситуацията, има и нови проблеми. По финансови въпроси не слушате съвети, но стратегията ви е правилна. И може да се поглезите, а и любим да зарадвате.Рутинните служебни задачи ви отегчават лете, а не е зле да ги изпълнявате с подобаваща дисциплина и професионализъм. Скоро се очертава да получите още отговорности, ще се събуди желанието ви за изява, новаторство, печалби. През уикенда Скорпионите да се огледат за оферти, понеделник обнадеждава. Във вторник обаче не прекалявайте с обещанията, има куп неща за уреждане, а и лични вълнения няма да ви липсват. В четвъртък-петък стабилизирате съюзи. За любовно обвързване точно сега не бързайте, предстоят по-интересни срещи.Сезонното отпускане е характерно и при вас, застоявате се вкъщи, мислите за отдих. Любими чакат внимание, а вие гледате главно кариерата си. Стрелците да се стегнат, особено господата от понеделник ще трябва да се нагърбят със задължения на колеги, партньори, роднини. Уредете по-стриктно финансови и административни въпроси във вторник, някои печалби се бавят, обаче можете да компенсирате бюджета си в сряда или петък. Сега ви влекат нови проекти, не забравяйте бдителността, в началото пречките не изглеждат твърде големи.Сега в службата и вкъщи е объркано, шумно, но вие пазите самообладание и се нагаждате към по-деликатните ситуации. В понеделник Козирозите следва да поемат задачи на колеги от екипа, във вторник обаче няма да се пресилват заради този и онзи. Стремите се към по-сериозни промени в стила на работата, от сряда действате в тази насока. Не забравяйте да уредите и финансовата, и административната страна на нещата, само с майсторлък кариера не се прави. И да има поводи за критики, на приятели се доверявате без много приказки...Лято – не лято, вие се затваряте в себе си, пречки ви правят по-самокритични и по-подозрителни към партньори, колеги, па и познати. Водолеите да следват своите идеи, дори да не са най-добри, от клюки нека бягат далече. Понеделник ви сближава с нови хора, анализирайте внимателно мотивите им. От вторник задачите ви се усложняват, в сряда предпочитате да действате сами по плана си. В четвъртък резултатите си заслужават, но не се отпускайте, и занапред ще има трудности. В любовта слушате сърцето си, други си правят тънки сметки...Времето не лети и за вас сега... Е, ако имате финансови грижи, вие ще бързате да решите някак проблема, дано не е за сметката на колеги, партньори, близки. Дамите от Риби по-умело се справят с трудностите, господата нека заложат на сдържаност и пестеливост, не да хитруват. Преценявайте критично ортаци, помощници в понеделник-вторник. Не се месите в техните дела, но може да зависите от стъпките им. В четвъртък сте нервни, уморени, но не намалявайте бдителността, за новите ви идеи ще се открият шансове и трябва да ги уловите.", "date": "2018.07.21", "title": "Хороскоп за 21 – 27 юли от Антония Мечкова"}
{"url": "https://offnews.bg/obshtestvo/prorok-jezekiil-propoviadval-22-g-sreshtu-porotcite-684757.html", "text": "Църквата почита днес Св. прор. Иезекиил. Свети пророк Йезекиил бил свещеник и произлизал от Левиевото коляно. По време на второто пленяване на Йерусалим при цар Йехония той бил взет в плен от Навуходоносор и отведен в Халдея. Там живял край реката Хавар и в петата година от пленението, около 595 г. преди Рождението Христово, получил от Господа повеля да проповядва на юдеите и да ги убеждава да се разкаят. Тогава бил на 30 години.В чудно видение му се явил Господ. Йезекиил видял отворено небето и сред сияещ облак – подобие на четири животни, всяко от които имало четири лица, обърнати на четири страни: лице човешко, лице лъвско, лице на теле и лице на орел. Всички имали криле и блестели като свещ, зачервена в огън. Те били като че ли впрегнати в колесница, която се движела след тях и вървяла с шум, приличащ на шум от много води или от многолюден полк. Над тях се издигал бляскав свод и на свода – престол, на който седяло много светло човешко подобие, окръжено от огън и сияние.Изпълнен от страх и смущение, Йезекии паднал по очите си чул глас Господен да му говори: \"Сине човешки, стани и аз ще говоря с тебе!\". И дойде в мене дух, казва пророкът – и ме вдигна, и ме постави на нозете ми, и го чух да ми говори:\"Сине човешки, Аз те пращам при дома Израилев, при народ, който непрестанно Ме огорчава, както Ме огорчаваха бащите му, при люде непорокни и жестокосърдечни. Аз те пращам при тях и ти им предай думите Ми! Не бой се от тях, ако дори възстават против тебе и те преследват, но смело предавай Моите думи!\"След това към Йезекиил се простряла ръка, която държала книжен свитък. Тя разгънала пред него свитъка, изписан от двете страни, и в него Йезекиил прочел: плач, охкане и тъга. По думата на Господа Йезекиил изял свитъка и втори път получил от Бога заповед да предава точно, каквото е писано в него, и да приканя Йзраиля към покаяние. След това духът го вдигнал и понесъл. Пророкът чул след себе си шум от криле и колела и звук от силен гръм и думите: \"Благословена е славата на Господа от мястото си!\" Сърцето му било пълно със скръб, но той чувствал, че ръката Господня го укрепва.Цели седем дни след това Йезекиил не се решавал да предаде на едноплеменниците си думите и откровенията Господни. Тогава Господ му повторил Своята повеля: \"Сине човешки! Аз те поставих страж над дома Израилев, за да му предаваш Моите думи. Като ти говоря, че грешникът ще загине, ако не се разкае, а ти не му предадеш Моите думи и грешникът умре в беззаконие, то Аз от тебе ще подиря кръвта му.\" След това Йезекиил имал отново видение на Божията слава. Оттогава Йезекии започнал без страх да съобщава на народа всичко, което чувал от Господа. В продължение на 22 години той проповядвал, като ги увещавал да се откажат от пороците си, да се покаят и да се обърнат към Бога. Наставляван от Духа, той възвестявал бедствията, които ще постигнат Йерусалим и Юдея, предвещавал разорения на другите страни – Тир, Египет – и най-после указвал и на връщането на Израиля от плена и на дохождането на Избавителя. Светата Библия дава малко подробности за живота на пророк Йезекиил. Запазило се е предание, че пленници юдеи – в гнева си за справедливите негови укори – го убили и че тялото му било положено в гроба на Сима и Арфаксада, Авраамови прародители. ", "date": "2018.07.21", "title": "Пророк Йезекиил проповядвал 22 г. срещу пороците"}
{"url": "https://offnews.bg/obshtestvo/so-s-programa-navan-za-100-000-lv-shte-izbira-zamestnik-na-bronzov-684802.html", "text": "Художествена инсталация, която да смени Бронзовата къща на мястото на бившия мавзолей на Георги Димитров в центъра на София, ще избира Столична община. Програмата, по която ще кандидатстват проектите, се нарича \"Навън\" и предстои да бъде гласувана от Столичния общински съвет наесен, за да тръгне конкурса. Общественото й обсъждане ще продължи до 17 август, а след решението на СОС проекти ще се приемат до 15 ноември. Планираните средства са до 100 000 лева. За догодина се предвижда подпомагането на две временни инсталации, които могат да стоят на площадката над мавзолея от 3 до 9 месеца. Първата трябва да се издигне през март, а \"Бронзовата къща\" на художника Пламен Деянофф да бъде демонтирана до края на годината. Площадката на мавзолея бе укрепена за поставянето на \"Бронзовата къща\", общината даде около 100 000 лева, а подземията на мумията ще станат галерия за съвременно изкуство. Направление \"Архитектура и градоустройство\" ще предостави на кандидатите конструктивния проект  геодезията на площадката, за да съобразят проектите си с тях. Програмата \"Навън\" е част от стратегията \"София - творчески град\", обясняват вносителите на доклада до СОС за приемането й Малина Едрева, шеф на комисията по култура, ресорният зам.-кмет Тодор Чобанов и съветникът Борислав Борисов. Проектите трябва да позволяват представяне в градска среда със свободен достъп, да бъдат обезопасени, да не изискват целева охрана и да не предвиждат никаква форма на реклама върху експонатите или оградните съоръжения по време на изграждането им, става ясно още от документите на програма \"Навън\". ", "date": "2018.07.21", "title": "СО с програма 'Навън' за 100 000 лв., ще избира заместник на Бронзовата къща"}
{"url": "https://offnews.bg/obshtestvo/remontite-v-sofia-promeniat-marshruti-na-avtobusi-684793.html", "text": "Продължава временната организация на движението за реконструкциятя на бул. \"Христофор Колумб“, съобщи Столична община. Забранява се влизането на пътни превозни средства до 23 юли по бул. “Христофор Колумб” в участък от 145 м, считано от ул. „Подполк. Васил Златарев” в посока към ул. „Продан Таракчиев”; от 24 до 28 юли по бул. “Христофор Колумб” в участък от 249 м, считано от улицата за Sofia Airport Center в посока към ул. „ Неделчо Бончев”; от 29 юли до 2 август по бул. “Христофор Колумб” в участък от 175 м, считано от улицата за Sofia Airport Center в посока към ул. „Продан Таракчиев”; от 3 до 7 август по бул. “Христофор Колумб” в участък от 170 м, считано от ул. „Продан Таракчиев” в посока към ул. „ Неделчо Бончев”.До 7 август маршрутът на автобусна линия № 84 се променя: в посока Летище София – Терминал 2: от ул. „Ген. Йосиф Гурко“ по маршрута си до кръстовище бул. „Христофор Колумб“ – ул. „Неделчо Бончев“ – ул. „Източна тангента“, по Източна тангента, по ул. „Мими Балканска“, ул. „Продан Таракчиев“ и по маршрута си до Летище София – Терминал 2; а в посока ул. „Ген. Йосиф Гурко“: от Летище София – Терминал 2 по маршрута си до Летище София – Терминал 1, бул. \"Брюксел\" и след кръстовище бул. „Брюксел“ – ул. „Мими Балканска“ – ул. „Продан Таракчиев“, по ул. \"Мими Балканска\", по Източна тангента, по бул. „Христофор Колумб“ и по маршрута си до ул. „Ген. Йосиф Гурко“.Маршрутът на автобусна линия № 184 се променя: в посока Летище София – Терминал 1: от ул. \"Ген. Йосиф Гурко\" по маршрута си до кръстовище бул. „Христофор Колумб“ – ул. \"Неделчо Бончев\" – ул. \"Източна тангента\", наляво по ул. \"Източна тангента\", надясно по ул. \"Мими Балканска\", наляво по бул. \"Брюксел\" и по маршрута си до Летище София – Терминал 1; а в посока ул. \"Ген. Йосиф Гурко\": от Летище София – Терминал 1 по маршрута си до Летище София – Терминал 2, ул. \"Продан Таракчиев\", направо по ул. \"Мими Балканска\", наляво по ул. \"Източна тангента\", по бул. \"Христофор Колумб\" и по маршрута си до ул. \"Ген. Йосиф Гурко\".Маршрутът на автобусна линия № 384 (в посока Летище София – Терминал 2) се променя от ж.к. \"Дружба 2\" по маршрута си до кръстовище бул. \"Христофор Колумб\" – ул. \"Неделчо Бончев\" – ул. \"Източна тангента\", по ул. \"Мими Балканска\", ул. \"Продан Таракчиев\" и по маршрута си до Летище София – терминал 2, двупосочно.За маршрутите на автобусни линии №№ 84, 184 и 384 се разкриват временни спирки. Закриват се три автобусни спирки по бул. \"Христофор Колумб\" в участъка от ул. \"Продан Таракчиев\" до ул. \"Неделчо Бончев\": ТЕХНОТЕСТ; НОВА ТЕЛЕВИЗИЯ и Р-Т АЛЕКСАНДРИЯ. До 28 юли остава забраната за влизане на пътни превозни средства в двете посоки по ул. ”Гюешево” в участък от 260 м, считано от ул. ”Камен Андреев” в посока ул. ”Никопол”. Остава и промяната в маршрута на автобусна линия № 60, съответно: от ж.к. ”Овча купел” по маршрута си до кръстовището ул. ”Гюешево” – ул. ”Никопол”, надясно по ул. ”Никопол”, ул. ”Охридско езеро” и след кръстовището ул. ”Гюешево” – ул. ”Охридско езеро” по маршрута си до Централна жп гара.", "date": "2018.07.21", "title": "Ремонтите в София променят маршрути на автобуси"}
{"url": "https://offnews.bg/obshtestvo/dva-dni-liato-burite-se-vrashtat-na-rabota-ot-ponedelnik-684792.html", "text": "Истинско лято обещават синоптиците за днес и утре. След обяд ще има облаци в източната част от страната и в планините, но валежи са малко вероятни. Вятърът отслабва. Максималните температури ще са между 28 и 33 градуса, според НИМХ към БАН. Край морето облачността ще е краткотрайна, сред вълните от 1-2 бала термометрите ще стигнат до 25 градуса, а на брега до 30 градуса. Малко дъжд е възможен по северното Черноморие. В планините ще е идеално за разходка, малко облаци ще се появят следобед. Максималната температура на 1200 метра ще е около 22, а на 2000 метра – около 15 градуса. Утре жегата се увеличава - до 35 градуса, от понеделник обаче бурите се връщат. Възможни са градушки, идва хладно за юли време. ", "date": "2018.07.21", "title": "Два дни лято, бурите се връщат на работа от понеделник"}
{"url": "https://offnews.bg/obshtestvo/viasat-nature-razkriva-tajnite-na-izcheznalite-giganti-684703.html", "text": "След изчезването на динозаврите, Земята бива населена от други смайващо големи животни - 13-метрова змия, която тежи колкото камион, акула с размер на училищен автобус, носорог с тегло 20 тона и ленивец, 200 пъти по-голям от днешните ленивци. Въпреки че доминират своите екосистеми, гигантските животни често са по-уязвими от останалите. Те са податливи на климатични промени, загуба на местообитания, липса на храна и съперници, които навлизат в техните територии. Всъщност последните останали днес гиганти - потомците на онези чудовища - са в окаяно състояние и дори са заплашени от пълно изчезване.За тях разказват епизодите на \"Тайните на изчезналите гиганти\" по научнопопулярния канал Viasat Nature.Можете да ги гледате две поредни недели в 17:00. Първата серия ще бъде излъчена на 22 юли.", "date": "2018.07.21", "title": "Viasat Nature разкрива тайните на изчезналите гиганти"}
{"url": "https://offnews.bg/futbol/tcska-se-podsilva-s-oshte-dvama-zaradi-dramata-sreshtu-riga-684810.html", "text": "Проблемите, в които се забърка ЦСКА в мача срещу Рига в Лига Европа, принудиха шефовете да започнат работа по спешното привличане на двама нови атакуващи играчи, които да подсилят отбора до дни и да могат да бъдат картотерикани за срещите с Адмира Вакер, пише \"Меридиан Мач\".Известно е, че мачовете с австрийците ще пропуснат изгонените с директни червени картони Кристиян Малинов и Николай Бодуров, контузеният Рафаел Енрике, а за първата среща ще липсва и Тиаго Родригес, който напусна терена в латвийската столица заради два жълти картона.Многото отсъстващи ще объркат плановете на Нестор Ел Маестро, който и без това имаше доста ребуси за разрешаване преди срещите с австрийците (на 26 юли от 20 часа на \"Армията\" и на 2 август от 20 часа в Австрия).Вероятно ще се наложи да пусне Борис Секулич или Стивън Перейра като партньор на Божидар Чорбаджийски в центъра на отбраната. Жанио Бикел сигурно ще трябва да влезе в обувките на Тиаго Родригес, а на юношата Валентин Антон отново ще му се наложи да се бори за място в средата на терена вместо железния войник Кристиян Малинов.Това е накарало сръбския треньор да поиска от шефовете спешното привличане на двама нови атакуващи играчи, за да има по-голяма ширина в състава и повече опции при избора на титулярния състав.ЦСКА почти се е договорил с таран, който трябва да бъде представен по най-бързия начин. Клубът обаче отново е подновил контактите и с някои плеймейкъри, които са отклонили първоначалните оферти на \"червените\". Сега те ще бъдат атакувани с нови, по-добри предложения.Освен това Нестор Ел Маестро е спрял даването под наем на младите Тонислав Йорданов и Антон Лясков. Те вероятно ще бъдат пуснати да се обиграват в други отбори, но това ще стане на по-късен етап, тъй като в момента групата на ЦСКА е твърде малка заради наказаните и контузени футболисти.", "date": "2018.07.21", "title": "ЦСКА се подсилва с още двама заради драмата срещу Рига"}
{"url": "https://offnews.bg/politika/bsp-predstavia-vizia-za-balgaria-s-koiato-shte-spasiava-darzhavata-684803.html", "text": "БСП ще представи проект на \"Визия за България\" в зала 3 на НДК днес. Проектодокументът ще бъде разгледан на Национално съвещание, в което участват членове на НС на БСП, народни представители, председатели на областни и общински съвети на БСП, кметове, коалиционни партньори, представители на граждански организации, експерти, журналисти. Ще бъдат разисквани предложения в четири ключови сфери - икономика и доходи, регионално развитие, здравеопазване и образование, в които се залага нов модел на развитие и нови политики.След представянето на проекта \"Визия за България\", той ще бъде подложен на широко обществено обсъждане с коалиционни партньори, НПО, браншови, професионални, научни, синдикални организации и граждани, съобщиха от партията. Целта е, с консенсус, да бъде оформен нов модел за развитие на България. Лидерът на БСП Корнелия Нинова определи в края на юни проекта като предложение към всички българи, които искат да участват във вземането на решенията за бъдещето на страната ни. Тя покани във Визията да се \"включат всички, които не се страхуват да изразят гражданска позиция\". „Предизвикателството пред БСП е да дадем решения, да поведем народа си и да спасим държавата“, заяви тогава Нинова на среща с пернишките социалисти.", "date": "2018.07.21", "title": "БСП представя Визия за България, с която ще спасява държавата"}
{"url": "https://offnews.bg/112/kola-se-obarna-na-hemus-mladezh-ostana-bez-krak-684811.html", "text": "Кола се блъсна в мантинелата на магистрала \"Хемус\" в района на Девня, затворени за движение са изпреварващите ленти в двете посоки в участъка, съобщи МВР. Шофьорът на автомобил Роувър, на 24 години от Плевен, е изгубил контрол и се е преобърнал в разделителната линия. Откаран е в болница с опасност за живота, ампутиран му е единият крак, уточниха от полицията във Варна.Пътни полицаи подпомагат трафика в района. Изясняват се причините и обстоятелствата за ПТП. ", "date": "2018.07.21", "title": "Кола се обърна на Хемус, младеж остана без крак"}
{"url": "https://offnews.bg/112/mlada-garkinia-padna-ot-lifta-v-dragalevtci-684830.html", "text": "24-годишна гръцка туристка е паднала от Драгалевския лифт днес следобед.Подадената към Спешна помощ информация е, че момичето е паднало от 5 метра височина на първата станция на лифта.Сигналът е получен в 14.52 ч., като линейката тръгва на първата минута от Студентски град и на 14-ата минута е на мястото на инцидента, обясни пред агенция Фокус говорителят на Центъра за спешна медицинска помощ в София Катя Сунгарска.Пострадалата туристка е откарана във ВМА. Тя е контактна и без опасност за живота.Гъркинята ще остане няколко дни под наблюдение в лечебното заведение, тъй като има височинна травма.", "date": "2018.07.21", "title": "Млада гъркиня падна от лифта в Драгалевци"}
{"url": "https://offnews.bg/politika/bsp-shte-pochete-vaptcarov-i-drugarite-mu-do-hiltan-684807.html", "text": "Възпоменателен митинг-поклонение по повод 76 години от разстрела на Никола Вапцаров и неговите другари Антон Иванов, Петър Богданов, Георги Минчев, Атанас Романов и Антон Попов организира БСП.Събитието ще се проведе от 11.00 часа на мемориала „Гарнизонно стрелбище“ на бул \"България\" № 39, зад НДК, до хотел \"Хилтън\".Организатори на възпоменанието са Българската социалистическа партия, Българският антифашистки съюз, обществени, патриотични и творчески организации.В поклонението ще вземат участие членове на ИБ на БСП, народни представители и общински съветници и представители на Градския съвет на БСП – София.", "date": "2018.07.21", "title": "БСП ще почете Вапцаров и другарите му до Хилтън"}
{"url": "https://offnews.bg/sviat/tornado-v-ajova-rani-17-dushi-i-srina-kashti-684805.html", "text": "Торнадо премина през централните части на американския щат Айова, ранени са 17 души. Няма данни за жертви, съобщи БНТ. Най-сериозно засегнати са три населени места. Почти всички сгради са изравнени със земята след серията стихии в град Маршалтаун. Местните жители вече са започнали разчистването на срутените си домове. Пострадали са болници, много домове са без ток. ", "date": "2018.07.21", "title": "Торнадо в Айова рани 17 души и срина къщи"}
{"url": "https://offnews.bg/obshtestvo/remontirat-patishta-vav-vip-kvartalite-na-vitosha-poroite-gi-razrushi-684809.html", "text": "Частични ремонти по пътищата на природен парк „Витоша“ ще прави Столична община заради поройните дъждове. Това каза зам.-кметът на София Евгени Крусев при проверка на транспортното обслужване в планината. Ремонти ще има в „Княжево“, Драгалевци, Смеоново и Бояна. Предвиждаме закупуване на 10 реновирани автобуса за природен парк „Витоша“, каза още Крусев. Те ще са предназначени за линии 63, 163 и 66, които предлагат сезонни пътувания през лятото.Реновираните автобуси ще са с по-голям брой седалки и без места за правостоящи. Рейсовете са дизелови и ще се движат и през зимата, стана ясно още от думите на Крусев. Обществената поръчка за доставка ще бъде обявена през август. Очаква се превозните средства да бъдат доставени прeз зимата на тази година.", "date": "2018.07.21", "title": "Ремонтират пътища във ВИП кварталите на Витоша, пороите ги разрушиха"}
