{"url": "https://offnews.bg/sviat/tramp-se-sreshtna-s-kralitca-elizabet-ii-684351.html", "text": " Американският президент Доналд Тръмп се срещна с британската кралица Елизабет Втора в Уиндзорския замък, предаде Ройтерс, цитирана от БТА.Първото посещението на Тръмп във Великобритания като президент не беше същинска държавна визита, каквато той обещаваше първоначално. Президентът на САЩ обаче беше приветстван от военен оркестър в Уиндзорския замък, след което той и съпругата му Мелания влязоха да пият чай с кралицата.Елизабет Втора поздрави двойката с усмивка, въпреки че преди това поглеждаше часовника си, докато чакаше те да пристигнат.В един момент по време на инспекцията на караула Тръмп внезапно спря и 92-годишната кралица трябваше да го заобиколи.Графикът на Белия дом предвиждаше срещата на чай между кралицата и президентската двойка да продължи 25 минути. Това беше последната част от тяхното официално посещение.Тръмп пристигна в Уиндзорския замък, след като сутринта посети британската кралска военна академия в Сандхърст и се срещна с министър-председателката Тереза Мей в резиденцията й Чекърс.Десетки хиляди хора протестираха през деня в Лондон срещу посещението на американския президент.По-късно днес Тръмп заминава на частно посещение в Шотландия, където ще прекара два дни, след което отива в Хелзинки за среща с руския президент Владимир Путин.", "date": "2018.07.13", "title": "Тръмп се срещна с кралица Елизабет II"}
{"url": "https://offnews.bg/ikonomika/fibank-e-liubima-marka-na-balgarite-684345.html", "text": "В навечерието на своята 25-та годишнина Fibank бе отличена като „Любима марка на българите“. Призът е в категория „БАНКИ“ на единствената потребителска класация у нас - „ЛЮБИМИТЕ МАРКИ”. Банката събра най-много потребителски гласове във финалния кръг на класацията и завоюва престижното отличие за трети път от създаването на класацията.Конкурсът се провежда за десета поредна година от списание Business Lady. „ЛЮБИМИТЕ МАРКИ” е уникална потребителска класация, основана единствено върху мнението и нагласите на потребителите. Те имаха възможност чрез гласуване сами да изберат своя фаворит във всяка една от категориите. През тази година победителите бяха определени с гласовете на над 42 000 души.Fibank бе класирана и в призовата тройка в още две категории - „ЛЮБИМ РАБОТОДАТЕЛ” и „ИНОВАТИВНИ МАРКИ”.Отличието „Любима марка на българите“ е показателно за усилията, които банката полага вече 25 години да бъде близо до своите клиенти, като им предлага най-съвременните и гъвкави финансови решения. През годините Fibank се утвърди като доверен партньор на българския бизнес и домакинства. По повод своя 25-ти рожден ден банката е подготвила и широка гама специални предложения към клиентите си.", "date": "2018.07.13", "title": "Fibank e любима марка на българите"}
{"url": "https://offnews.bg/112/shofiorka-na-67-g-blasna-dete-s-trotinetka-na-zebra-684338.html", "text": "8-годишно момченце е ударено от автомобил на пешеходна пътека във Враца, съобщи МВР. Детето е сериозно пострадало и е откарано в болница. Сигналът е постъпил в полицията около 13.30 часа днес. Според първоначалните данни, детето се придвижвало с тротинетка, когато на зебрата го блъснал Форд.Зад волана на колата била 67-годишна жена, полицаи работят с нея.  ", "date": "2018.07.13", "title": "Шофьорка на 67 г. блъсна дете с тротинетка на зебра"}
{"url": "https://offnews.bg/sviat/protestirashti-posreshtnaha-v-london-amerikanskia-prezident-s-ogromno-684346.html", "text": "Британци, протестиращи срещу американския президент Доналд Тръмп, издигнаха тази сутрин близо до сградата на парламента шестметров надуваем балон с формата на \"бебе Тръмп\", предаде ДПА, цитирана от БТА.\"Извратената, мошеническа система ме заля с всичко, с което можа… Казах ви че, ще полетя и ето - тук съм!\", написаха в Туитър организаторите на протеста от името на своето бебе Тръмп.Десетки поддръжници и журналисти проследиха как \"детегледачи\" в сигнални жилетки наглеждаха и се суетяха около балона, докато той се надуваше.Демонстрантите обясниха, че са направили балона, за да покажат, че Тръмп е \"голямо, ядосано бебе с крехко его и малки ръчички\".\"Освен това той е расистки демагог, а оттам и опасност за жените, имигрантите и малцинствата, смъртна заплаха за мира по света и за самото бъдеще на живота на Земята\", казаха те.Американският президент няма да се задържи дълго в британската столица. По-късно днес се очаква той да посети за кратко посолството на страната си, пред което се готвят да се съберат хиляди протестиращи.Инициаторите на протеста с балона казаха, че са просто няколко приятели и не се свързаха с нито една от няколкото големи протестни групи, които планират демонстрация.", "date": "2018.07.13", "title": "Протестиращи посрещнаха в Лондон американския президент с огромно надуваемо \"бебе Тръмп\""}
{"url": "https://offnews.bg/obshtestvo/nova-tapa-pred-aleksandrovska-zaradi-tretia-lach-na-metroto-684342.html", "text": "Движението по столичния бул. „Тодор Каблешков“ между бул. „Цар Борис III“ и ул. „Майор Горталов“ тръгва на 19 юли. Булевардът вече е четрилентов, в момента се извършва полагане на последния пласт асфалт, продължава работа по тротоарите. Изградена е нова канализация, обновен е водопровод, положено е ново осветление.Това каза кметът на София Йорданка Фандъкова, която заедно със заместника си по транспорта Евгени Крусев провери работата на обекта. Предвидени са сериозни санкции за забавяне и качество, а гаранционният срок е пет години за пътна част и осем години за инженерната инфраструктура. Участъкът е малък, но бяха изпълнени важни инженерни мрежи, тротоари и осветление. Разделителната ивица ще бъде озеленена, а наесен ще се засадят и дървета, каза още Фандъкова. През миналата година бе извършено разширение на участъка от ул. “Братя Бъкстон“ до магазин „Кауфланд“.Планираме след като пуснем движението по бул. “Тодор Каблешков“ да започне разширението на следващия етап на бул. “Монтевидео“ от ул. “Боряна“ до бул. “Никола Петков“, обясни столичният кмет. От 16 юли започва изграждането на подлез в района на бул. \"Пенчо Славейков“ и бъдещата метростанция от III лъч.От неделя ще има тапа на бул \"Пенчо Славейков\" от бул. Прага до Витошка, където заради третия лъч на метрото започва изграждане на подлеза и ремонт на булеварда. Той ще е частично затворен за движение. За превозни средства обаче се отваря ул. \"Георги Софийски\". Във връзка с организацията на движение по време на ремонта зам.-кметът Евгени Крусев проведе и среща с ръководствата на намиращите се в района лечебни заведения с цел обсъждане на движението на автомобилите за спешна помощ.Работи се и по вътрешноквартални улици. Ремонтира се ул. “Резбарска“ в район „Подуяне“, която ще бъде обновена изцяло между ул. “Градинарска“ и ул. “Първа Българска армия“. В момента се работи също и по основни квартални улици като „Гюешево” в район „Възраждане”, ул. “Феникс“ в кв. “Овча купел“, ул. “Хемус“ в район „Слатина“, планира се ул. “Боянска“ от 15 юли, където първо ще подменим водопровод, каза още Фандъкова. ", "date": "2018.07.13", "title": "Нова тапа пред Александровска заради третия лъч на метрото"}
{"url": "https://offnews.bg/futbol/balgaria-otnese-rumania-sled-uspehite-na-ludogoretc-tcska-i-slavia-684347.html", "text": "Успехите на българските отбори в евротурнирите дадоха страхотен резултат. Победите на Лудогорец, ЦСКА и Славия вдигнаха националния коефициент в ранглистата на УЕФА.В резултат на това България отнесе Румъния и вече е на 28-о място с актив от 14,250 точки срещу 13,825 за северните ни съседи. В тази квалификационна фаза на турнирите за всяка победа се дава 1 точка, а за равенство - 0,5.След това полученият актив се дели на бройката участващи отбори, за България той е 4. Евентуални успехи и на реваншите след седмица могат да повишат още коефициента и поне да доближим Норвегия, която е на 27-та позиция с 15,075 точки.Още повече, че Лудогорец, ЦСКА и Славия показаха, че са по-стойностните отбори от своите съперници, а и Левски има да се отсрамва пред своите феновете за фиаското с 0:1 срещу Вадуц в Лихтенщайн.", "date": "2018.07.13", "title": "България отнесе Румъния след успехите на Лудогорец, ЦСКА и Славия"}
{"url": "https://offnews.bg/bojni/hiui-fiuri-e-saglasen-da-se-bie-s-kubrat-pulev-v-sofia-684337.html", "text": "След като Дилиън Уайт не пожела да излезе на ринга срещу звездата ни в профибокса Кубрат Пулев заради малко пари, а Джаред Милър отказа да се бие в София, сега българинът преговаря с братовчеда на Тайсън Фюри - ХюиБританецът е дал картбланш на промоутъра си да му уреди мач, който ще му осигури шанс да се бие за някой от поясите на световните бооксови организации.Фюри е съгласен да се бие, където и да е стига двубоят да отговаря на горното условие. Бой между Кубрат Пулев и Фюри ще бъде за официалното претендентско място на IBF.Победителят ще трябва да се бие с Антъни Джошуа, като мачът ще трябва да се състои в рамките на следващите 12 месеци. До началото на следващата седмица се очаква от Световната боксова федерация да посочи Хюи Фюри като съперник на Кобрата.Британецът е на 23 години и има 21 победи и 1 загуба. Той е пети в ранглистата на IBF, но ще се придвижи напред, след като Джарел Милър ще изхвърчи от Топ 15 в следствие на отказването си да се бие с Пулев.", "date": "2018.07.13", "title": "Хюи Фюри е съгласен да се бие с Кубрат Пулев в София"}
{"url": "https://offnews.bg/sviat/tramp-brekzitat-na-tereza-mej-mozhe-da-pogrebe-targovskata-sdelka-sas-684339.html", "text": "Британският премиер Тереза Мей с нетърпение очаква разговорите си с президента на САЩ Доналд Тръмп, за да му обясни преговорната позиция на своята страна по Брекзита, каза нейният говорител, цитиран от БТА. Тръмп разкритикува плановете на Мей в интервю за в. \"Сън\", публикувано в началото на визитата му във Великобритания.В него американският президент каза, че така желаното от британския премиер споразумение за свободна търговия със САЩ може да се окаже невъзможно, ако предложенията на Мей за връзките с ЕС след Брекзита бъдат приети.Интервюто на Тръмп бе публикувано броени часове преди разговорите между двамата лидери. В него американският президент каза, че вариантът за \"мек Брекзит\", изложен в съгласуваната от правителството на Мей Бяла книга, ще погребе бъдещото споразумение за свободна търговия между двете страни.Бялата книга, представена вчера след дълго забавяне, излага на 98 страници плана на Великобритания за бъдещите й отношения с Европейския съюз, след като тя излезе от него.Основните принципи, изложени в документа, бяха одобрени на заседание на британското правителство на 6 юли. Двама ключови членове на кабинета - министърът на външните работи Борис Джонсън и колегата му по въпросите на Брекзита Дейвид Дейвис, обаче подадоха оставка, защото смятат, че този план предвижда твърде големи отстъпки пред Брюксел и противоречи на волята на мнозинството от британците, изразена на референдума през 2016 г., припомня ДПА.В интервюто си за \"Сън\" Тръмп заяви, че съжалява за оттеглянето на Джонсън, и изрази надежда той да се върне в даден момент. Президентът на САЩ дори си позволи да каже, че според него Борис Джонсън би бил \"страхотен премиер\", който \"има необходимите способности да успее\".Кметът на Лондон Садик Хан, когото Тръмп обвини за ръста на престъпността в британската столица, реагира остро на интервюто. Президентът на САЩ упрекна Хан, който е мюсюлманин, за атмосферата и неотдавнашните терористични атаки в Лондон. Кметът на британската столица свърши \"ужасна работа\" в противопоставянето на тероризма, каза Тръмп.Лейбъристът Хан каза днес, че тези обвинения са абсурдни. \"Самата идея да свързваш ръста на престъпността с имиграцията от Африка според мен е абсурдна, и ние не трябва да мълчим, когато той (Тръмп) постъпва така\", каза кметът на Лондон пред радио Би Би Си.Лейбъристката партия разкритикува президента на САЩ за отношението му към британския премиер консерватор, предаде Асошиейтед прес.Говорителката на основната опозиционна сила във Великобритания по външнополитическите въпроси Емили Торнбъри заяви, че е изключително грубо от страна на Доналд Тръмп да се държи по този начин. \"Тя е неговият домакин. Как го е възпитавала майка му? Човек не бива да се държи по този начин\", каза Торнбъри пред телевизия Ай Ти Ви тази сутрин.По-късно говорителката на белия дом Сара Сандърс коментира, че Тръмп не е казал нищо лошо по адрес на Мей и че много я харесва и уважава.Днес американският президент смекчи тона. \"С Тереза Мей имаме много, много силна връзка\", заяви Тръмп.", "date": "2018.07.13", "title": "Тръмп: Брекзитът на Тереза Мей може да погребе търговската сделка със САЩ"}
{"url": "https://offnews.bg/obshtestvo/toplofikatcia-pusna-predsrochno-toplata-voda-v-chetiri-kvartala-v-so-684353.html", "text": "„Топлофикация София” приключи предсрочно годишната профилактика в четирите квартала „Гео Милев“, „Яворов“, „Изток” и „Дианабад”.Топлата вода в тези квартали е пусната по-рано от обявеното, съобщиха от компанията. През годините дружеството направи редица инвестиции и подобрения, създаде връзки между отделните топлоизточници и между кварталите. Затова при извършване на обследванията и ремонтите, вече има възможност отделни квартали да бъдат захранвани с гореща вода от друг топлоизточник, уточниха оттам.Профилактиката се осъществява, за да функционира системата нормално през натоварения зимен период, тъй катотоплопреносната мрежа в столицата е построена в периода между 50-те и 80-те години на миналия век. ", "date": "2018.07.13", "title": "'Топлофикация' пусна предсрочно топлата вода в четири квартала в София"}
{"url": "https://offnews.bg/futbol/bosat-na-fifa-mondial-2018-e-naj-dobriat-v-istoriata-684348.html", "text": "Президентът на ФИФА Джани Инфантино даде много висока оценка на тазгодишното световно първенство в Русия, което ще приключи този уикенд.\"Преди година казах, че това ще е най-доброто световно първенство в историята и сега мога да го потвърдя.Този шампионат е разделителната граница – онова, което беше преди Русия, и това, което ще бъде след това. Отсега нататък Русия е една футболна страна.Друго, за което допринесе Световното, е промяната в отношението към Русия. Видя се, че това е страна, пълна с любезни хора и богата история.Русия не е това, което се представя по медиите. Всички фенове, които пътуваха до тук, се насладиха. Всички предразсъдъци към тази държава бяха стопени\", каза Инфантино.", "date": "2018.07.13", "title": "Босът на ФИФА: Мондиал 2018 е най-добрият в историята"}
{"url": "https://offnews.bg/sviat/12-ruski-shpioni-sa-obvineni-za-hakerskata-ataka-sreshtu-shtaba-na-hil-684355.html", "text": "12 представители на руското разузнаване са обвинени заради хакерската атака срещу компютърни мрежи на Демократическата партия в САЩ и на щаба на кандидата за президент на демократите Хилари Клинтън през лятото на 2016 г. Обвинените руски шпиони са създали фалшиви онлайн самоличности, за да публикуват информацията, открадната през юни 2016 г., като са инсталирали софтуер, с който да следят потребители и да четат имейлите им, обясни заместник главният прокурор на САЩ Род Розънстайн.По думите му е била задигната информацията на 500 хил. избиратели.В обвиненията срещу руските шпиони е включено и пране на пари чрез криптовалута. Обвиненията са част от разследването за руска намеса в президентските избори в САЩ. До момента са обвинени 14 руски граждани и няколко американци, сред които трима, свързани с кандидатпрезидентската кампания на Доналд Тръмп. Обвиненията срещу руски шпиони идва дни преди срещата между Доналд Тръмп и руския президент Владимир Путин в Хелзинки. ", "date": "2018.07.13", "title": "12 руски шпиони са обвинени за хакерската атака срещу щаба на Хилъри Клинтън през 2016 г."}
{"url": "https://offnews.bg/sviat/mej-i-tramp-se-dogovoriha-da-skliuchat-sporazumenie-za-svobodna-targov-684349.html", "text": "САЩ и Великобритания ще сключат споразумение за свободна търговия след Брекзит. Това обяви британският премиер Тереза Мей, цитирана от Франс прес и БТА. \"Днес се споразумяхме, че когато Обединеното кралство напусне Европейския съюз, ще опитаме да сключим амбициозно споразумение за свободна търговия\" със САЩ, каза Мей пред журналисти сред срещата си с американския президент Доналд Тръмп в резиденцията Чекърс.Договорката идва, след като Тръмп обяви по-рано, че стратегията на Мей за Брекзит ще развали перспективата за такова споразумение.В интервю за \"Сън\" американският президент каза, че вариантът за \"мек Брекзит\", изложен в съгласуваната от правителството на Мей Бяла книга, ще погребе бъдещото споразумение за свободна търговия между двете страни.Днес Тръмп обяви, че не е бил цитиран правилно. Не съм критикувал премиера, аз много я уважавам. За съжаление, имаше история, която като цяло беше добра, но не включваше това, което съм казал, за премиера, а аз казах страхотни неща. Това се нарича \"фалшиви новини\", каза той и се похвали, че записва разговорите си с журналисти и така ще покаже истината, въпреки че \"Сън\" публикува записа си и коментарите на Тръмп в него са пределно ясни.", "date": "2018.07.13", "title": "Мей и Тръмп се договориха да сключат споразумение за свободна търговия след Брекзит"}
{"url": "https://offnews.bg/sviat/70-dushi-propadnaha-prez-poda-na-restorant-v-tajland-684352.html", "text": "70 души пропаднаха през пода на ресторант в Тайланд, съобщи „Банкок пост“, цитиран от БГНЕС.Близо 30 души са пострадали. В заведението влязла група от около 200 души, които се готвели да обядват. Когато започнали да сядат на столовете си, подът се продънил, като се образувала дупка с размери 6 на 11 метра. Ресторантът е разположен на около 200 метра навътре в морето, построен върху бетонни колони.В момента на инцидента обаче имало отлив и така пропадналите туристи паднали върху пясъка. На пострадалите е оказана медицинска помощ. ", "date": "2018.07.13", "title": "70 души пропаднаха през пода на ресторант в Тайланд"}
{"url": "https://offnews.bg/politika/borisov-rezultatite-ot-evropredsedatelstvoto-ne-sa-piar-a-realnost-684309.html", "text": "Премиерът Бойко Борисов обяви, че резултатите от българското председателство на Съвета на ЕС не са пиар кампания, а стилът на работа на страната ни е бил оценен като раборещ модел.\"Мотото на българския парламент стана слоган на целия Европейки съюз през изминалите шест месеца. \"Съединението прави силата\" е смисълът на европейската кауза и макар че идва от историята ни, трябва да остане като основен принцип на българската политика и в бъдеще\", каза министър-председателят.Той благодари на всички министри и експерти от администрацията в София и в Брюксел и подчерта, че те са били изцяло ангажирани със заложените политики и законодателните досиета.\"Първото ни председателство беше изпитание за европейската ни идентичност - показахме отговорност и професионализъм в работата ни за европейската кауза. Показахме, че България може да работи убедително като европейска държава. Да разбира същността на европейските приоритети и да прояви умението да работи пълноценно за тяхното постигане\", каза още премиерът.Борисов каза още, че България е започнала със 105 отворени законодателни досиета и то преждевременно, защото преди нея е трябвало председател на Съвета на ЕС да бъде Великобритания. \"България има 46 постигнати споразумения с Европейския парламент, 39 законодателни досиета, по които е обединила позициите на всички държави, 58 заключения на съвета, едно заключение на председателството, шест препоръки на съвета, 17 доклада за напредъка\", каза той.Премиерът обърна внимание и на темата за миграцията и охраната на външните граници. Той коментира, че по време на европредседателството страната ни е успяла да обедини нашите европейски партньори за продължаване на диалога с Турция. По думите му това е намалило напрежението и е ключов за общата европейска сигурност.\"На колегите от БСП мога да кажа – постигнат е напредък по ключови области в рамките на европейския стълб на социалните права, за справедливите условия на труд, социална закрила и приобщаване, приключена е работата по предложението за директива за командированите работници за осигуряване на еднакви условия на труд за командированите работници\", каза Борисов.\"Работата по задълбочаване на икономическия и паричен съюз бе сред основните ни приоритети. Бяха преодолени различия между страните членки и бе постигнат дългоочаквания общ подход по Банковия пакет\", коментира Бойко Борисов. Той каза още, че по време на председателството страната ни е работила за прекратяване дойните стандарти при храните.\"Ключово постижение бе приключването на работата по предложението за командироването на работниците\", обяви Борисов. \"Малко просрочихте времето, но мисля, че на всички беше интересно\", коментира след отчета на Борисов председателя на парламента Цвета Караянчева. ", "date": "2018.07.13", "title": "Борисов: Резултатите от европредседателството не са пиар, a реалност"}
{"url": "https://offnews.bg/obshtestvo/nov-zelen-marshrut-s-21-darveta-v-kniazheskata-gradina-684341.html", "text": "Нов „зелен маршрут“ има в центъра на София. В него попадат 21 дървета, разположени в \"Княжеската градина\". За маршрута разказват 4 информационни табели. В допълнение на това, до всяко от дърветата в самата градина е разположена табела с номер, което дава допълнителна възможност за проследяване. Инициативата се реализира от Британо-българското общество в София със съдействието на Столична община. „СО подкрепи тази инициатива на Британо-българското общество, тъй като вярваме, че табелите ще повишат интереса на посетителите към видовия състав в градината и ще добавят стойност към времето, прекарано в нея. Те много ясно показват кое дърво къде се намира в градината, така че всеки желаещ, следвайки указанията, може да си направи интересна и опознавателна зелена разходка в \"Княжеската градина“ – коментира Йоана Христова.„Тази градина е едно от любимите ми места в София. Естествено дойде и идеята да съберем малко от историята ѝ, както и някои от по-интересните видове, така че да я направим съвсем достъпна за посетителите. Благодарни сме на Столична община, че подкрепи тази идея и съдейства да я реализираме“ – подчерта председателят на ББС д-р Ани Кей.", "date": "2018.07.13", "title": "Нов зелен маршрут с 21 дървета в Княжеската градина"}
{"url": "https://offnews.bg/obshtestvo/ulichnite-artisti-destructive-creation-remontirat-100-schupeni-pejki-684317.html", "text": "Уличните артисти от  започват кампания за ремонт на чупени пейки. Първите осем вече са поправени и пребоядисани, а в момента се събират сигнали и за други. Общо 100 пейки ще бъдат ремонтирани в инициативата под мотото \"Ако нещо в държавата не ти харесва, просто го оправяш.\"Ремонтите ще бъдат извършвани от артисти – така че пейките няма да бъдат просто поправени, а превърнати в уникално и деликатно “бижу” за своя квартал.„Това, което ни кара да правим това, е че може да накараме тези пейки да изглеждат много по-добре с малко усилия. Тоест, с малко бои и материали е са готови, казват младежите от Destructive Creation. - И да ги счупят, пак ще ги поправим”. \"Сервиз за пейки\" е проект за малки, но много забележими и въздействащи, спонтанни намеси в градската среда чрез ремонт на счупени пейки в цялата страна.\"Основната цел е да покажем и представим самоинициативата и доброволният труд в обществена полза с цел подобряване на градската среда, не просто като нещо хубаво – а като нещо наистина яко, привлекателно, даващо възможност за себеизразяване, нещо вдъхновяващо\", добавят авторите на проекта.", "date": "2018.07.13", "title": "Уличните артисти Destructive Creation ремонтират 100 счупени пейки"}
{"url": "https://offnews.bg/drugi/aleksandar-vezenkov-podsili-olimpiakos-684318.html", "text": "Гръцкият Олимпиакос обяви официално трансфера на звездата ни в баскетбола Александър Везенков. Договорът на българина е за две години, съобщия официалният сайт на клуба.Везенков бе свободен агент, след като преди няколко седмици Барселона прекрати договора му. 22-годишното крило загуби мястото си в състава на каталунците след пристигането на Светислав Пешич в тима.През миналия сезон Везенков записа по 3,5 точки и 2,5 борби средно на мач в 13 двубоя от Евролигата. Везенков добре познава баскетбола в Гърция, тъй като е израснал там и е бивш играч на Арис Солун.", "date": "2018.07.13", "title": "Александър Везенков подсили Олимпиакос"}
{"url": "https://offnews.bg/politika/vmro-sas-signal-do-iunesko-za-dzhamia-v-ohrid-684319.html", "text": "Сигнал до ЮНЕСКО заради издигането на 32-метрова джамия на мястото на християнски храм в Охрид изпрати ВМРО.Писмото, адресирано до генералния директор на ЮНЕСКО г-жа Одри Азуле, е изготвено от народния представител от ВМРО и заместник-председател на външната комисия Красимир Богданов, неговия колега от коалицията Петър Петров от още няколко депутати от ПГ „Обединени патриоти\". Текстът цитира факти, подадени от жители на Охрид при посещение на патриотите в града. Хората са обезпокоени, че в предвидената консервация на джамията „Али Паша\" се допускат сериозни нарушения. Гражданското обединение „СOВЕСТ\" – Охрид, се позовава на доказателства, че процесът на консервация и реставрация значително нарушава разрешените дейности. А именно: използван е екскаватор, който вече е повредил важни археологически пластове, част от бившата църква „Св. Никола\". Археологическият обект включва още ранна християнска базилика, римски бани, древен некропол, гробница, богато украсена с мраморни плочи, а също праисторически обект от бронзовата и желязната ера.Според сигнала още по-обезпокоителна е обявената подготовка за издигането на 32-метрово минаре до джамията „Али паша\". Гражданите смятат, че това ще наруши общия изглед на град Охрид. Според тях, минарето би могло да стане спорен символ на бившето турско управление в региона, което би нарушило религиозния баланс.Джамията – важен паметник на световното културно наследство, е била издигната преди стотици години от Отоманската империя върху основите на разрушения християнски храм „Св. Никола\". Днес сградата на джамията се намира в самото сърце на Охрид. Градът и Охридското езеро са едно от 28-те места в света в книгата със световното наследство на ЮНЕСКО, едновременно и в глава „Природа\", и в глава „Култура\".Ние, Патриотите от ВМРО, смятаме подобни провокации за недопустими. Последната година беше постигнат така желаният и дългоочакван Договор за добросъседство с Република Македония. По време на Европредседателството на България Европа заговори за Западните Балкани. Напомняме, че благодарение на усилията Патриотите от ВМРО беше признато българското малцинство в Албания. На път сме да бъде признато и в Косово. И всичко това е постигнато с дейната работа именно на патриота Красимир Богданов от ВМРО. На прага сме да постигнем единение на Балканите, ето защо сега е важно да не допускаме излишни провокации в Македония и то на верска основа.Поради тази причина ние, Патриотите от ВМРО, ще направим нужното строежът на 32-метровото минаре да не бъде реализиран и всички дейности по съсипването на културно-историческото наследство на този комплекс да бъдат преустановени, твърдят от ВМРО. ", "date": "2018.07.13", "title": "ВМРО със сигнал до ЮНЕСКО за джамия в Охрид"}
{"url": "https://offnews.bg/politika/ninova-obvini-pravitelstvoto-che-e-izoliralo-prezidenta-po-vreme-na-e-684316.html", "text": "\"Председателството беше възможност за Европа и България, но тя беше пропусната. Управляващите трябва да си вземат поука\", каза председателят на БСП Корнелия Нинова по време на отчета на правителството за свършеното по време на българското председателство на Съвета на ЕС.Тя заяви, че председателството е било превърнато в еднопартийно мероприятие за личен рейтинг на един човек. \"Правителството по това време излъчваше нестабилност на управляващата коалиция. Държавата излъчваше несигурност\", заяви тя.Нинова се обърна към управляващите с думите: \"Изолирахте президентската институция. Президентът Радев се опита да компенсира онова, което българското правителството не направи. Вие не пропуснахте да го охулите дори за това\".Според лидера на БСП правителството е изолирало и парламента по време на европредседателството. Не успели да приобщят и съдебната власт и НПО сектора през това време. \"Стигнахте до там, че коалиционен партньор в правителството и председател на партия да се оплаче публично, че не е канен на събитието на правителството. Това не е съгласие. Вие не успяхте да мобилизирате национална енергия и Европредседателството като кауза и резултатът от това ще бъде увеличаващ се евроскептицизъм\", добави Нинова.\"Ще кажете, че и БСП ви завижда. Сигурно и тези стотици хиляди българи по улиците на протести и те ви завиждат, сигурно онези ваши коалиционни партньори и те ви завижда\", каза още тя.Тя намери и вина у председателството за търговската война със САЩ. \"По време на българското председателство българската икономика получи сериозен удар. Тази търговска война ще намали конкурентоспособността на европейската икономика, оттам и на българската\", каза Нинова.В началото на изказването си лидерът на БСП обяви, че дава обективна оценка на европредседателството без политически страсти и емоции. Подчерта, че критиките и за несвършената работа се основават на приетите от парламента приоритети пред европредседателството и на свършеното от тях. Според нея по трите основни приоритета - консенсус, конкурентоспособност и кохезия, не е постигнато достатъчно.Лидетът на БСП разкритикува и премиера, като лично се обърна към него. \"Вие произнесохте в Брюксел изречението: \"Ние не пазим добре европейската граница и пропуснахме 60 хил. мигранти\". Как искате да ни приемат в Шенген при такова признание на най-висше равнище. Вие не изпълнихте задачата, поставена от българския парламент да ревизирате Дъблинския регламент\", каза тя.Нинова заяви, че по време на европредседателството България е претърпяла провал и по темата за общата европейска отбрана. \"Резултатът в тази сфера е, че 9 европейски държави са се обявили за нов военен съюз без България. Никой не ни е пита, но никой не си е казал мнението. Председателят на ЕС, лидерът в този период, не е казал своето мнение по този въпрос и не е поканен в това семейство на нови 9 европейски държави. Това ли ви е общата отбранителна политика на Европа?\", обяви тя.Тя разкритикува и резултатите от приоритета за европейската интеграция на Западните Балкани. По думите й резултатите от срещата в София по темата са били отстъпление от вече постигнатото преди нея.Нинова каза още, че в страната е имало и разногласия между патриотите във властта. В отговор председателят на парламентарната група на \"Обединените патриоти\" Волен Сидеров каза: \"Госпожо Нинова, ние си разменихме тези реплики след края на председателството. Изчакахме да свърши и тогава си разменихме тези реплики\".По време на изказването на Нинова председтаелят на паррламента Цвета Караянчева няколко пъти и направи забележка, че просрова времето, което й е отделно да говори. Караянчева дори спря за малко микрофона на Нинова. Председателят на парламента нито веднъж не направи заблежка на премиера, който също говори по-дълго отколкото беше предвидено. \"Само да кажа, че гоподин Борисов говори 15 минути, а госпожа Нинова и опозицията 16 минути и 4 секунди\", каза Караянчева, когато Нинова спря да говори.\"Председателството е процедура, с коятот ние се справихме чудесно\", коментира председателят на парламентарната група на \"Обединените патриоти\" Волен Сидеров. По думите му по време на това председателство българският глас се е чул. \"Ние показахме, че не искаме да бъдем периферия на Европа.", "date": "2018.07.13", "title": "Нинова обвини правителството, че е изолирало президента по време на европредседателството"}
{"url": "https://offnews.bg/futbol/talant-na-monako-pregovaria-s-tcska-684326.html", "text": "Белгийският нападател Адриен Бонджовани вече е в София и ще проведе преговори с ЦСКА. 18-годишният нападател бе на стадион \"Българска армия\" и изгледа мача на \"червените\" с Рига от Лига Европa.Футболистът играе като нападател и има 1 мач за първия състав на Монако. Той е записал 12 двубоя, 5 гола и 5 асистенции за монегаските в младежката Шампионска лига през миналия сезон.Бонджовани има договор с Монако до 2022 година, като има вероятност да играе като преотстъпен при \"червените\".Иначе другото ново попълнение на ЦСКА Мауридес проведе първа тренировка със своите съотборници. Той се появи на базата в Панчарево в отлично настроение и безкрайно зареден след емоциите, които е изживял вчера по време на мача с Рига.Бразилецът изгледа от трибуните двубоя от първия квалификационен кръг на Лига Европа, спечелен от ЦСКА с 1:0.\"Вчера изживях нещо невероятно. Не ми се беше случвало досега в живота, но през целия мач бях настръхнал от емоцията, настроението, любовта, която усещах от феновете към отбора си\", сподели Мауридес пред \"cska.bg\".\"Това ме зареди изключително много и съм безкрайно мотивиран да дам всичко от себе си, за да играя и да усещам любовта и подкрепата на феновете, както моите съотборници вчера\", допълни той.\"Вярвам, че ще отстраним Рига и ще мога да играя в следващия кръг, защото нямам търпение да се раздавам максимално за отбора и да радвам феновете\", завърши развълнуваният нападател.", "date": "2018.07.13", "title": "Талант на Монако преговаря с ЦСКА"}
{"url": "https://offnews.bg/ikonomika/puskat-uikend-vinetki-po-10-leva-shte-vazhat-ot-petak-po-obiad-do-ned-684340.html", "text": "Бъдещите уикенд винетки ще важат от 12:00 часа в петък до 23:59 в неделя, съобщи министърът на регионалното развитие и благоустройството Николай Нанков в кулоарите на парламента.ГЕРБ внесоха промени в Закона за пътищата, които целят бързото въвеждане на тол системата.За новата винетка като цена, както и за тол таксата, ще имаме първоначални предложения до края на юли от Световната банка, добави Нанков.Той уточни, че уикенд винетката трябва да бъде по-евтина от седмичния стикер, който сега струва 15 лева. Най-вероятно цената на новите стикери ще е около 10 лева.Според Нанков този вид лепенки ще бъдат облекчение за хората, които ползват колите си рядко за почивки в събота и неделя.Тол системата ще започне да генерира приходи от средата на 2019 г., а електронната винетка ще влезе в сила от януари следващата година.Това е последната година, в която ще имаме хартиени стикери по стъклата на леките автомобили.", "date": "2018.07.13", "title": "Пускат уикенд винетки по 10 лева. Ще важат от петък по обяд до неделя вечерта"}
{"url": "https://offnews.bg/zvezdi/borisov-stana-diado-za-vtori-pat-684327.html", "text": "Премиерът Бойко Борисов стана дядо за втори път.Щастливата вест бе съобщена от пиара на ГЕРБ в парламента.Бебето, родено днес, е отново момче и все още няма име.Това е второто дете на дъщерята на Борисов - Венета. Първородният ѝ син носи името на министър-председателя. Бойко-младши се роди през януари 2016 година.", "date": "2018.07.13", "title": "Борисов стана дядо за втори път"}
{"url": "https://offnews.bg/politika/hristo-ivanov-spetcialno-za-nas-sazdadoha-chakalnia-za-chakalniata-za-684315.html", "text": "\"Получихме чакалня за чакалнята. Специално за нас я създадоха!\"Така лидерът на \"Да, България\" Христо Иванов коментира новината от вчера, че \"В самата чакалня ще ни пуснат веднага щом си изчистим прокурорския авгиев обор. И банковия. И застрахователния. И пенсионния. И когато отимаме здрави институции. И след нова оценка на банките, след като сами си направихме една, (особено успешна). Но първо ще си изпълним ангажиментите по мониторинга и ще влезем в Шенген. Което е “скоро”. Вече единадесета година...С една реч, имат доверие в държавата ни - почти колкото и ние самите\", пише Иванов.Той отбелязва и добрата новина в тази перспектива:", "date": "2018.07.13", "title": "Христо Иванов: Специално за нас създадоха чакалня за чакалнята за еврозоната"}
{"url": "https://offnews.bg/112/kilometrichno-zadrastvane-na-trakia-zaradi-katastrofa-684356.html", "text": "Километрично задръстване се е образувало на магистрала „Тракия” заради катастрофа. Задръстването е от Пазарджик до Пловдив в посока Бургас. Катастрофата е станала на 103-ти км от магистралата. Ограничено е движението в активната и изпреварващата лента.Трафикът се пропуска единствено през аварийната лента.", "date": "2018.07.13", "title": "Километрично задръстване на Тракия заради катастрофа"}
{"url": "https://offnews.bg/zvezdi/nejtan-pejdzh-misteriite-na-mis-fishar-nakara-fenove-ot-tcial-sviat-684156.html", "text": "„Мистериите на Мис Фишър“ е сред топ заглавията, белязали старта на Epic Drama – най-новият член на семейството на Viasat History и TV1000. Култовата крими поредица е в ефира на  всеки ден от 21:00. Сюжетът накратко. Еси Дейвис е Мис Фрин Фишър – дама, която предпочита да не прекарва следобедите си в бродерия и клюки, а в разплитане на всякакви пъзели. Тя е детективът, промъкващ се по задните улички, в джазклубовете и божествените имения на 1920-те, за да се бори с несправедливостите, въоръжена с пистолета си с перлена дръжка и с острия си като кама ум. Пряк съучастник в приключенията ѝ е инспектор Джак Робинсън, в чиято кожа скача австралиецът Нейтън Пейдж. Ето какво разказва той за участието си в поредицата.- Ако трябва да опишете героя си с три думи, то кои ще са те?Сдържан. Мисля също така, че той трябва да се подчини в известна степен на волята на Фрин, и това го е научило да бъде гъвкав. Джак е и доста интуитивен.Наложи ли ви се да правите нещо специално, за да се подготвите за ролята? Например, да изкарате седмица в полицейски участък или нещо такова?Не. Исках да открия тишината в героя си, той трябваше да е обран и педантичен като контраст с емоционалността и авантюризма на Фрин. Търсех бялото в Джак, да изкарам на повърхността неговото гравитационно поле, без да е твърде меланхолично. Карах доста колело преди старта на снимките. Въртейки педалите мисля по-добре, прочиствам главата си. Освен това отслабнах и се разхубавих покрай навъртените километри, и това също помогна за ролята ().Откриваш ли прилики между себе си и Джак?Честно казано, не. Има доста актьори, които предпочитат да играят себе си, или нещо близко до своя натюрел. Аз не съм от тях. Предпочитам да скоча в кожата на човек с коренно различно светоусещане и морален компас. Не ме сравнявайте с Джак, аз съм доста по-скучен ().Какво е чувството да работиш с Еси Дейвис?Тя е прекрасна. Комбинацията от това дяволито изражение и интелект никога не те оставя да скучаеш, доста смях падна по време на снимките. Е, стараехме се да не обръщаме атмосферата на гимназиален купон със закачките си, защото графикът на работа бе изключително стриктен.Да, има сблъсъци, и те са съществени за динамиката на шоуто. Имаш два полюсни характера, които с времето си дават сметка, че за да бъдеш добър лидер трябва да се научиш първо как да следваш и да слушаш някого. Фрин и Джак са като двете страни на една и съща монета и между тях не винаги върви гладко, но разделителната линия на професионализма остава. Между тях състезанието е просто игра.Нейтън, как попадна в „Мистериите на Мис Фишър“? Тежък ли беше кастингът за ролята на Джак?Имаше сериозна конкуренция от Великобритания и Австралия на прослушването в САЩ. След това продуцентите откриха Еси, извикаха мен и целта беше да усетят екранната химия между двата ключови персонажа. Получи ни се от раз. На прима виста това изглежда традиционна формула за кастинг, но е от изключително значение да имаш на терен правилните хора за ролите, защото те са основата на продукцията. Не бях работил с Еси преди, но като всеки човек на изкуството от Сидни я познавах.Харизмата на детектив Робинсън ти донесе доста почитатели в цял свят. Промени ли се животът ти от популярността след сериала?Не усещам особена разлика. В тази индустрия популярността може да бъде процес, който вдъхновява, но може да даде и доста зловещ страничен ефект. Невероятно беше да се сблъскам с отдадеността на феновете, които миналата година летяха от Канада, САЩ и Великобритания, само за да ме гледат на театрална сцена в Сидни. Имах два спектакъла и не очаквах подобна еуфория. Обичам да се срещам с тези хора, да им стисна ръката като паднат завесите, да усетя енергията им след като изляза от образ. Считам се за късметлия!Бил си сред обещаващите велосъстезатели на Австралия. Какво те накара да се откажеш от кариера в спорта и да избереш пътя на актьора?Когато направих този избор бяха тежки времена за велосъстезателите, защото дори юношеските лиги бяха заляти от забранени стимуланти. За мен беше трудно да остана в най-добрата си форма, дори емоционално, защото от нищото изскачаха двойно по-напомпани, освирепели хора, побеждаваха ме и отново изчезваха в нищото. Дадох си сметка, че е трудно да остана на върха на тази хранителна верига, без да посегна към лекарствата, с които всички останали злоупотребяваха. Така че просто затворих тази врата в живота си.Любимата ти реплика на Джак?О, не си спомням нито една в момента (). Докато четях сценария си мислех Боже, това изречение е чук, ще се превърне в лаф сред хората!, и после го забравях.", "date": "2018.07.13", "title": "Нейтън Пейдж: 'Мистериите на Мис Фишър' накара фенове от цял свят да идват до Австралия, за да ме гледат"}
{"url": "https://offnews.bg/kultura/preporachvame-vi-na-parti-v-kolodruma-v-borisovata-gradina-684273.html", "text": "Довечера в Колодрума Борисовата градина група младежи организират парти, което да съживи отдавна забравеното място.В петъчната вечер на открито Marble Souls ще пускат селектиран хип-хоп, рап, фънк и други, а входът за събитието е свободен. Мястото е идеално за песни и танци, а за приятната атмосферата ще се погрижат чистият въздух и звездите на петъчната вечер.", "date": "2018.07.13", "title": "Препоръчваме ви: На парти в Колодрума в Борисовата градина"}
{"url": "https://offnews.bg/obshtestvo/niama-da-imat-voda-na-4-mesta-v-sofia-684295.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството. Реконструкция на уличен водопровод на ул. „Житница“ в „Лагера“ налага спиране на водоподаването от 10:00 до 20:00 часа на ул. „Житница“ от ул. „Костенец“ до ул. „Владайска река“. Подмяна на сградно водопроводно отклонение на ул. „Родината“ в с. Бусманци налага спиране на водоподаването от 09:00 до 16:00 часа на ул. „Родината“ от ул. „Татарски път“ до края в посока Запад, ул. „Ген. Гурко“ №1, №3.Изграждане на сградно водопроводно отклонение на ул. „Петуния“ в кв. „Илиянци“ налага спиране на водоподаването от 09:30 до 21:30 часа на ул. „Петуния“ от ул. „Жасмин“ до ул. „Балчо Нейков“ и ул. „Балчо Нейков“. Във връзка с реконструкция на уличен водопровод на ул. „Синьо лято“ в кв. „Симеоново“, се налага спиране на водоподаването от 09:00 до 21:00 часа на ул. „Синьо лято“, ул. „Йоасаф Бдински“.Заради подмяна на уличен водопровод на ул. „Боянска“ в местност „Парк Ботаническа градина“ на община „Витоша“, се налага спиране на водоподаването от 09:00 до 19:00 часа в района на ул. „Боянска“ от ул. „Невена Коканова“ до края на улицата ул. 201, ул. „Проф. Любомир Андрейчин“ от №34 до ул. „Боянска“.", "date": "2018.07.13", "title": "Няма да имат вода на 4 места в София"}
{"url": "https://offnews.bg/izvan-terena/fifa-19-promenia-oblozhkata-si-zaradi-transfera-na-ronaldo-684350.html", "text": "Бомбастичният трансфер на суперзвездата Кристиано Роналдо в Ювентус повлия и върху футболните конзоли. Популярният футболен симулатор FIFA 19 ще трябва да направи промяна по обложката си.Припомняме, че миналата година португалецът стана лице на най-играната футболна конзола, след като измести таланта на на Борусия Дортмунд Марко Ройс от корицата.Поредното издание FIFA 19 ще излезе в края на септември, а на официалния сайт на създателя има няколко обложки, на които Роналдо е сам с фланелката на Реал Мадрид или в компанията на Неймар.Това, което се случи през последната седмица, ще принуди създателите от \"EA Sports\" да преразгледат идеите си за корица, на която португалецът вече трябва бъде с черни райета.По-нетърпеливите любители на играта вече се възползваха от нов \"пач\" (версия) на FIFA 18, в който Роналдо е футболист на Юве. Някои голове на португалеца с фланелката на \"бинаконерите\" вече могат да се видят и в сайтовете за видеосподеляне.", "date": "2018.07.13", "title": "FIFA 19 променя обложката си заради трансфера на Роналдо"}
{"url": "https://offnews.bg/offtopic/vitc-na-denia-anglijskia-natcionalen-otbor-684302.html", "text": "Неща, които не съществуваха последния път, когато Англия достигна полуфинал на световно първенство по футбол:1 IPhone2 Facebook3 Хърватия", "date": "2018.07.13", "title": "Виц на деня: Английския национален отбор"}
{"url": "https://offnews.bg/interviu/stefan-sofianski-pred-offnews-gotov-sam-za-sds-684313.html", "text": "Г-н Софиянски, водени ли са вече разговори с вас да се върнете в СДС? Ще закриете ли ССД?Водим разговори, но няма да закриваме ССД. Готови сме за сътрудничество със СДС, ние всички сме седесари. Как точно ще работим заедно е техническа подробност. СДС беше съюз от 16 партии, преди да стане партия, но да не ровим в миналото. Работили сме с Румен Христов, може всички от ССД да се върнем в СДС. Новото ръководство на СДС като че ли търси възраждането му и в романтичен план чрез старите лица?СДС не може да се върне нито в романтичен, нито в друг план, ако няма идея, кауза. Нас ни обединяваше кауза, какво трябва да се направи за България. И ние го направихме, къде добре, къде по-лошо, но - махнахме член 1 на конституцията за водещата роля на комунистическата партия, възстановихме собствеността на хората, отнета им незаконно от комунистите след 9 септември 1944 г. , влезохме в НАТО и ЕС. Сега има смисъл да сме заедно и да намерим какво ни обединява. Романтиката не е достатъчна. Аз имам кауза. Ако тръгнем на дълга борба заедно, формата ще се намери. Каква е каузата според Вас?Да се намери подходяща форма на управление, която да изведе България от последното място в ЕС. Ние успяхме да вкараме България в евросъюза, но тези, които дойдоха след нас - Станишевци, Борисовци, ни запечатаха твърдо на последното място, лепнаха ни етикета \"най-бедни в ЕС. Не бяхме по-зле от Румъния, когато влязохме в ЕС, сега тя е светлинни години напред. Затова каузата може да бъде само една - днес българинът да живее по-добре от вчера, утре да живее по-добре от днес. Как може да се постигне това - очевидно тази форма на управление не е адекватна на съвремието. Управляват ни хора със старо мислене - и после не вървяла съдебната реформа. Мисленето на министър председателя и на екипа му е застинало, да не кажа на средата на 70-те, но поне на 80-те години. Каква форма на управление? Повече хора да си поделят отговорностите за държавата. Подготвили сме със съмишленици нова конституция, която предполага градеж на страната. Нарекъл съм формата на управление условно \"споделена\". Властта трябва да се споделя, трябва да си екип, ако искаш да управляваш. Едноличието видяхме докъде води. Властта трябва да се разпредели на 4 изборни нива - президент, правителство, областни управители и кметове. България да промени териториалното си деление - 6 области са напълно достатъчни, София да се обособи като самостоятелна седма. Областният управител да се избира директно, и той и кметът да имат самостоятелни бюджети. А къде е парламентът?Парламентът е законодателен орган, той прави законите, не управлява. Сега парламентът играе като конвент, а трябва да си знае мястото. Да изработва свестни закони, а не поправки на поправките на поправките.Трябва да се променят паричните потоци, да тръгнат отдолу нагоре, а не както сега по комунистически да излиза някой и да вика \"аз давам на този, аз давам на онзи\". Националната, вътрешната и външната сигурност да отидат при президента, стопанските и хуманитарните министерства при най-голямата политическа сила, която предлага правителството. Областните управители да реализират политиката на правителството в регионите си, а кметовете да се грижат за ежедневието на хората. Ако всичко се структурира по този начин, ще има звена, които ще дърпат България напред. Както след освобождението от турско робство, и сега трябва да изградим държавата си отново. Ако се обединим около това, ще изтеглим държавата си от унизителното място в ЕС. Тогава какво значение има дали аз съм ССД или СДС?А лично вие бихте ли се върнали в управлението под някаква форма?Аз съм обществено ангажиран човек и сега. Еманацията на обществения живот сега не е нито в парламента, нито в правителството. Градежът трябва да си го подготвим ние, пък хора ще се намерят. Ако ме управляват добре, ако ми създават добра среда, тогава какво да правя в управлението. Трябва да отидеш в управлението, ако можеш да оставиш нещо след себе си. Аз имам самочувствие от Халите, за които ме съдиха, метрото и Валутния борд, който беше самостоятелно решение на служебното правителство. Къде са тези хора, навсякъде има недостиг на кадри?Няма хора, защото посредствеността ни затисна. Имаме политически кабинет - с какво той е по-различен от Държавния съвет и Политбюро отпреди 10 ноември? Как ставаш министър - по партийна йерархия. По-големите партизани стигат до по-високо ниво и затискат развитието на другите хора. Този комунистически начин на мислене потиска България. Ако го сменим, ще има кадърни хора. А как ще се промени конституцията без ГЕРБ и БСП? Мисля, че в Българи повече са хората, които не са последователи на Бойко Борисов и Корнелия Нинова. Аз ги определям БСП и ГЕРБ като комунисти 1 и комунисти 2. ", "date": "2018.07.13", "title": "Стефан Софиянски пред OFFNews: Готов съм за СДС"}
{"url": "https://offnews.bg/sviat/eksplozia-v-himicheski-zavod-v-kitaj-zhertvi-i-raneni-684303.html", "text": "19 души са загинали, още 12 са ранени при експлозия в химически завод в Китай. Пожарът е избухнал късно снощи и е бил потушен в ранните часове на днешния ден. Състоянието на ранените при експлозията е стабилно, съобщиха от китайската агенция Синхуа. Причината за инцидента все още не е известна. Властите са започнали разследване.", "date": "2018.07.13", "title": "Експлозия в химически завод в Китай, жертви и ранени"}
{"url": "https://offnews.bg/obshtestvo/letnite-buri-se-zavrashtat-v-zhegata-684297.html", "text": "Летните бури напомнят за себе си днес. До обяд времето ще е слънчево, после в планините и в източната част от страната ще вали и гърми, възможни са и градушки. Максималните температури ще са между 29 и 34 градуса, според прогнозата на НИМХ.  Край морето за плаж ще става до обяд, след това ще се появят облаци, ще има краткотрайни валежи и гръмотевици. Термометрите ще се качат до 30 градуса, а сред вълните от 1-2 бала - до 26 градуса. Умерен до силен вятър ще духа в планините, облаци и превалявания прогнозират синоптиците в масивите от Западна България. Максималната температура на височина 1200 метра ще е около 22, на 2000 метра - около 16 градуса. През почивните дни ще е облачно на почивки, но само на отделни места ще има краткотрайни валежи. От вторник на много места в страната ще има краткотрайни валежи и гръмотевични бури. В средата на седмицата, около 18 – 19 юли, превалявания и гръмотевици ще има главно в Югозападна България, на повече места в планините и планинските райони, съобщи бТВ. Най-много слънчеви дни се очакват между 20 и 25 юли. ", "date": "2018.07.13", "title": "Летните бури се завръщат в жегата"}
{"url": "https://offnews.bg/nashite-avtori/za-loshite-novini-sas-zloba-684256.html", "text": "Живеем щастливо в хаоса на новините. За да плуваме удобно в информационния поток, трябва да знаем какво да имаме предвид. От какво да се интересуваме и кое е жизненоважно за нас като оцеляващ вид.За да сте щастливи, спазвайте следните инструкции:Когато чуете, че майчинските помощи за дете в БГ-то са 35 лева, обърнете внимание на следното. Че зам.-премиер ходи на Слънчака да се кара със сервитьорките за силната музика. Зам.-премиерът се налага в споровете, защото води няколко оклюмали полицаи със себе си. Както и камерите на пет телевизии.Когато в парламента решават да изцицат още няколко милиарда от гьола Белене е добре да се знае, че Джъстин Бибър се е сгодил за племенницата на Алек Болдуин. Също така е добре да се информирате дали връзката им е консумирана, как точно и колко пъти.Когато бъдете осведомени, че социалната пенсия в БГ-то е 138 лева, обърнете внимание, че мис силиконово дупе прави шпагат в помощ на незрящите от Северна България. Наложително е да се знае какъв точно шпагат – мъжки или женски. И ако е мъжки, това значи ли, че е джендър?Когато научите, че някакъв там човек с брада е решил да умре от глад (без значение е името. Щом е решил да мре. Нали така?) веднага обърнете внимание на следното – Пищова отново пори риби и имитира инфаркти. Също така цъка с нов Ролекс и пика наблизо. Важна подробност е, ако напикае мокасините си от крокодилска кожа, дали ще останат жълти петна.Когато затворници избягат от затвора и само една чистачка ги гони, трябва да обърнете внимание на това, коя провинциална кукла спяща с вратар от Б група иска да прави секс с целия френски отбор, ако станат световни шампиони. Тук е жизненоважно да се информирате къде точно куклата ще ходи на почивка (в Дубай естествено) и дали жените на някои от френските футболисти са съгласни с щедрото предложение. А и какво мисли клетият вратар от Б група.Когато разберете, че лекарствата на онкоболните са спрени, обърнете внимание на следното: Младежи правят секс по тъмно по шезлонгите на плажа. Тук трябва да се поинтересувате от протестите на плажните арендатори и тяхното намерение да събират такса шезлонг, а защо не и такса чадър и през нощта.Когато разберете, че ще вдигат данъците на автомобилите, веднага се поинтересувайте за това как някой беззъб страдалец позира с чек за пет бона спечелен от търкане на билетчета. Важното в случая е дали с тези пари ще си направи ремонт на устата или ще се напие безпаметно в компанията на проститутки ромки, пиещи дванадесет годишно уиски.Ако лошите новини са ви в повече и не можете да ги заместите във вниманието си с наистина важните теми от ежедневието - не се тревожете. Скоро започва „Биг Брадър“ и нещата ще се наместят.", "date": "2018.07.13", "title": "За лошите новини със злоба"}
{"url": "https://offnews.bg/izvan-terena/donald-tramp-poluchi-flanelka-na-harvatia-684323.html", "text": "Президентът на САЩ Доналд Тръмп беше дарен с фланелка с номер 9 и неговото име на гърба на националния отбор на Хърватия от държавния глава на страната Колинда Грабар-Китарович. Това се случи на важната среща в Брюксел, където се дискутира бъдещето на НАТО. Тръмп с удоволствие прие подаръка, а подобен получи и британския премиер Тереза Мей, но с номер 10.Президентът на Хърватия напусна принудително Мондиал 2018 заради срещата в Брюксел, като преди това изгледа двата мача от елиминациите срещу Дания и Русия.Тя обаче ще присъства на финала на 15 юли в Москва. Хърватия пък стана първият финалист на световно първенство от Източна Европа от 1962 година насам.", "date": "2018.07.13", "title": "Доналд Тръмп получи фланелка на Хърватия"}
{"url": "https://offnews.bg/obshtestvo/tcarkvata-chestva-sabor-na-sv-arhangel-gavrail-684296.html", "text": "Църквата отбелязва днес Събор на архангел Гавриил, чества се и на 26 март. Събор на св. архангел Гавриил е празник в чест на този небесен вестител на Божиите тайни. Архангел Гавраил (или Гавриил) (евр. - \"сила Божия\") е един от седемте архангели. Бог го изпратил в храма да извести на св. пророк. Захарий раждането на Йоан Кръстител и неговото бъдещо служение като Предтеча на Иисус Христос. Архангел Гавраил известил и на Пресветата Дева благата вест за това, че тя от Духа ще роди Светия Богомладенец. В християнската традиция, намерила отражение във византийското и западноевропейското религиозно изкуство, архангел Гавраил се свързва най-вече с Благовещението. Затова дори извън сцените на Благовещение той се изобразява с раззеленена клонка или цъфнала лилия в ръце - символ на непорочността на Светата Дева.Под името Джабраил мюсюлманите му въздават особена почит като ангел, който продиктувал на Мохамед \"предвечно съществуващото по небесен оригинал слово на Аллах\" - Корана.В някои юдейски текстове на архангел Гавраил се приписва също особената власт над стихиите: над огъня, над водата и узряването на плодовете (\"Песахим\" и \"Сан хедрин\"). В апокрифната \"Книга на Енох\" архангел Гавраил е поставен за началник на Рая и духовните същества, които го охраняват.", "date": "2018.07.13", "title": "Църквата чества Събор на св. архангел Гавраил"}
{"url": "https://offnews.bg/politika/sds-shte-vrashta-v-reditcite-si-litcata-ot-vremeto-e-nashe-684299.html", "text": "Новото ръководство на СДС ще връща старите лица на синята партия в редиците й. Първият гост на избрания преди дни председател Румен Христов на \"Раковски\" 134 бе президентът (1997-2002 г.) Петър Стоянов. Христов се надява обратно в СДС да се върнат Стефан Софиянски, Евгений Бакърджиев, Александър Йорданов и др. лица от романтичното време на сините и така да извади от колапса Съюза на демократичните сили. Идеята за спасяването на СДС чрез \"старите муцуни\" не е нова. На нея залагаше например и бившият лидер Пламен Юруков през 2008 г. Софиянски напусна СДС през 2001 г. Тогава Петър Стоянов загуби президентските избори от Георги Първанов, пак през същата година и отстраненият от правителството на Иван Костов вицепремиер Евгений Бакърджиев бе изключен от сините редици. След това Софиянски създаде ССД, Бакърджиев - Радикалите. Партията на Софиянски, който бе най-популярният български политик заедно с Петър Стоянов, влезе и в местната власт, и в парламента, където бе в коалиция с ВМРО и  БЗНС – НС. Партията на Бакърджиев не постигна подобен успех. НДСВ на Симеон Сакскобургготски отвя СДС на изборите за депутати и лидерът Иван Костов подаде оставка. През 2003 г. Костов обяви, че напуска СДС и създава ДСБ, след разрив с тогавашния лидер Надежда Михайлова. Синьо единство, в учредяването на което участва Надежда Нейнски, обяви на 18 юни т.г., че се разпуска. В декларация от формацията с лидер Христо Панчугов призовават и останалите десни извънпарламента да прекратят съществуването си, за да се появи единна дясна партия. Времето вече не е наше, заявиха от Синьо единство. Сега Румен Христов ще търси начин чрез старите лица на СДС да направи отново актуален легендарният девиз на синия съюз от зората на демокрацията \"Времето е наше\". Предшественикът му Божидар Лукарски искаше партията да направи съюз с НФСБ на Валери Симеонов, отскоро съсед на сините на \"Раковски\" 134. Христов и заместниците му гледат към ДСБ и Да, България и не искат коалиции с никого от Патриотите. Някога обаче Софиянски, като зам.-председател на СДС, който отговаряше за коалиционната политика, пръв покани лидера на ВМРО Красимир Каракачанов за партньор на СДС. Опонентите на Христов в СДС - неуспелият кандидат за председател Антон Койчев и седесарите около него не искат и да чуят за Да, България. С ДСБ може, ама да дойдат те при нас, е позицията на тези, които искат СДС да завие към Патриотите. Междувременно СДС ще укрепва структурите си, ще хвърля по едно око към земеделците на Румен Йончев и тези на Петя Ставрева и ще анализира с кого работят добре по места организациите. Забранени навсякъде са само партньорства с БСП и ДПС. ", "date": "2018.07.13", "title": "СДС ще връща в редиците си лицата от 'Времето е наше'"}
{"url": "https://offnews.bg/sviat/sruti-se-targovski-tcentar-v-meksiko-video-684306.html", "text": "Търговски център в столицата Мексико частично се е срутил.Към момента не се съобщава за жертви или ранени хора. Търговският център бил открит наскоро и се намира край основната автомагистрала в мексиканската столица.Районът, където има и много офиси, е евакуиран. Ще бъде проведено разследване дари срутването се дължи на конструктивни грешки или на пропадане на почвата.Търговският център бил открит през март.Мексиканските власти наложиха строги строителни стандарти след силното земетресение през 1985 г., което събори сгради в Мексико сити, припомня Ройтерс.Въпреки това земетресението с магнитуд 7 по скалата на Рихтер миналия септември разруши десетки сгради и причини смъртта на 370 души в столицата и в съседни щати, което отново повдигна опасения относно строителните правила и практики в страната.", "date": "2018.07.13", "title": "Срути се търговски център в Мексико (видео)"}
{"url": "https://offnews.bg/sviat/rekordna-prisada-za-johnson-johnson-4-5-mlrd-obezshtetenie-zaradi-e-684308.html", "text": "Компанията Johnson&Johnson бе осъдена в САЩ за рекордно висока сума, като съд в Мисури разпореди тя да плати 4,7 милиарда долара обезщетение на група от 22 жени. Ищците твърдят, че ползвайки емблематичните за марката пудри с талк са заболели от рак на яйчниците.Съдът в щата Мисури първоначално определи 550 милиона долара компенсация, а после добави 4,1 милиарда долара за нанесени щети.Присъдата идва в момент, в който компанията гигант води около 9000 дела заради продукта, отбелязва Би Би Си. Десетилетия наред бебешката пудра бе предпочитана от потребителите и бе почти задължителна при отглеждането на всяко бебе.От Johnson&Johnson коментираха, че са \"дълбоко разочаровани\" от съдебното решение и ще го обжалват.Процесът продължи шест седмици. Жените твърдяха, че след като години наред са ползвали бебешката пудра с талк, са развили рак на яйчниците.Адвокатите им заявиха, че компанията е знаела още през 70-те години, че бебешката пудра е била замърсена с азбест, но не са предупредили потребителите за рисковете.Компанията отрече, като каза, че продуктите ѝ никога не са имали следи от азбест и не предизвикват рак. Цитирани бяха няколко проучвания, според които продуктите с талк са безопасни.", "date": "2018.07.13", "title": "Рекордна присъда за Johnson&Johnson: $4,5 млрд. обезщетение заради емблематичната пудра на марката"}
{"url": "https://offnews.bg/obshtestvo/tcvetelina-uland-chaka-dashteria-si-pred-uchilishteto-v-norvegia-idva-684307.html", "text": "Българката Цветелина Уланд все още не е виждала двете си деца, отнети от социалните служби в Норвегия.Първоначално нейните син и дъщеря бяха настанени в приемни семейства, момчето вече е върнато при баща си. Момичето на Уланд обаче все още е в приемно семейство, съобщи бТВ. Нямам никакъв контакт с децата си, нито по телефон, нито писма мога да им пиша. Нямам право на контакт”, каза Уланд. Тя разказа и за един много нелеп случай, в който отишла с автомобила си пред училището на дъщеря си с надеждата да я види, без да слиза от него. „Някой от учителите сигурно е забелязал, че съм там, и дойдоха две полицейски коли. Не успях да я видя, сподели майката. По думите ѝ Агенцията за закрила на детето не ѝ дават никаква информация за състоянието на децата. „Андреас е при баща си, но не ми казват как е той. Имахме среща с тях преди 10 дни и като попитахме как са децата, казаха, че са добре. Адвокатът ми тогава попита „Кой го казва това, вие ли?”, те отговориха „Не, бащата го казва”, поясни Уланд.Уланд даде възможност на екипа ни да се запознае със съдебното решение, в което е описано, че тя настройва децата срещу баща им. „Решението, така както е мотивирано, става въпрос за синдром на родителско отчуждение и държавата се е намесила като е извела децата от семейството, за да ги защити от родителското отчуждение”, поясни адвокат Пламен Борисов. Той е категоричен, че държавата ни трябва да се намеси, за да гарантира правото на децата да виждат майка си. Предстои обжалване на съдебното решение, каза Уланд и изрази надежда, че делото ще приключи благополучно за нея и децата й. ", "date": "2018.07.13", "title": "Цветелина Уланд чака дъщеря си пред училището в Норвегия, идва полиция"}
{"url": "https://offnews.bg/ikonomika/balgaria-obeshta-da-izpalni-6-uslovia-za-da-vleze-v-chakalniata-za-ev-684321.html", "text": "България е поела шест ангажимента, за да стане възможно приемането на страната ни в чакалнята на ЕС, т. нар механизъм ERM II и банковия съюз. Това става ясно от писмото на финансовия министър Владислав Горанов и гуверньора на БНБ Димитър Радев, изпратено до Еврокомисията на 3 юли т. г.Декларираната амбиция на страната ни е да ни пуснат в чакалнята през юли 2019 г.Най-важното условие е обещанието на страната ни да затегне надзора на българските банки през следващите месеци в тясно сътрудничество с Европейската централна банка.Освен това страната ни се е ангажирала и да засили контрола над небанковите финансови институции. В това число се включват пенсионните фондове и застрахователните компании. Към тях ще трябва и да се приложат актуализирани методи за оценка на активите.В писмото се говори и за подобряване на правната рамка.", "date": "2018.07.13", "title": "България обеща да изпълни 6 условия, за да влезе в чакалнята за еврото"}
{"url": "https://offnews.bg/obshtestvo/ovtcevadi-i-kozevadi-zapochvat-natcionalen-protest-684305.html", "text": "Овцевъдите и козевъдите започват безсрочни национални протести от днес. Те ще блокират в 11 часа главния път София - Варна при разклона за Арбанаси. Животновъдите настояват за оставката на заместник-министъра на земеделието Цветан Димитров и на двама директори на дирекции в министерството, отговорни за приемането на Наредба 3 за директните плащания, която беше отменена от съда в частта, касаеща бранша. Държавен фонд \"Земеделие\" обяви, че отпуска 8 милиона лева за стопаните на овце и кози, които изпитват затруднения заради ниската изкупна цена на млякото. Животновъдите поискаха държавна помощ от най-малко 20 лева на животно, която да компенсира загубите на фермерите от срива в изкупните цени на млякото.Над 1 милион лева се отпускат на фермерите от Ямболско, които не могат да продават овче мляко заради чумата по животните, решиха още във фонда. Помощта се равнява на 25 лева на животно. Вчера фермери от Боляровска община, Ямболско, затвориха пътя към селата Шарково, Крайново и Странджа, в опит да попречат на ветеринарните специалисти да умъртвят близо 2000 преживни животни, заради наличието на чума в региона, припомня БНР. Участие в протестите днес са потвърдили над 1500 овцевъда и козевъда. За две години ние генерираме загуби на една овца от минимум 28 лв. Обезщетението, което ни се предлага е 5 лева”, поясни Янка Попова, председател на НОКА, по бТВ. Според Красимир Бурмов от село Руня разходите за овца майка с приплод са 340 лв. на година. Животновъдът успява да възвърне като печалба 150 лв. Държавата му покрива 120 лв. от разликата, останалите обаче са за негова сметка. ", "date": "2018.07.13", "title": "Овцевъди и козевъди започват национален протест"}
{"url": "https://offnews.bg/politika/borisov-naj-chista-mi-e-savestta-za-migratciata-684324.html", "text": "Ако има за нещо, за което да ми е най-чиста съвестта - това е миграцията. Това каза премиерът Бойко Борисов по време на днешния парламентарен контрол в отговор на въпрос от лидера на БСП Корнелия Нинова.Премиерът дори заяви, че е предупредил европейските лидери, че действията им са грешни и ще доведат до катастрофа по темата с мигрантите в Европа.\"Аз съм човек, който винаги казва истината. И вашето правителство, и нашето правителство в началото не бяхме подготвени. От една година и половина, когато върви споразумението с Турция, проблемът е решен. Имаме нула миграционен натиск\", заяви Борисов.Според него сега истинския проблем за страната ни са легалните мигранти. \"Сега въпросът е такъв. Легално минали, които не ги искат в Европа, да се върнат в третите страни. Когато искат да ги върнат сега, възникват няколко въпроса. Първо те нямат ли права? Имат права и не могат насила да ги върнат. Тук трябва да се съсредоточим, това ни е шансът. Второ, когато ги върнат в България – ние къде да ги държим?\", каза той.\"За мигрантите, които бягат от война - окей. Ще се грижим за тях 5-6-7 месеца, но след това да си отидат по родните места, каза още Борисов. Но според Нинова правителството е приело споразумение, според което мигрантите нямат ограничение колко време могат да останат в България.Лидерът на БСП обвини премиера, че България няма последователна позиция за мигрантите. \"Позицията на България за мигрантите е най-малкото непоследователна. Питам - нагажда ли се според ситуацията премиерът Бойко Борисов. В крайна сметка каква е политиката на България по този въпрос. Има ли решение на правителството или вие изразявате лична позиция според ситуацията\", каза Нинова.\"Бих искал с вас, въпреки неразбирането ни по много теми, тази тема да я гледате много внимателно, защото има няколко подводни камъни. Включително и съдът в Хага. Много внимателно ни следят поне пет НПО и група френски адвокати за всяко изказване по темата\", каза Борисов на Нинова.Премиерът отговори, че позицията на страната ни е ясна -  за защита на външните граници от всички структури на ЕС- България, Гърция, Италия, Испания. Борисов заяви, че България е отказала да подпише споразумение за мигрантите. \"Всички очакваха ние да подпишем, а бяхме най-твърди. Попитах ги какво ще стане ако подпишем, ако се скараме с Турция, ако в България влязат мигранти. Не само, че не съм подписал споразумение, а в следствие на това, че не пожелах очаквам да има отговори под кръста.Премиерът каза още, че по темата с миграцията няколко години се е водела хибридна война, а медиите са показвали бебета и деца, плуващи във водите към Европа. По думите му е добре, че тогава германският канцлер Ангела Меркел е пуснала мигрантите в Германия, иначе 60 хил. души са щели да са у нас.", "date": "2018.07.13", "title": "Борисов: Най-чиста ми е съвестта за миграцията"}
{"url": "https://offnews.bg/politika/borisov-na-otchet-v-parlamenta-za-predsedatelstvoto-684304.html", "text": "Премиерът Бойко Борисов ще отчете пред народните представители резултатите от българското европредседателство.Министър-председателят е първа точка в дневния ред на депутатите и ще разполага с 10 минути за отчета си. По толкова време ще се изказват и по един избран представител от парламентарна група.Борисов вече представи пред евродепутатите в Страсбург резултатите от българското председателство на Съвета на Европейския съюз, както и основните приоритети на страната ни през последните шест месеца.Той открои бъдещето на Европа, европейската перспектива за Западните Балкани, младите хора, сигурността и стабилността в Европа, както и цифровата икономика.", "date": "2018.07.13", "title": "Борисов на отчет в парламента за Председателството"}
{"url": "https://offnews.bg/obshtestvo/75-ot-horata-u-nas-dishat-benzopiren-nad-normata-684325.html", "text": "Около 75 на сто от хората в страната живеят при нива на замърсяване над целевата норма за бензопирен – един от най-силните канцерогени, по данни на Изпълнителната агенция по околна среда. Само в един район на България - Гълъбово, проблем са превишенията със серен диоксид. Това съобщи Сметната палата след одит на изпълнението „Ефективност и ефикасност на мерките, предприети от националните и местните власти за борба срещу основните източници на замърсяване на атмосферния въздух в големите градове” за периода от Одитът е част от кооперативен одит на Работната група по одит на околната среда към ЕВРОСАЙ (професионалната организация на сметните палати в Европа, включително Европейската сметна палата). Освен българската Сметна палата одит на качеството на въздуха в своите страни в рамките на кооперативния одит извършиха Върховните одитни институции на Албания, Естония, Грузия, Израел, Испания, Косово, Македония, Молдова, Полша, Румъния, Словакия, Унгария, Холандия, Швейцария и Европейската сметна палата.За одитирания период у нас е установено продължително замърсяване на атмосферния въздух, като най-висок процент от населението живее при наднормени нива на замърсяване в София, Пловдив и Стара Загора. Одитът е извършен именно в трите общини - Столична, Пловдив и Стара Загора. Регистрираните замърсители на атмосферния въздух в тези райони са в резултат на превишени нива на Фини прахови частици, на азотен диоксид, на серен диоксид, и бензоапирен, като вид полиароматен въглеводород, който се изолира в проби от ФПЧ10.", "date": "2018.07.13", "title": "75% от хората у нас дишат бензопирен над нормата"}
{"url": "https://offnews.bg/obshtestvo/42-ot-balgarite-ne-biha-podali-signal-za-koruptcia-684328.html", "text": "41.5 процента от българите не биха подали сигнал за корупция. Това показва изследване на \"Алфа рисърч\", направено по поръчка на Асоциация \"Прозрачност без граници\". Очаквано изследването показва, че доверието в институциите, отговорни за противодействие на корупцията, е ниско. Най-голямо е доверието в медиите, което се обяснява с влиянието им и възможността да провокират активност в институциите. Изследването показва, че гражданите имат \"крехко доверие\" в новата антикорупционна агенция. Нейното място по доверие е между това в МВР и прокуратурата. 20% от анкетираните са готови да подадат сигнал до полицията, 13.5% за антикорупционната агенция и едва 10% до прокуратурата.Програмният директор на Асоциация „Прозрачност без граници“ Ваня Кашукеева-Нушева коментира, че най-голям е процентът на хората, които биха подали сигнал за корупция, работещи в администрацията. Най-нисък процент на заинтересованите да съобщят за проява на корупция - между 4-6%, е сред безработните и хората в малките населени места.Изследването показва, че има връзка между готовността за подаване на сигнал и населеното място. Най-висок процент на готовност да подадат сигнал се констатира в София и областните градове – между 17 и 19 %, а най-ниска е готовността в селата - 8 процента.  Според 36% от анкетираните да откажат подкуп е най-ефективната опция за противопоставяне на корупцията. Почти същият процент от запитаните пък смятат, че нищо не зависи от тях. В първата група попадат най-вече младите и образовани българи. Във втората категория са хората над 65 години. За 17.6% от анкетираните негласуването за корумпирани политици също е опция за противопоставяне на корупцията. 11% са декларирали участие в протести и едва 8.4% бойкот на корупмипран бизнес.\"Хората са уморени от въпроса за това как може да се противодейства на корупцията и като цяло 36% считат, че като обикновени граждани не могат да направят много, но същевременно е налице потенциал за активна гражданска съпротива сред гражданите и това е ¼ от нетренираните лица\", коментира Нушева. Според политолога Антоний Гълъбов корупцията се приема като обяснение на всички проблеми, а не като проблем. По думите му изследването потвърждава убеждението на хората, че корупцията е инструмент на властването. \"Това е доминиращото отношение към властта\", обясни той.По думите му основният мотив за отказ да се подава сигнал, освен недоверието в институциите, е страхът и начина, по който властта \"функционира през корупционния механизъм\". Гълъбов заключи, че има промяна в отношението на младите хора и готовността им да участват в протест или подписка. \"Основният проблем пред ефективното гражданско участие, е социалната изолирания. Групите, които се намират в социална изолация, дезинтегрираните, които срещат трудности в пълноценното си участие в дневния ред на обществото, са най-застрашени и имат най-отчетливо изразена безпомощност за противодействие на корупцията. Това са и групите, в които прокорупционната нагласа е възможна. Изолираните групи в малките населени места, самотните възрастни хора – това е основната среда, в която властта продължава да се мисли като единствено възможна през инструментариума на корупцията\", обясни политологът. ", "date": "2018.07.13", "title": "42% от българите не биха подали сигнал за корупция"}
{"url": "https://offnews.bg/koloezdene/dilan-grionevegen-specheli-naj-dalgia-etap-na-tur-dio-frans-video-684354.html", "text": "Състезаващият се за \"Team LottoNL-Jumbo\" Дилън Грьоневеген спечели седмия и най-дълъг етап на тазгодишната колоездачна обиколка на Франция. Холандецът пресече първи финала на 231-километровия етап от Фужер до Шартр и надделя над Фернандо Гавирия и Петер Саган. Хроневехен завърши с време 5 часа 43 минути и 42 секунди.Успехът е втори за колоездача в Тура, след като миналата година той спечели кралския спринт на \"Шанз-Елизе\". Днешният равнинен етап, който предложи само една височина от четвърта категория, не донесе сериозни размествания в генералното класиране, но позволи на белгиеца Грег ван Авермет да увеличи преднината си на върха в подреждането пред втория Гераинт Томас на 6 секунди.Носителят на \"жълтата фланелка\" взе бонус точките при Нонвилие-Грандю, с което удвои аванса си пред втория в подреждането британец. В генералното класиране след седмия етап води с Ван Авермет с общо време 28 часа, 19 м инути и 25 секунди.Томас е втори на 6 секунди, а трети с пасив от 8 секунди е американецът Тиджей Ван Гардерен. Четирикратният победител Крис Фрум е 14-и в подреждането на 1 минута и 5 секунди зад носителя на жълтата фланелка.Иначе финалът на етапа беше много труден, като нито един отбор не успя да направи отлично извеждане. Единствено Фернандо Гавирия имаше съотборник в последните 800 метра, като отново Максимилиано Рикезе изведе спринтьора си, но колумбиецът тръгна прекалено рано.Хрьоневехен успя да размине Гавирия в последните 150 метра, докато трети финала пресече Саган пред французина Арно Демар. В спора за зелената фланелка Гавирия намали преднината на Саган на 31 точки, като взе с 12 точки повече от световния шампион. След седем етапа Саган е с 234, а Гавирия има 203.Утре предстои осмия етап в Тура, който е между Дру и Амиен с дължина от 181 километра.", "date": "2018.07.13", "title": "Дилън Грьоневеген спечели най-дългия етап на Тур дьо Франс (видео)"}
{"url": "https://offnews.bg/politika/otcenkite-za-evropredsedatelstvoto-ot-pokazahme-harakter-do-rutinn-684329.html", "text": "\"Чужденците разбраха, че сме и по-красиви, и по-добри\". С тези думи председателят на парламентарната група на \"Обединените патриоти\"(ОП) Волен Сидеров обобщи българското председателство на Съвета на ЕС по време на днешния отчет на правителството за свършеното. \"Гостите видяха, че България е прекрасна държава, а българите са чудесни хора\", каза Сидеров. Той коментира, че по време на председателството българският глас се е чул в една нова тоналност. \"Отношението към България много пъти е било пренебрежително. Ние показахме, че не искаме да бъдем буфер и периферия на Европа. От години съм се молил за такъв тон. Това трябва да бъде характерът на българската дипломация\", обясни още лидерът на парламентарната група на ОП.Той каза още , че по време на председателството сме показали характер и българско самочувствие.\"Знаете, че има два вида характер - мъжки характер и характер с пет букви. Нека бъдем от първия\",добави Сидеров.\"Председателството е процедура, с която ние се справихме чудесно. То не е приказка с щастлив край\", каза той и добави, че когато дадена държава е председател на Съвета на ЕС, тя не може да поставя интереси в своя изгода. \"Това председателство ще покаже на Европа и на света, че тези партии, които бяха наричани несистемни, неприемливи, които бяха нападани, ще бъдат приети от Европа и ще се види, че в момента управляващата коалиция ГЕРБ – \"Обединени патриоти\" не само работи, но и показва европейско поведение\", каза още Сидеров.Той разкритикува президента, че не присъстваше в парламента по време на отчета за свършеното по време на председателството\"По време на Председателството националистите се оказаха по-добрите европейци, няма да казвам от кого“, каза още Сидеров.\"Едно ротационно, рутинно, нормално, протоколно политическо събитие\". Така видя българсото председателство лидерът на ДПС Мустафа Карадайъ.Той обяви, че през последната година правителството се е фокусирало изцяло на подготовката и провеждането на европредседателството. \"Българското председателство в началото декларира, че ще работи за функционално единство както между държавите членки, така и между европейските институции. Но като че ли се забрави, че България е част от ЕС и че българските граждани са част от общността на европейските граждани\", добави лидерът на ДПС.\"Днес чухме отчета по програмата. С лекота се отчита организационно-техническото изпълнение: с присъщата статистическа справка. Разбира се, за съществената част на събитието не сме имали и очаквания. По техническите ангажименти на председателството безспорно имаме успех и ние споделяме добрите оценки\", каза още Карадайъ.От ГЕРБ пък заявиха, че всички институции в ЕС дават висока оценка на председателството. \"България беше коректен посредник, партньор и балансьор\", коментира Джема Грозданова.", "date": "2018.07.13", "title": "Оценките за европредседателството: От 'показахме характер' до 'рутинна процедура'"}
{"url": "https://offnews.bg/sviat/turtcia-otmenia-izvanrednoto-polozhenie-na-18-iuli-684360.html", "text": "Извънредното положение, въведено в Турция след опита за преврат от 15 юли 2016 г., няма да бъде удължавано след 18 юли вечерта, когато ще изтече сегашното, обяви говорителят на турския президент Реджеп Тайип Ердоган, съобщава АФП, цитирана от БТА.\"Борбата срещу тероризма ще продължи в рамките на сегашните закони\", но извънредното положение би могло да бъде възстановено \"в случай на извънредна ситуация\", заяви говорителят на Ердоган Ибрахим Калън.Турските власти въведоха извънредно положение на 20 юли 2016 г. след опита за преврат от 15 срещу 16 юли, за който Анкара обвинява живеещия в САЩ ислямски проповедник Фетхуллах Гюлен. Самият Гюлен отхвърля обвиненията.Извънредното положение, което първоначално бе въведено за срок от три месеца, бе подновявано непрекъснато оттогава, което породи все по-остри критики срещу този режим, който значително разширява пълномощията на президента и на силите за сигурност.В рамките на извънредното положение турските власти осъществиха безмилостно преследване на предполагаеми привърженици на Гюлен.Но освен предполагаеми пучисти чистките засегнаха и прокюрдски опозиционери, критични към властта медии и неправителствени организации.След опита за преврат близо 77 000 души бяха изпратени в затвора, а над 150 000 бяха уволнени или временно отстранени от работа.Мащабът на чистките предизвика безпокойство и критики от страна на неправителствени организации и на западни партньори на Турция.Отмяната на извънредното положение \"няма да открие пътя за отслабване на борбата срещу тероризма\", посочи Калън. \"Нека никой да не се притеснява. Тази борба ще продължи с решимост\", добави той.", "date": "2018.07.13", "title": "Турция отменя извънредното положение на 18 юли"}
{"url": "https://offnews.bg/futbol/arzhentinetc-shte-sviri-finala-frantcia-harvatia-684332.html", "text": "Аржентинецът Нестор Питана бе назначен за главен рефер на големия финал на световното първенство между отборите на Франция и Хърватия.Двубоят е в неделя от 18:00 часа и ще се играе в Москва. Негови асистенти ще са сънародниците му Ернан Майдан и Хуан Пабло Белати. Четвърти арбитър е холандецът Бьорн Кайперс.Питана ръководи четири срещи до момента на Мондиала - мача на откриването между Русия и Саудитска Арабия, Мексико - Швеция, осминафинала Хърватия - Дания, както и четвъртфинала Уругвай - Франция.Иначе френският вестник \"L'equipe\" публикува девет причини защо Франция ще спечели световната титла. В неделя \"петлите\" излизат срещу Хърватия в мача за трофея на Мондиал 2018.През 1998 година французите станаха световни шампиони на домашното си първенство. Една от причините за \"Екип\" е, че преди 20 години германецът Михаел Шумахер спечели състезанието от Формула 1 за Гран При на Великобритания на 12 юли, когато беше финалът на Мондиал 98 между Франция и Бразилия.На 8 юли 2018 година германецът Себастиан Фетел триумфира на пистата \"Силвърстоун\" в състезанието за Голямата награда на Великобритания. Вестникът пише още, че във френския национален отбор през 1998 и през 2018 година има по един играч с договор с Байерн Мюнхен.Преди 20 години това беше Бишенте Лизаразу, а сега е Корентен Толисо. Преди две десетилетия Реал Мадрид стана клубен шампион на Европа, а преди няколко месеца отново \"белите\" стъпиха на европейския връх за рекорден 13-ти път в историята.Единственият факт в полза на Хърватия е, че през 20 години има нов световен шампион по футбол. През 1958 година Бразилия печели първата от общо петте си световни титли.През 1978 година Аржентина става световен шампион за първи път, а 20 години след това именно Франция триумфира за дебютен път като най-силен отбор на планетата. Ако се следва тази логика, значи хърватите трябва да станат световни шампиони за първи път в историята.", "date": "2018.07.13", "title": "Аржентинец ще свири финалa Франция - Хърватия"}
{"url": "https://offnews.bg/ikonomika/81-000-skoroshni-pensioneri-da-chakat-pisma-ot-noi-684310.html", "text": "Националният осигурителен институт (НОИ) ще изпрати 81052 персонални уведомителни писма до всички осигурени лица, които през 2019 г. навършват изискуемата от Кодекса за социално осигуряване (КСО) възраст за пенсиониране и на които не е отпусната пенсия за осигурителен стаж и възраст при условията на ранно пенсиониране. Освен информация за осигурителните им права, в писмата са посочени и документите, които всеки следва да представи заедно със заявлението за отпускане на пенсия. Такава кампания НОИ прави за втора поредна година. През 2017 г. лични писма получиха 82 782 души. Целта на уведомяването е да бъде осигурено достатъчно време на бъдещите пенсионери да се погрижат за набавянето и оформянето на всички необходими документи във връзка с излизането им в пенсия. Това не само осигурява спокойствие на лицата при подготовката на пенсионирането, но и оптимизира самото пенсионно производство, посочват от НОИ.През 2019 г. изискуемата за жените възраст за придобиване право на пенсия за осигурителен стаж и възраст е 61 години и 4 месеца, а за мъжете – 64 години и 2 месеца. Правото на пенсия се придобива при наличие на 35 години и 8 месеца осигурителен стаж за жените и 38 години и 8 месеца осигурителен стаж за мъжете. Необходимо е обаче и двете изисквания (за навършена възраст и за придобит осигурителен стаж) да са изпълнени едновременно.Националният осигурителен институт препоръчва на осигурените лица да се снабдят с персонален идентификационен код (ПИК), издаден от НОИ. Такъв код те могат да получат във всяко териториално поделение на институцията. ПИК предоставя лесен и удобен начин за ползване на редица електронни и административни услуги през интернет страницата на НОИ, както и позволява на потребителите да проследят осигурителната си история в Регистъра на осигурените лица.", "date": "2018.07.13", "title": "81 000 скорошни пенсионери да чакат писма от НОИ"}
{"url": "https://offnews.bg/politika/chumata-po-zhivotnite-v-strandzha-planina-veroiatno-e-tragnala-ot-nele-684334.html", "text": "\"Все още не е категорично установен източникът на инфекцията на чумата по животните. Най- вероятно причината е нелегална търговия или неспазени мерки\".Това каза министърът на земеделието Румен Порожанов по време на днешния парламентарен контрол в отговор на въпрос за избиването на животни в Странджа планина заради случаи на чума.Той подчерта, че става дума за чума по дребните преживни животни и не подлежи на лечение, но не е опасна за хортата. \"Болестта се предава основно чрез пряк контакт на животните. Инкубационният период варира от една до три седмици.Там, където болестта се явява за първи път, протича остро и с висока температура над 41 градуса\", добави Порожанов.Министърът каза още, че заради чумата са били евтаназирали общо 1946 дребни преживни животни в двете първи констатирани огнища в село Воден и село Кости. Ограниченията за търговия с дребни преживни животни и продукти от тях остават за общините Болярово и Елхово в област Ямбол, както и за общините Царево, Малко Търново, Средец, Приморско и Созопол. Пострадалите земеделски стопани в засегнатите общини на област Ямбол и област Бургас ще плучат компенсация компенсирани с 25 лв. заради нереализираните продажби на мляко. Те обаче обаче протестират и искат компенсацията да бъде 40 лева.\"Това ни е един от споровете с протестиращите овцевъди днес. Те желаят да има 40 лв. компенсация, което смятаме за нереалистично\", каза министърът.\"Всяка седмица се извършват клинични прегледи за откриване на отклонения от здравия вирус, както и във всички обекти с дребни преживни животни в общините по границата с Турция\", каза той.Порожанов каза още, че следващата седмица ще започне и изплащането на обезщетенията за собствениците на евтанацираните животни в Кости и Воден. \"Мисля, че обезщетенията са цени, които са изключително разумни. По най-бързия начин ще организираме оценката и на животните, които за съжаление през тези дни трябва да бъдат евтанизирани\", обясни той.\"Средната за овцете, които са по селекционен контрол цена, която се получава за обезщетение е 225 лв. За овцете, които не са по селекционен контрол, оценката е по наредба. Вчера я върнах за ревизия, за да бъдат защитени пострадалите животновъди. Средната стойност няма да бъде по-малко от 150 лв.“, поясни министър Порожанов.Той каза още, че за евтаназираните овце майки и кози майки ще бъдат изплащани и 25 лв. Първоначалната оценка е била за 20 лв„Пострадалите земеделски стопани в засегнатите общини на област Ямбол и област Бургас ще бъдат компенсирани чрез минималната помощ de minimis в размер на 25 лв. за овце майки и кози майки. Ставките са формирани на база прогноза, нереализиран остатък сурово мляко по среднапазарна цена“, каза министърът. По думите му първоначалната оценка е била 20 лв. на животно, но са решили 25 лв. „Това ни е един от спороветес протестиращите овцевъди днес. Те желаят да има 40 лв. компенсация, което смятаме за нереалистично“, допълни министърът на земеделието.По отношение на пострадалите земеделски стопани с издадена заповед за наложена едноседмична възбрана за продажба на сурово мляко вобласт Ямбол, а именно общините Ямбол, Стралджа и Тунджа, стопаните ще бъдат компенсирани със 7 лв. обезщетение на брой животни. Поотношение на земеделските стопани, кандидати по схема за директни плащания, които имат евтаназирани, заявени за подпомагане животни,следва да уведомят ДФ „Земеделие“ в срок от 15 дни от датата на прекратяване на фактическото събитие. За схемата за майки кози и овце впланинските райони, могат да получат подпомагане по съответната схема и в това число за евтанизирани жвиотни. „За тях ДФ „Земеделие“ нямада взема предвид реализирани количества мляко или регистрирани приходи“, допълни Порожанов", "date": "2018.07.13", "title": "Чумата по животните в Странджа планина вероятно е тръгнала от нелегална търговия"}
{"url": "https://offnews.bg/sviat/otkriha-butilka-s-novichok-v-doma-na-otrovenia-britanetc-684359.html", "text": "Британската полиция смята, че е открила източника на нервнопаралитичното вещество \"Новичок\", което уби жена в Югозападна Англия този месец и доведе до критично състояние нейния партньор Чарли Роули, предаде Ройтерс, цитирана от БТА.\"В сряда на 11 юли при претърсване на дома на Чарли Роули в Еймсбъри беше открита малка бутилка\", каза полицията.\"Учени вече потвърдиха пред нас, че съдържащото се в бутилката вещество е \"Новичок\", заявиха органите на реда.45-годишният британец, който беше приет в болница на 30 юни след излагане на невротоксичния агент, дойде в съзнание преди дни.Заедно с Роули в болница беше откарана и 44-годишната Доун Стърджис, която почина на 8 юли.Двамата са били изложени на голямо количество от невротоксичния агент, обявиха властите.С \"Новичок\" преди месеци бяха отровени и бившият руски шпионин Сергей Скрипал и дъщеря му Юлия. ", "date": "2018.07.13", "title": "Откриха бутилка с 'Новичок' в дома на отровения британец"}
{"url": "https://offnews.bg/tehnologii/inovativniat-htc-u12-pristiga-v-magazinite-na-vivacom-684330.html", "text": "Пълен контрол на 6\" дисплей само с една ръка? Това вече е възможно с новия HTC U12+, който от днес е наличен в магазините на VIVACOM. Иновативната функция Edge Sense 2 позволява цялостното му управление само чрез докосване на ъглите. Така отварянето на приложения, заснемането на снимки и видеа, увеличаването на изображения и много други действия могат да бъдат извършени с минимални усилия. Опцията Smart rotate улеснява още повече потребителите с лесно разпознаване според захвата на телефона дали екрана да се завърти, а новата дисплей технология Smart Dim подобрява всяка среда чрез промяна на тоновете. Високо оценената от DxOMark двойна 12 MP + 16 MP камера няма да разочарова любителите на качествените снимки и видеа. Телефонът получава престижните 103 точки според системата за оценяване на сайта, което му отрежда твърдо място в топ 3 на смартфоните на пазара към момента. Лазерният автофокус и 10х дигитално увеличение гарантират фантастични изображения без размазани обекти. 8 MP предна камера също ще изненада собствениците си с HD качество на летните селфита.HTC U12+ е оборудван с Android 8.0 (Oreo), осемядрен процесор Qualcomm Snapdragon 845, 64GB, 6 GB RAM вътрешна памет, слот за SD карта до 400 GB и 3500 mAh Quick Charge 3.0 батерия за бързо зареждане. Смартфонът има и функция за лицево разпознаване, която гарантира сигурността на потребителя.6-инчовият HD дисплей със съотношение 18:9 показва всяко изображение с висока резолюция на детайлите, а гледането на видеа се превръща в същинско изживяване с HTC BoomSound HD аудио. Артистичният и модерен дизайн включва ултратънки панели на екрана и чувствителни на допир бутони. Gorilla Glass 5 осигурява издръжливост на дисплея, а сертификатът IP68 гарантира устойчивост на замърсяване с прах и намокряне. Смартфонът се предлага в Ceramic Black цвят, по-късно през месеца в магазинната мрежа на VIVACOM се очаква да се появи и атрактивният Translucent Blue, който дава стилен поглед към компонентите „под капака“ на телефона.", "date": "2018.07.13", "title": "Иновативният HTC U12  пристига в магазините на VIVACOM"}
