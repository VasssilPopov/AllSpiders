{"url": "https://offnews.bg/sviat/rusia-predotvrati-atentat-v-sankt-peterburg-blagodarenie-na-danni-ot-t-671365.html", "text": "В Санкт Петербург е предотвратен атентат благодарение на данни, предоставени от ЦРУ. С получените данни са задържани терористи, възнамерявали да поставят експлозиви в Казанската катедрала и на други места, на които се събират много хора в Санкт Петербург, съобщиха от пресслужбата на Кремъл, цитирана от ТАСС и БТА.Получената от ЦРУ информация се е оказала достатъчна, за да бъдат открити и задържани престъпниците.Руският президент Владимир Путин е благодарил на американския си колега Доналд Тръмп за получената информация в телефонен разговор, иницииран от руска страна.Путин помолил Тръмп да предаде благодарността му на директора на ЦРУ и служителите на американското разузнаване, които са получили информацията.  Той е уверил американската администрация, че при получаване на информация за терористични заплахи в САЩ или за заплахи срещу американски граждани руските специални служби безусловно и незабавно ще я предадат на колегите си по партньорските канали.", "date": "2017.12.17", "title": "Русия предотврати атентат в Санкт Петербург благодарение на данни от ЦРУ"}
{"url": "https://offnews.bg/futbol/levski-i-iablonski-otrekoha-za-transfer-671352.html", "text": "Ръководството на Левски отрече, че ще продава голмайстора си през настоящия сезон Давид Яблонски. От \"Герена\" заявиха пред Нова телевизия, че клубът не е приемал оферта от чужбина за чешкия бранител.По-рано днес се появиха информации, че 26-кратният шампион на България ще се раздели с един от най-добрите си футболисти. Такава възможност обаче реално не съществува, категорични са \"сините\" шефове.Това потвърди и самият Яблонски в социалните мрежи. \"Няма трансфер. Никой не е говорил за такова нещо. Никога не съм казвал, че искам да напусна клуба. Горд съм да играя за Левски!Не обръщайте внимание на публикациите в медиите от хора, които не ме познават. Аз ще съм първият, който ще знае, ако има трансфер, но няма никакви признаци за това. Благодаря за разбирането. Весели празници на всички!\", написа бранителят.Яблонски е несменяем титуляр в редиците на Левски от началото на сезона в Първа лига. Нещо повече, чехът е водещият реализатор на “сините”, след като в 16 мача има реализирани 7 гола.Освен че се отличи с уменията си в нападение, Давид сформира и отличен тандем в отбраната на 26-кратния шампион на България с исландеца Холмар Ейолфсон.", "date": "2017.12.17", "title": "Левски и Яблонски отрекоха за трансфер"}
{"url": "https://offnews.bg/sviat/britanska-diplomatka-e-otkrita-martva-v-livan-671370.html", "text": "Служителка на британското посолство в Ливан беше намерена мъртва край път източно от Бейрут, съобщи БТА.Според ливанската полиция жената е била удушена. Властите разследват дали е била изнасилена.По информация на Би Би Си дипломатката на име Ребека Дайкс е работила в Бейрут от 2017 г. като ръководител на програма за международно развитие.От посолството потвърдиха за смъртта на британска гражданка и обявиха, че се установява връзка със семейството ѝ. Британското външно министерство също потвърди смъртта на дипломатката.\"Съсипани сме от загубата на нашата любима Ребека. Правим всичко, което можем, за да разберем какво се е случило\", се казва изявление на семейството на Дайкс.Според нейни приятели в деня на смъртта си тя трябвало да пътува за Великобритания за празниците. ", "date": "2017.12.17", "title": "Британска дипломатка е открита мъртва в Ливан"}
{"url": "https://offnews.bg/obshtestvo/referendumat-v-general-toshevo-e-validen-671368.html", "text": "Референдумът в Генерал Тошево за добив на природен газ е валиден. В допитването са участвали над 45% от имащите право на глас, съобщи bTV. До референдума се стигна след протест срещу добива на газ. Хората се притесняват, че добивът на газ ще замърси питейната вода и земята. Референдумът приключи в 20 часа. Изборният ден премина спокойно. Няма подадени жалби. Очаква се предварителните резултати от референдума да станат ясни по-късно тази вечер, а официалните резултати ще са ясни утре сутринта. За да стане вотът задължителен, той трябва да получи 50%от гласовете плюс един. ", "date": "2017.12.17", "title": "Референдумът в Генерал Тошево е валиден"}
{"url": "https://offnews.bg/futbol/hero-komentira-izborite-za-shef-na-bfs-671367.html", "text": "Треньорът на Лудогорец Димитър Димитров - Херо коментира в предаването \"120 минути\" по БТВ предстоящият Конгрес за избор на президент на Българския футболен съюз, които ще противопостави Борислав Михайлов и Любослав Пенев един срещу друг.\"И двамата са ми приятели. Това е противоборство на идеи какво ще бъде по-добро за футбола ни. Аз до този момент не съм чул идеите на Любо Пенев.Що се отнася до Боби Михайлов, това което е направил до момента за едни е добро, за други е слабо, но мисля, че има положителни неща.Особено с базата на националния отбор и позициите, които спечели в УЕФА в последните години. Вярно е, че нямаме много успехи на национално ниво, но на президента това не му е пряката работа\", каза Димитров пред bTV.", "date": "2017.12.17", "title": "Херо коментира изборите за шеф на БФС"}
{"url": "https://offnews.bg/futbol/izpadashtiat-verona-shamarosa-milan-671355.html", "text": "Борещият се за оцеляване в Серия А отбор на Верона нанесе звучен шамар на гранда Милан, след като го разгроми с 3:0 у дома в двубой от 17-ия кръг.Само преди няколко дни двата тима играха за Купата на Италия, като тогава \"росонерите\" победиха със същия резултат.Антонио Карачоло (24), както и резервите Мойс Кийн (55) и Даниел Беса (77) пратиха топката в мрежата на Донарума, а накрая гостите останаха и без звездата си Сусо, който бе изгонен с директен червен картон.Така \"росонерите\" записаха много тежко поражение, което е общо седмо от 17 мача през този шампионат. Освен това седемкратният шампион на Европа вече има отрицателна голова разлика 23:34.Милан е съперник на Лудогорец в 1/16-финалите на Лига Европа, но до двубоя помежду им напролет има много време.", "date": "2017.12.17", "title": "Изпадащият Верона шамароса Милан"}
{"url": "https://offnews.bg/politika/radev-se-vkliuchi-v-praznenstvata-za-hanuka-671373.html", "text": "Президентът Румен Радев се включи в празненствата за Ханука. Заедно със съпругата си той участва в церемонията в Централната софийска синагога за запалване на свещите за празника.В дните на Ханука свещниците, поставени на прозорците, не озаряват единствено еврейските домове. Тяхната светлина ни показва, че най-голямото чудо да живеем заедно в мир, взаимност и разбирателство е в ръцете ни. Вярвам, че само след броени дни отново заедно ще отправим молитва идващата 2018 година да донесе на нашата родина повече спокойствие и благоденствие, а на всички нас здраве, семейно щастие и уют, заяви Радев. \"Щастливи сме с моята съпруга да бъдем тази вечер заедно с вас в Софийската синагога и заедно да отбележим Ханука. За мен е чест да запаля една от свещите в Ханукалния свещник и да продължа институционалната традиция българският държавен глава да отбележи съвместно с еврейската общност в България този красив празник на светлината\", допълни той и подчерта, че българската нация умее да отбелязва съвместно празниците на всички свои общности.Румен Радев отбеляза, че именно нашият народ не даде своите евреи и българското чудо на спасението в мрачните дни на Втората световна война не са случайност и изрази общата скръб за онези, които са били изпратени на сигурна смърт.„Ако днес крайният национализъм и екстремистките политически разбирания се опитват да се прокраднат в нашето ежедневие, да пренапишат нашата история и да заразят с омраза децата ни, то уверявам ви ние ще бъдем отново заедно в борбата за доброто и справедливостта“, подчерта в словото си президентът.Държавният глава Румен Радев запали основната свещ на церемонията, с която се отправя послание за мир, разбирателство и успех.", "date": "2017.12.17", "title": "Радев се включи в празненствата за Ханука"}
{"url": "https://offnews.bg/zimni/bresa-zaradva-frantcia-s-pobeda-v-anesi-671353.html", "text": "Французойката Жюстин Бреса спечели първия масов старт за сезона от Световната купа по биатлон пред родна публика във френския зимен център Анеси.21-годишната Бреса пропусна само една мишена и измина трасето за 37:19.4 минути.Бреса изкова победата си след последната четвърта стрелба, излезе начело и финишира на 11.2 секунди пред втората Ирина Крюко (Беларус), която повали всичките 20 мишени.За Бреса това е първа индивидуална победа в кариерата за Световната купа. Трета завърши носителката на Световната купа Лаура Далмайер (Германия), която допусна две грешки в стрелбата и остана на 19.9 секунди след победителката.Надпреварата премина без българско участие. В генералното класиране за Световната купа след 8 старта начело е води словачката Анастасия Кузмина с 302 точки, следвана от Бреса с 296 точки и Кайса Мекерейнен (Финландия) с 281 точки.", "date": "2017.12.17", "title": "Бреса зарадва Франция с победа в Анеси"}
{"url": "https://offnews.bg/sviat/v-shvejtcaria-otkriha-naj-stramnata-zheleznitca-v-sveta-video-671357.html", "text": "Най-стръмната въжена железница в света беше открита във Швейцария. Пътниците ще могат да пътуват от град Швиц до планинското село Щос, което се намира на 1300 метра надморска височина, като разстоянието се изминава само за 4 минути. В съоръжението са инвестирани 52 млн. швейцарски франка (53 млн. долара). Изграждането му е отнело 14 години, с две повече от предвиденото. Кабините са оборудвани със система за коригиране на нивото, благодарение на което пътниците могат да пътуват със скорост 10 метра в секунда, докато подът остава хоризонтален въпреки наклона, достигащ в някои участъци до 110%", "date": "2017.12.17", "title": "В Швейцария откриха най-стръмната железница в света (видео)"}
{"url": "https://offnews.bg/zvezdi/raparat-drejk-uhazhva-andzhelina-dzholi-po-nestandarten-nachin-671359.html", "text": "Американският рапър Дрейк, който е известен със слабостта си към красивите жени, има нова цел, а именно Анджелина Джоли.Преди няколко дни изпълнителят на Cellphone публикува в профила си в социалната мрежа Twitter снимка, на която очевидно е на роматична вечеря, но изражението му е тъжно, а столът до него е празен. Именно там е отбелязан профилът на фенгрупа на Джоли, тъй като актрисата няма свой.Заглавието е изобретателно и гласи \"Върза ми тенекия\". Снимката обиколи интернет пространството за часове и предизвика изключителен интерес към начина, по който Дрейк е решил да ухажва актрисата.Рапърът е имал връзки с Ники Минаж, Риана, Тайра Банкс и Дженифът Лопес и явно Анджелина Джоли е новата му слабост.", "date": "2017.12.17", "title": "Рапърът Дрейк ухажва Анджелина Джоли по нестандартен начин"}
{"url": "https://offnews.bg/sviat/pentagonat-prizna-che-e-imal-programa-razsledvashta-nlo-671350.html", "text": "Министерството на отбраната на САЩ потвърди, че е имало програма, разследваща неизяснени феномени във въздуха, съобщи в. \"Ню Йорк таймс\", цитиран от БТА. Тя е действала от 2007 до 2012 г. Програмата за идентифициране на технологично развити аерокосмически заплахи е имала бюджет от 22 милиона долара годишно, като е имала за цел проучването на НЛО.Според изданието създаването на програмата се дължи на сенатора от щата Невада Хари Рийд, бивш лидер на групата на Демократическата партия в горната камара на американския парламент.Повечето пари в бюджета на програмата са отивали за фирмата \"Бигълоу аероспейс\", която се намира в щата Невада. Предприятието, което и в момента работи с НАСА, не е открито за коментар.По думите на ръководителя на програмата Луис Елисондо тя е продължила да действа и след спиране на финансирането ѝ през 2012 г. Елисондо е напуснал Пентагона през октомври тази година. ", "date": "2017.12.17", "title": "Пентагонът призна, че е имал програма, разследваща НЛО"}
{"url": "https://offnews.bg/obshtestvo/petitcia-nastoiava-za-zatvarianeto-na-zooparka-v-razgrad-zaradi-zhesto-671362.html", "text": "Петиция до министър-председателя Бойко Борисов и министъра на околната среда и водите Нено Димов настоява за затварянето на общинския зоопарк в община Разград. В петицията, започната от сдружение \"На ти с природата\", се твърди, че зоопаркът функционира, без да е регистриран като животновъден обект, което е в противоречие на българските и европейските закони. Посочва се още, че той няма валиден лиценз, издаден от Министерство на околната среда и водите, затова контролните органи не са извършвали ефективни проверки на зоопарка.До момента петицията е подкрепена от около 13 000 души.Преди дни стана ясно, че кметът на община Разград д-р Валентин Василев е внесъл в общинския съвет в града докладна за дарение на община Пазарджик на двете лъвчета Терез и Масуд, които се отглеждаха в зоопарка. Двете бебета се родиха при ужасяващи условия в зоокъта в Разград в началото на септември, където за животните не са полагани елементарни грижи. От общо три новородени едното умря, а Терез и Масуд оцеляха именно благодарение на природозащитниците, които ги откараха за лечение в столичната клиника.OFFNews публикува целия текст на  за затваряне на зоопарка:", "date": "2017.12.17", "title": "Петиция настоява за затварянето на зоопарка в Разград заради жестоко отношение към животните"}
{"url": "https://offnews.bg/sviat/osem-dushi-zaginaha-pri-samoubijstven-atentat-sreshtu-hristianska-tcar-671360.html", "text": "Най-малко 8 души са убити и 45 са ранени при нападение на двама атентатори самоубийци срещу християнска църква в пакистанския град Квета, съобщи Ройтерс, цитирана от БТА. По данни на властите в провинция Белуджистан в момента на нападението над 400 богомолци са участвали в предколедна църковна служба.Двамата нападатели с пояси с експлозиви нахлули в църквата и открили стрелба срещу богомолците. Охраната се намесила и единият от нападателите бил убит близо до входа.Другият е бил ранен, но все пак е успял да взриви пояса си с експлозиви, макар и не във вътрешността, което е предотвратило при нападението да има повече жертви.За момента нито една организация не е поела отговорност за атаката.", "date": "2017.12.17", "title": "Осем души загинаха при самоубийствен атентат срещу християнска църква в Пакистан"}
{"url": "https://offnews.bg/nashite-avtori/evgenij-dajnov-ndk-671361.html", "text": "Оня ден отивам на Панаира на книгата в НДК. Почвам от четвъртия етаж с идеята да се придвижвам надолу: така в момента, в който ми писне, ще съм долу пред изхода, а не – горе под покрива.Покривът обаче – добре де, таванът – в този случай си имаше други планове за мен. В края на редицата сергии на четвъртия етаж внезапно от тавана руква малко водопадче. И оформя бързо разрастващо се езерце, пълнещо се с леко ръждива водица.Засегнатата сергия беше на моите приятели от „Комунитас”. Помогнах им да евакуираме книгите по-далеч от водопада/езерцето. Многократните опити на организаторите и на пострадавшите да намерят някой служител на НДК не доведоха до нищо. Беше събота – почивен ден за всички служители и особено – на НДК. После и на втория етаж видях как се заражда малко водопадче...Докато премятах кашони с книги – размишлявах. За Председателството, разбира се. В което основната цел на нашите управници е „да не се изложим пред чужденците”. Само че те го разбират в смисъл да няма кой да протестира срещу извращенията им. А то се случва в буквалния: таванът на НДК тече. Вече тече, макар да е ремонтиран за милиони и макар навън да не вали нито дъжд, нито – сняг, а Председателството да е още далеко. Тече и ще продължи да тече, защото няма как да стане инак.Ако единствената ти цел е да не се изложиш пред чужденците – ще се изложиш. Неминуемо е. Напълно неизбежно. Защото докато се притесняваш дали не ти миришат краката, ще се размирише нещо друго.Отсега гарантирам, че сърцето (както си го представят нашите хубавци) на Председателството – НДК – ще тече. Тоалетните (доколкото ги има) ще се запушват и върху тях ще бъдат слагани найлонови пликчета, увенчани с надпис на амбалажна хартия: „Клозета не работи!”. Уханието ще се стеле нагоре поне до мецанина. Няма да работят асансьори и врати. Отвън, пред входа, ще се наводнява, което, на свой ред, ще откъсва плочките от техните котви и те ще джвакат, типично по софийски, докато ти пръскат рядка кал по обувките.Откъде знам всичко това ли? Освен че го видях с очите си как започва, имам и обща подготовка по въпроса.Казваме: корупцията е навсякъде. Как изглежда това? Ако си фирма по ремонтите на НДК-тата, си подготвяш нещата с поръчителите на ремонта, така че да получиш поръчката. После връщаш част от парите обратно на поръчителя, под масата. После си извън неговия контрол. Как ще ти държи сметка за качеството на ремонта, след като е взел пари от теб?А ти пък, като изпълнител, знаеш следното: в корумпирана среда успехът не идва с работенето, а с други умения. Затова – а и за да увеличиш нормата на печалба – не се напъваш. Не плащаш големи заплати на знаещи майстори, които да направят ремонта като хората. Вместо това набираш когото хванеш от махалите и ги хвърляш на обекта. Ама те това не го умеят? Голяма работа. Ти не зависиш от резултатите от ремонта си, защото възложителят не може и „копче” да ти каже, камо ли – „оправяй си бакиите за своя сметка”.Затова, каквото и Председателство да се задава, никой няма да си мръдне пръста за това НДК да не продължи да се разпада върху главите на другарите от Европа.Дори цялата работа да не беше обречена от корупцията, има нещо дълбоко нездраво (чумаво, тифозно, туберкулозно) в главите на онези, които си представят Председателството върху страните членки на ЕС като лъсване на емблематична тоталитарно-комунистическа сграда. Това, от една страна, издава техния, на тях самите, базисен, битов комунизъм – представят си демокрацията като бай Тошо с малко лустро (без изходни визи, например). От друга – урочасва цялото начинание от самото начало.Защото бидейки замислен като апотеоз на „реалния социализъм”, НДК е прокълнато място. И не прощава.В края на 1960-те години градският ми дядо редовно ме водеше на разходка в онова, което днес наричаме „градинката на НДК”. Помня стените на загиналите за свободата на България; помня как заедно сме чели имената на загиналите за Отечеството. Помня много дървета, много зеленина, с виещи се из цялото това великолепие пясъчни алеи.После се появиха съветските багери и съветските „самосвали”. Стените на героите бяха разрушени. Зеленото беше изровено, остъргано и разнебитено. Появи се типичният за късния социализъм „котлован” – огромна дупка, от която нямаше какво друго да се роди, освен някакво чудовище.И то се роди. Там, където имаше пясъчни алеи насред зеленина, се ширна евтин мрамор, осигуряващ максимален пек лятно време и максимално количество потрошени крайници зиме. Сянка нямаше, докато не пораснаха, след десет години, фиданките покрай края. Фонтаните спряха след година-две, оставяйки празни басейновите пространства, които преди това пълнеха. Празно обаче  не остава. Басейните станаха нерегламентирани сметища. Почти веднага се появиха плъховете.А на баирчинката се появи самият НДК. От първия си ден приличаше на огромна, страшна тарантула, подвила крака под корема си. Приклекнала на високото, гледаше града пред себе си с искрена омраза. От всички последвали из страната „малки НДК-та” това беше най-зловещото, най-грозното и най-страшното.„Народен” дворец на културата? Не пускаха народа вътре. Беше за партийни цели. А в редките случаи, в които пускаха, човек можеше да се разболее. Ниските тавани ти мачкат мозъка. Безсмислено огромните мраморни стълбища нямат никаква очевидна функция, освен да смайват гостите от провинцията. Тоалетните са кът, защото тогава властта бе убедена, че социалистическите труженици не ходят чак толкова „по нужда” – а ако им се приходи, ще стискат.Над 90 процента от всички налични врати са винаги заключени и, ако тръгнеш да слизаш по стълбите след залез слънце, рискуваш чак долу да разбереш, че няма как да се спасиш от това чудовище, тъй като всички входове и изходи са здраво затворени с помощта на вериги. А докато се върнеш горе, на изходната си точка – и тази врата вече някой бдителен деятел я е заключил. Знам, защото ми се е случвало.Да не говорим за варварските чергила и дърворезби по стените, изливащи върху посетителя бруталното езичество на късния социализъм.Въпреки потягането на Зала 1 и появата на „Перото”, всичко това в някаква степен продължава и днес. Защото е закодирано – не в архитектурните решения, но в идеите на режима, способен да породи подобно мрачно чудовище.И тук – точно тук, в търбуха на кацналата върху баира бетонна тарантула, бившите членове на БКП, днешни величия на ГЕРБ си представят, че ще „председателстват Европа”?Работата е урочасана от самото начало; катастрофата е неизбежна. Корупцията, довела до водопада на четвъртия етаж от оня ден е само едно от наследствата на злокобното творение НДК. С интерес чакам да видя какво още предстои.", "date": "2017.12.17", "title": "Евгений Дайнов: НДК"}
{"url": "https://offnews.bg/obshtestvo/patishtata-sa-pochisteni-do-asfalt-obiavi-regionalniat-ministar-671363.html", "text": "Създадена е необходимата организация за зимно поддържане на републиканските пътища и няма ограничения в движението на леките автомобили заради снеговалежите. Всичко е на асфалт, превантивно е направена обработка срещу заледяване навсякъде, обяви регионалният министър Николай Нанков. За камионите над 12 тона е ограничено движението през Троянския проход и по пътя Шипково - Рибарица.До 21 декември ще завършат всички ремонтни дейности по пътната мрежа, за да могат спокойно да пътуват шофьорите за предстоящите коледни и новогодишни празници, увери министърът.Днес около 500 машини са работили в районите със снеговалеж, като най-много - 160, са били в Софийска област.Призовавам шофьорите да тръгват на път с автомобили, подготвени за зимни условия, и да карат внимателно, тъй като и при предходните снеговалежи, въпреки създадената организация имаше водачи, които не бяха с подходящи гуми и създадоха кризисни ситуации, каза Николай Нанков.", "date": "2017.12.17", "title": "Пътищата са почистени 'до асфалт', обяви регионалният министър"}
{"url": "https://offnews.bg/zvezdi/semejstvo-simpsan-predreche-i-pokupkata-na-21st-century-fox-ot-dinse-671341.html", "text": "В епизод от преди 20 години се показва студиото на Fox, а под надписа на табелата пише, че компанията е част от \"Walt Disney Co\".Това не се случва за пръв път, като създателят на сериала Мат Грьонинг неведнъж е имал точни попадения. Ето някои от тях:Доналд Тръмп като президент на САЩПрез 2000 г. шоуто пуска епизод, озаглавен „Барт в бъдещето“, в който малката сестра на Барт и Лиса става президент на Щатите и поема мандата си от тогавашния президент Доналд Тръмп. Ако това не ви е впечатлило достатъчно, художествения състав рисува сцена, в която милионерът слиза по ескалатор в търговски център, махайки на хората. Същата тази сцена е заснета през 2015-та година, като тя е абсолютно копие на тази от „Семейство Симпсън“.Лейди Гага пее на финала на Super BowlПевицата направи невероятно шоу по време на полувремето на финала на Super Bowl през 2017 година. По време на изпълнението си, Гага „летеше“ из сцената, вързана с въже. През 2012 година, рисуваната версия на изпълнителката на Poker Face лети из сцената на Спрингфилд, също вързана на въже.Смарт часовницитеПреди Apple да създадат така модерните смарт часовници, които днес имат функциите на мобилен телефон, „Семейство Симпсън“ вече използват такива и то през далечната 1995 година.Нападението на дива котка над Зигфрид Фишбахер и Рой ХорнПрез 1993 година, сценаристите на сериала се шегуват със Зигфрид Фишбахер и Рой Хорн, известни изпълнители от Вегас, които работят с диви котки. В конкретната серия изпълнителите Гюнтер и Ернест, копия на истинските певци, са нападнати от тигър, защото е ядосан, че е бил откъснат от естествената си среда. През 2003 година Хорн претърпя тежка травма, след като тигър го атакува по време на шоу.", "date": "2017.12.17", "title": "'Семейство Симпсън' предрече и покупката на 21st Century Fox от Dinsey"}
{"url": "https://offnews.bg/zimni/furkad-nosi-dvojna-pobeda-na-frantcia-671358.html", "text": "Забележителен ден изпраща френския биатлон. Часове след победата на Жюстин Бреса в масовия старт при жените от календара за Световната купа в Анеси, успех при мъжете постигна и Мартен Фуркад.Шесткратният носител на Големия кристален глобус обеща на местната публика да даде всичко от себе си, за да сложи край на серията от четири поредни победи на норвежеца Йоханес Бьо и го стори.Бьо сбърка на два пъти още в първата стрелба и така и не успя да заличи пасива си, въпреки много бързото ски бягане. От своя страна Фуркад не сгреши нито веднъж и финишира за 36.30.3 минути, оставяйки Бьо на 3,9 секунди зад себе си. Трети, на 6,2 секунди, финишира Ерик Лесер от Германия. Фуркад пресече финалната линия, развявайки френския флаг и вдигна трибуните на крака.Стартът донесе и малко радост на Русия, след като лидерът на \"сборная\" Антон Шипулин и Александър Логинов намериха място в топ 10, съответно 4-и и 9-и. Това беше последният старт за годината от Световната купа.Следващият е на 2 януари в Оберхоф, Германия.Мартен Фуркад води в генералното класиране за Световната купа с 432 точки, след като е с място на подиума във всичките осем старта от началото на сезона. Втори е Бьо с 412 точки, а третото място заема Яков Фак (Словения) с 306 точки.Най-предно класиран от българите е Владимир Илиев - 53-и с 27 точки.", "date": "2017.12.17", "title": "Фуркад носи двойна победа на Франция"}
{"url": "https://offnews.bg/politika/zhelio-bojchev-upravliavashtite-otneha-poslednoto-krepiashto-horata-671342.html", "text": "„От мораториума върху новите лекарства губи всеки един български гражданин. В НС се получи унизителен дебат и бе отнето последното на хората – надеждата.” Това заяви зам.-председателят на ПГ на „БСП за България” Жельо Бойчев по БНР.„Докога ще се прави такъв тип политика – премиерът Борисов е подписал двата бюджета, приети на Министерски съвет, включително и този на НЗОК, минал е на първо и второ четене, приет пак от мнозинството, а сега под натиска на обществото, щял да преразгледа решението?”, каза Бойчев. „Не може заради това, че нямаш политика в здравеопазването, че не можеш да се справиш с разходите в сферата или си подвластен на всички големи корпоративни интереси в сектора, да вземеш най-абсурдните решения. Това е провал. Те прехвърлят проблемите, които не могат да решат, върху хората”, посочи Жельо Бойчев.„Ще дадем параграф 6, върху който бе наложено ветото на президента, на Конституционния съд, защото се отнемат конституционни права на българските граждани, гарантиращи живота на хората, гарантираното право на здравно осигуряване и на безплатно медицинско обслужване. Тези права се погазват жестоко, защото управляващите не искат да застанат срещу корпоративните интереси в здравеопазването”, категорично заяви Бойчев и допълни, че освен левицата, президентът също е съпричастен към проблемите на хората. „Това обаче изнервя ГЕРБ”, коментира той.„Искахме антикорупционият орган да разследва високите етажи на властта. Президентът също очаква това от него”, заяви Бойчев. Той смята, че с предложенията на управляващите се създава възможност те да се разправят с всички, които имат различно мнение от тях и да не се разследва корупцията. „Корупцията ни дава аргументи и възможности да се критикува всяка една сфера от управлението на правителството. Защото сме наясно, че част от големите проблеми там са свързани с корупцията. Това се вижда от съсредоточаването на основния финансов ресурс в няколко фармацевтични компании. Корупцията ощетява всеки български гажданин”, заяви зам.-председателят на ПГ и обясни, че именно заради корупцията в държавата, левицата ще иска вот на недоверие.„Целта на вота на недоверие на опозицията е само една - сваляне на това правителство от власт. На фона на всичко, което се случва в коалицията на управляващите, на тяхно място не бих бил много спокоен”, коментира депутатът. По думите му БСП иска да покаже, че има алтернатива на водената сега политика. Той обясни, че левицата работи за цялостна концепция в здравеопазването, за различни политики в образованието, много по-активна социална политика, преодоляваща все по-големите неравенства в обществото.", "date": "2017.12.17", "title": "Жельо Бойчев: Управляващите отнеха последното, крепящо хората - надеждата"}
{"url": "https://offnews.bg/sviat/severna-koreia-plaka-za-shest-godini-ot-smartta-na-kim-chen-ir-671343.html", "text": "Хиляди севернокорейци със цветя се събраха в минусовите температури пред паметника на хълма Мансу край столицата Пхенян, за да изкажат почитта си към предишния ръководител Ким Чен-ир по повод шестата годишнина от смъртта му, предаде АП.Хиляди маршируваха по хълма, за да оставят цветята си в краката на гигантските бронзови статуи на основателя на Северна Корея (КНДР) Ким Ир-сен и сина му Ким Чен-ир, баща на сегашния лидер Ким Чен-ун.В дни на национален траур като днешния от севернокорейците се очаква да се въздържат от пиене, забавления и неуместни прояви на радост. Забраната важи както за деня на празника, така и за предния ден, отбелязва АП.", "date": "2017.12.17", "title": "Северна Корея плака за шест години от смъртта на Ким Чен-ир"}
{"url": "https://offnews.bg/sviat/amerikanski-kongresmen-obvinen-v-seksualen-tormoz-671335.html", "text": "Още един американски конгресмен демократ - Боби Скот от щата Вирджиния, е обвинен в сексуален тормоз.Бившата служителка на Конгреса - Рийз Еверсън каза по време на пресконференция, че Скот злоупотребил с нея през 2013 г. и я уволнил, след като получил отказ.Конгресменът отрича всички обвинения.„Аз напълно отхвърлям тези обвинения за неправомерно поведение, никога не съм оказвал сексуален тормоз към когото и да било\", каза Скот в изявление, цитирано от БГНЕС.Редица членове на Конгреса преди това бяха обвинени в сексуален тормоз. Оставката си подадоха вече конгресмените Джон Кониърс и Трент Франкс, а конгресмените Блейк Фарентолд и Рубен Кихуен заявиха, че няма да се кандидатират за пореден мандат през 2018 година. Сенаторът Ал Франкен от Минесота също напусна Конгреса.", "date": "2017.12.17", "title": "Американски конгресмен обвинен в сексуален тормоз"}
{"url": "https://offnews.bg/politika/afis-za-2017-ta-burni-sabitia-i-goreshti-skandali-no-bez-promeni-v-p-671336.html", "text": "Предпочитанието за промени във властта постепенно нараства. Ако след м. март желанието за нови избори беше спаднала с 14%, достигайки 13%, то през следващите месеци то постепенно расте и вече достига 21%. Аналогично расте и нагласата за създаване на нов кабинет в рамките на сегашното Народно събрание - това показва декемврийското изследване на агенция Афис.Осем месеца след изборите усещането на населението за политическо напрежение по върховете отново се пробужда и достига 41%. Това се обяснява не толкова с представата за наличие на алтернативна политика и неин носител, колкото със заразителния ефект на нервността и неувереността, която бе демонстрирана по върховете – по конкретно от ГЕРБ по повод на корупционните разкрития и темата за приватизацията по време на прехода.След кратковременно следизборно освежаване, рейтингът на основните институции отново се ерозира плавно. Доверяващите на парламента спадат от 25% на 22%, на правителството от 33 на 32%, на армията от 49 на 42%, на медиите от от 43% на 41%, на синдикатите от 25% на 21% и т.н.Доверието в президента е достигнало определен таван от около 57%. Изключение е Европейският съюз, който бележи растеж от 48% на 52%.И Нинова, и Борисов стоят стабилно начело на своите партии. Въпреки впечатлението за вътрешно напрежение Нинова се ползва с доверието на 87% от избирателите на БСП. Борисов е още по-стабилен: 95% от избирателите на ГЕРБ му вярват. Едва 3% и 1% от избирателите съответно на БСП и ГЕРБ са на мнение, че при избор на нов лидер, различен от досегашния, партията ще стане по-силна.Сумарната оценка за сегашната управляваща коалиция между ГЕРБ и Обединените патриоти остава без съществени промени, но агрегатните суми крият комбинация между растящо недоверие сред негласувалите за тези две сили и растящо доверие сред гласувалите за тях. При това се наблюдава асиметрия. Сред последователите на Патриотите се подобрява отношението към лидера на ГЕРБ, докато сред тези на ГЕРБ отношението към Валери Симеонов се влошава.", "date": "2017.12.17", "title": "Афис за 2017-та: Бурни събития и горещи скандали, но без промени в политическата панорама"}
{"url": "https://offnews.bg/futbol/egiptianin-e-transfer-nomer-1-vav-visshata-liga-671364.html", "text": "Египетският нападател на Ливърпул Мохамед Салах според мнозина е трансферен удар номер 1 в английската Висша лига.Играчът премина на \"Анфийлд\" през лятото от Рома срещу 42 милиона евро, което е доста скромна сума за качествата на играч, нанизал 19 гола в 25 мача за \"мърсисайдци\".Идването на Салах в Ливърпул е по личното настояване на мениджъра Юрген Клоп, който изцяло променя схемата на игра на \"мърсисайдци\" заради него.\"Скаутският отдел напълно ме подкрепи. Искахме да го вземем и преди това, за да не може друг клуб да ни изпревари.Проработихме много варианти, но Мохамед беше приоритет за нас. Просто сделката беше неизбежна, защото всички вярваха в този трансфер\", споделя Клоп. Любопитното е, че Салах може да се окаже най-добрия футболист в Премиър лийг в сезона, в който чудеса на терена твори Манчестър Сити.Салах също така е футболистът на Ливърпул с най-много минути на терена през целия сезон.", "date": "2017.12.17", "title": "Египтянин е трансфер номер 1 във Висшата лига"}
{"url": "https://offnews.bg/sviat/turtcia-otkriva-posolstvo-v-iztochen-jerusalim-671356.html", "text": "Турция ще открие посолство в Източен Йерусалим, след като Доналд Тръмп обяви Йерусалим за столица на Израел и планира да премести посолството си от Тел Авив.Решението на Анкара съобщи президентът Реджеп Тайип Ердоган. Преди дни на срещата на върха в Истанбул турският министър на външните работи Мевлют Чавушоглу призова света да признае Източен Йерусалим за столица на Палестина. Близо е денят, когато официално, с Божието разрешение, ние ще открием нашето посолство там, каза Ердоган в реч по време на среща на управляващата Партия на справедливостта и развитието, съобщи Hurriyet.Ердоган подчерта, че Турция вече е признала Източен Йерусалим за столица на Палестинската държава, но отбеляза, че страната все още не е отворила свое посолство там, тъй като \"Йерусалим се намира под окупация\".", "date": "2017.12.17", "title": "Турция открива посолство в Източен Йерусалим"}
{"url": "https://offnews.bg/obshtestvo/zhalt-kod-za-valezhi-v-4-oblasti-671333.html", "text": "Жълт код за очаквани обилни валежи е обявен за днес в 4 области на Южна и Югоизточна България. Около и над 20 литра дъжд на квадратен метър може да достигне количество в областите Кърджали, Хасково, Ямбол и Бургас.Температурите ще се понижат и минималните ще са между минус 5 и 10 градуса, а максималните – между 0 и 11 градуса. Облачността ще се задържи предимно значителна. На места ще превали сняг.Вятърът в повечето райони ще е слаб, в понеделник в източните – умерен и временно силен, в Североизточна България ще има условия за навявания.Силен вятър ще духа по Черноморското крайбрежие в област Добрич – там скоростта на поривите може да достигне 17 метра в секунда.В началото на следващата седмица се очаква понижението на температурите да продължи.", "date": "2017.12.17", "title": "Жълт код за валежи в 4 области"}
{"url": "https://offnews.bg/obshtestvo/ban-se-otkaza-ot-stachkata-shte-pravi-podpiska-i-raziasnitelna-kampan-671340.html", "text": "Българската академия на науките  срещу недостатъчния бюджет за наука, гласуван за 2018-та. Учените обещават кулминацията на недоволството им да бъде по време на европредседателството догодина.\"Ние, учените и служителите на Българската академия на науките, за пореден път сме унизени от приетата от Народното събрание бюджетна субсидия за 2018 г. Във връзка с това на 27.11.2017 г. Общото събрание на БАН обяви протест под надслов „ПОВЕЧЕ НЯМА ДА ТЪРПИМ!“, чието начало беше отбелязано със спускането на черни знамена – символ на загиването на най-голямата и най-ефективната научна организация в страната\", пишат в сайта недоволните учени.OFFNews , че БАН готви всеобщ протест, съпроводен със стачни действия. Първата декларация, която Общото събрание е гласувала, е била с условието, че от 1 януари БАН престава да обслужва държавата с анализи и изследвания безплатно. В днешното изявление няма и помен от подобни крайни мерки.В какво ще се изразява протестът:Исканията на учените\"Протестът ни няма да бъде еднократен акт и ще има своята кулминация по време на Българското председателство на Съвета на Европейския съюз. Принудени сме да алармираме не само българската, но и международната общественост за предстоящия разпад на Българската академия на науките – изследователски, духовен и експертен център на българската държава, създаден преди близо 150 години\", пишат още в декларацията си от БАН. ", "date": "2017.12.17", "title": "БАН се отказа от стачката, ще прави подписка и разяснителна кампания"}
{"url": "https://offnews.bg/politika/prez-2018-a-vlizame-v-shengen-obiavi-tcvetanov-671339.html", "text": "България ще бъде приета в Шенген през 2018 г. Това каза председателят на ПГ на ГЕРБ и заместник-председател на партията Цветан Цветанов в ефира на Нова телевизия.Той обясни, че е убеден, че приемането на България в Шенгенското пространство ще се случи през следващата година, заради оценките на всички държави от ЕС и декларацията на Европейския парламент.  „Смятам, че това е напълно реалистично и възможно“, заяви заместник-председателят на ГЕРБ.По отношение на вота на недоверие, внесен от БСП и ДПС, Цветанов изтъкна, че има стабилност в правителството. „Каузата е председателството. Интересът ни е сигурността и развитието на региона. Това можем да го направим заедно, защото и опозицията може да спечели от това нещо. Виждате какъв популизъм беше с покачването на водата. Имаме КЕВР, който се назначава от българския парламент, Корнелия Нинова отива и оглавява протест“, каза Цветанов и подчерта, че вотът на недоверие няма да мине и няма да разклати правителството.Цветанов прогнозира, че този акт на опозицията ще създаде усещане, че по време на председателство България не е единна. „Не мога да разбера, кога са искрени БСП. Онзи ден излизат и говорят, че трябва да се обединят като обща позиция за Шенген. Три седмици преди това Елена Йончева прожектира своя филм, за да дискредитира държавата ни“, посочи той.По думите му лидерът на БСП Корнелия Нинова и президентът Румен Радев не са национално отговорни политици. Според Цветанов държавният глава Румен Радев е известен сред хората като „президентът вето“.", "date": "2017.12.17", "title": "През 2018-а влизаме в Шенген, обяви Цветанов"}
{"url": "https://offnews.bg/tehnologii/kak-da-sazdadem-sami-svoia-uebsajt-osem-saveta-ot-superhosting-bg-671348.html", "text": "С развитието на онлайн сектора през последните години нараства броят на малките фирми и дори физически лица, които стартират свои проекти в интернет. Нови онлайн магазини, фирмени сайтове, медии и блогове се появяват на практика на ежедневна база, а сред тях все повече са тези, създадени от хора без познания в сферата на уеб програмирането. Интернет бизнесът става все по-достъпен за непрофесионалисти. Едновременно с това обаче продължава да се наблюдава незнание и объркване по ключови въпроси като: какво е домейн, какво е хостинг, как се създава сайт и т.н. „В резултат често ставаме свидетели на парадоксална ситуация самите собственици на сайтове да не знаят например, че домейнът реално се притежава от друг човек, който е създал сайта им, но с когото отдавна не поддържат отношения“ - посочва Любомир Русанов, управител на най-голямата българска хостинг компания СуперХостинг.БГ.През последните години компанията инвестира целенасочено в създаването на условия за лесно и достъпно стартиране на уеб бизнес и предлага редица цялостни решения в тази насока. В следващите редове ще откриете няколко полезни съвета от нейния екип за това как да създадете и развиете успешно своя уебсайт и какво трябва да имате предвид при този процес.Избор на домейнДомейнът е името на уебсайта и често той може да има значение, сравнимо или дори по-голямо от това на търговската марка. Затова е странно колко много са собствениците на сайтове, които все още не знаят какво означава домейн, как се регистрира и администрира. Не са рядкост и проектите, при които домейнът на даден фирмен сайт не е притежание на фирмата, а примерно на уеб дизайнера, който е направил сайта. И съответно управителят може да научи това, когато дойде време въпросният домейн да бъде подновен или направо – когато изтече. Затова е от важно значение всеки собственик на сайт да възприема домейна като ключов дигитален актив, който е част от интелектуалната собственост на организацията.Значението на хостингаИзборът на подходящ споделен хостинг или виртуален сървър (VPS) също е от важно значение и може да спести на собственика на сайта много главоболия в бъдеще. Съвсем естествено е при закупуването на хостинг клиентите да търсят варианта с най-ниска цена. Той обаче не винаги е най-добър, защото ако в даден момент сървърите не могат да поемат увеличения брой посетители, това може да доведе до пропуснати ползи за собственика на сайта. Затова е важно при избора на хостинг пакет да имаме предвид не само средната натовареност на уеб проекта, а също и увеличената посещаемост в пиковите периоди, каквито могат да са Коледно – Новогодишните празници, Черният петък, Свети Валентин или други, в зависимост от дейността на фирмата.Избор на CMS платформaДнес все повече сайтове се създават не чрез разработка от нулата (т.нар. къстъм дизайн), а с помощта на отворени безплатни CMS платформи като WordPress, Drupal, Joomla и др. Основното предимство на тези системи е, че те се развиват от големи общности и около тях са създадени цели екосистеми за изработка на допълнителни функционалности (разширения, плъгини) и дизайнерски шаблони (теми). Затова и на тези платформи, най-популярната от които е WordPress, днес работят милиони уеб проекти. Много от тях са създадени от хора с базови технически познания, тъй като отворените платформи позволяват относително лесно, бързо и без програмиране да се стартират пълноценни сайтове с хубав дизайн и богата функционалност. Сходна е ситуацията и при онлайн магазините, където – системи като PrestaShop, OpenCart и WooCommerce за WordPress позволяват лесно да създадем собствен онлайн магазин.Инсталиране на CMS платформаАко сте си избрали платформа, на която смятате да изградите вашия уеб проект, можете направо да я инсталирате онлайн – през администраторския панел на СуперХостинг.БГ. Това става чрез вградения в него инструмент WordPress Manager, създаден от хостинг компанията за стартиране и управление на WordPress проекти или чрез Softaculous, който позволява бързото инсталиране на WordPress, Joomla, OpenCart и множество други системи направо на вашия хостинг. Така реално можете да създадете нов сайт с няколко клика. Не подценявайте обаче времето и усилията, които ще трябва да отделите за неговото последващо развитие.Помислете за SaaS платформаЕдин алтернативен вариант за стартиране на уеб проект е вместо да изграждаме уебсайт от нулата, да използваме такъв „под наем“ - по модела SaaS (Software as a Service – софтуер като услуга). При него клиентът на практика си наема пълноценен уебсайт, заплащайки достъпни месечни такси. Такава е например платформата Shopiko, която позволява лесното стартиране на онлайн магазин и неговото развитие без първоначална инвестиция.Маркетинг и оптимизация за търсачкиОще при създаването на новия уебсайт е важно да помислим и за качественото SEO (Search Engine Optimization – оптимизация за търсещи машини). Това включва набор от различни инструменти за извеждане на сайта на по-предни позиции в търсачките. Най-общо тези инструменти се делят на onsite (такива, които са свързани със самия сайт, неговия код, съдържание и структура), както и линкбилдинг (създаването на качествени линкове към него от други източници).Оптимизацията е само един от множеството маркетинг инструменти, подходящи за популяризиране на проекти в интернет. Те включват още pay per click реклама, банер реклама, присъствие в социалните мрежи, маркетинг чрез съдържание и много други методи. Важно е още със старта на проекта неговият собственик да планира добре своите маркетингови активности, за да потенциалните му клиенти за него.Сигурност на сайтоветеНарастващият брой заплахи в дигиталното пространство налага онлайн предприемачите да са по-добре запознати и с темата за сигурността на техните проекти. Като начало е добре те да се запознаят с потенциалните рискове за техния интернет бизнес – от временно ограничаване достъпа до сайта и евентуално – пропуснати продажби, през компрометиране на личните данни на клиентите, недостъпна услуга за електронна поща, до цялостно намаляване на доверието към сайта и марката им. Осъзнавайки заплахите, клиентите могат да предприемат подходящи мерки, които не са непременно скъпи и сложни. Сред тях са например създаването на по-трудни пароли за достъп, инсталиране на SSL сертификат, редовно създаване на бекъп на сайта, достъпване на администраторския профил само през надежден интернет доставчик, а не през обществени Wi-Fi мрежи и др. За успокоение на своите клиенти СуперХостинг.БГ е разработил цялостна система за защита на техните сайтове, която елиминира хиляди атаки на ден, без те дори да разберат. Тази цифра съответства на ръста в използването на хостинг услуги – припомняме, че ръстът в хостваните от компанията домейни през последните две години е 30 процента.", "date": "2017.12.17", "title": "Как да създадем сами своя уебсайт – осем съвета от СуперХостинг.БГ"}
{"url": "https://offnews.bg/izbori/general-toshevo-glasuva-na-referendum-za-i-protiv-dobiva-na-prirod-671334.html", "text": "Жителите на община Генерал Тошево гласуват дали са против добива на газ на територията на общината. Решението за провеждане на референдума бе взето от Общинския съвет на 1 ноември след масови протести на местното население срещу намеренията на инвеститора \"Русгеоком БГ\" за 35-годишна концесия и добив на природен газ от находище „Спасово”, което обхваща 18 села в региона, съобщава Дарик. Местните хора се опасяват, че добивът на газ ще се отрази пагубно на земята и водата на Добруджа.Девет обществени обсъждания и 36 разяснителни срещи за референдума бяха проведени в населените места на общината. На срещите е разяснено, че въпросът в референдума, въпреки че е по-сложно формулиран, е зададен така, за да е законен.Жителите на общината трябва да отговорят: Против ли сте Община Генерал Тошево чрез Общинския съвет или кмета на общината да одобрява устройствени планове, определящи територии за проучване, добив, преработка на следните подземни богатства: нефт, природен газ, твърди горива, минни отпадъци?Малко над 13 000 души имат право на вот в община Генерал Тошево. 245 души са дописани в избирателните списъци по настоящ адрес. За да бъде валиден вотът е нужно не по-малко от 5300 души, или 40%, да гласуват. Освен това 50% плюс един от гласувалите трябва да са отговорили с \"да\".Изборният ден започва в 7.00 ч. и продължава до 20.00 ч. Референдумът се провежда от Общинската избирателна комисия, създадена за мандат 2015-2019 г. На 18 декември изборните книжа ще бъдат предадени в Централната избирателна комисия (ЦИК).", "date": "2017.12.17", "title": "Генерал Тошево гласува на референдум \"за\" и \"против\" добива на природен газ"}
{"url": "https://offnews.bg/obshtestvo/niakoi-aktcenti-v-modnite-tendentcii-za-2017-671349.html", "text": "Новата година наближава, а с нея и плановете, списъците с пазарни и обществени тенденции за следващите дванадесет месеца. Какво ще се случи при телефоните, колите, икономиката, киното и какво ли още не ...Съвсем очаквано модната индустрия и по-специално облеклото е сред най-активните сфери, когато става въпрос за нови тенденции. Какви модели и десени ще са сред най-предпочитаните и налаганите от модните марки? Какви аксесоари и дизайнерски елементи ще ги допълват? Тези и още много въпроси вълнуват любителите на модата.А компаниите от бранша се надпреварват да представят своята визия за бъдещето на сектора през следващата, а защо не и през следващите няколко години. Ето няколко от най-интересните тенденции, които отчита , един от най-бързо развиващите се онлайн магазини за облекло в България.По-изчистени цветовеГорните дрехи със семпли и по-изчистени цветове изглежда ще бъдат все по-търсени през следващите месеци, за сметка на по-ярките комбинации.Акцент върху аксесоаритеКолани с все по-ясно изразени и оригинални катарами, чанти с красиви дръжки и орнаменти, стилни часовници – аксесоарите ще бъдат във фокуса на вниманието и ще допринасят повече за личния стил на потребителите.Еко кожата става все по-търсенаПриродо-съобразният начин на живот е новото луксозно. И еко кожата е една чудесна възможност да комбинираме красота и стил с отговорност към околната среда.Крещящо бельоАко горните дрехи ще стават все по-семпли и изчистени, то това, което ще открием под тях, е под влияние на противоположния тренд. Ярки боксерки, слипове и бикини, с игриви изображения и надписи, стилни и чорапи с крещящи десени – това са само част от „изненадите“, които очакват интимните партньори в по-непринудена домашна обстановка.", "date": "2017.12.17", "title": "Някои акценти в модните тенденции за 2017"}
{"url": "https://offnews.bg/sviat/zaharova-rusia-nikoga-ne-e-bila-vojnstvena-strana-za-razlika-ot-evro-671354.html", "text": "Русия никога не е била войнствена страна, за разлика от европейските държави. Това заяви говорителката на руското външно министерство Мария Захарова във Фейсбук. Думите ѝ са в коментар на изказване на британския външен министър Борис Джонсън, който нарече Русия затворена и войнствена страна и я сравни със Спарта, а европейските държави - с Атина. \"Сравнението е некоректно. И даже въпросът не е в това, че Русия никога не е била \"войнствена страна\", за разлика от същите тези европейски държави\", посочи Захарова. \"Противоречието между Атина и Спарта е заради олигархията като основа на устройство на последната. Мисля, че няма как да си представим нещо по-олигархично от Великобритания. Както исторически британската монархия е строена върху мощна олигархична основа, така и в наше време привлича олигархичен капитал, правейки това доста осъзнато. Затова Борис Джонсън, разбира се, не е прав. Но мога да се съглася с него за един паралел - войните между Атина и Спарта са отслабили класическа Гърция, от което са се възползвали персите и македонците. Днешните раздори, които са посети и активно култивирани от Запада, в частност Европейския съюз, безусловно отслабват западната цивилизация и я правят уязвима пред лицето на такива заплахи като ИДИЛ например\", подчерта тя. ", "date": "2017.12.17", "title": "Захарова: Русия никога не е била войнствена страна, за разлика от европейските държави"}
{"url": "https://offnews.bg/drugi/pleiada-velichia-sabra-turnir-po-shtangi-v-knezha-671351.html", "text": "Истинска плеяда от легенди във вдигането на тежести събра вторият Открит турнир в Кнежа в памет на основателя на тежката атлетика в града Александър Бачийски.В реновираната зала, която носи името именно на създателя на спорта в общината се събраха прочути щангисти с лицето на олимпийския шампион от Сеул 1988 Севдалин Маринов, двукратния бронзов медалист от Игрите в Барселона 1992 и Атланта 1996 Стефан Ботев, трикратния световен и четирикратен европейски шампион Нено Терзийски, а също така и прочутите треньори Йордан Иванов и Иван Ганев.В зала „Александър Бачийски“ участваха 40 щангисти от седем клуба, като бяха разпределени в четири категории и оценявани по специализираната система „Синклер“.Шампионка при момичетата стана Симона Събева от СКВР „Светкавица“ Търговище с резултат 171,272 т. Втора се нареди европейската шампионка за момичета от Прищина, Косово, през септември Ивана Петрова, също от „Светкавица“ с 163,570 т., а последна на подиума се качи съотборничката им Фидиян Миткова със 159,352 т.При момчетата до 13 г. първата позиция зае Карлос Насар от „Старт“ Червен Бряг с 278,127 т. Втори се нареди съотборникът му Цветко Цветков с 225,276 т., а последен на стълбицата се качи представителят на домакините от „Мизия“ Христо Кошерски с 217,649 т.При кадетите до 15 г. първенец е Атанас Атанасов от „Светкавица“ с 315,487 т., пред Ивайло Иванов („Михаил Петров“ Габрово) с 274,561 т., Божидар Танев („Сливен“) с 244,976 т., и др.При най-големите в турнира – кадетите до 17 г. шампионската купа заслужи Симеон Ванев от новосъздадения клуб „Ванев“ Русе с 327,941 т. Ванев е син на Златан Ванев, първият тежкоатлет в света, който е световен шампион в три различни категории. Втори във възрастова група се класира съотборникът на Ванев-младши Здравко Пеловски с 321,351 т., пред Тодор Йорданов от „Сливен“ с 318,312 т. и др.Турнирът в Кнежа се превръща в традиционен, като тази година се проведе с помощта на община Кнежа, както и от спонсорите Йордан Дилков и „Боев-МЗС“ ЕООД. Амбицията на главния организатор Васил Милашки, който е президент на местния клуб, е надпреварата да се превърне в международна, като тази година имаше запитвания за участие от Румъния и Сърбия.", "date": "2017.12.17", "title": "Плеяда величия събра турнир по щанги в Кнежа"}
{"url": "https://offnews.bg/112/majka-otkri-trupa-na-deteto-si-v-doma-im-v-momchilgrad-razsledvat-ubi-671347.html", "text": "Майка откри трупа на 7-годишната си дъщеря в апартамента им в Момчилград тази сутрин. Детето е било със залепена с тиксо уста.Основната версия, по която полицията работи, е умишлено убийство. Детето живеело в апартамент в центъра на града с майка си, която работела на смени в местно предприятие. Тя открила трупа на детето, когато се върнала от нощна смяна около 6-7 часа сутринта.Детето е било само през нощта. Обикновено баба му се грижи за него, когато майка му била на работа, но тя заминала за Турция, за да се грижи за сестра си. Бащата на момичето работел в чужбина. Семейството има и по-голям син, който живеел в Турция.В Момчилград е засилено полицейското присъствие, като има и патрули на изходите на града.За момента от полицията и от прокуратурата не коментират мотива на престъплението. Не е ясно и как убиецът е влязъл в жилището. По информация на роднини преди месец момичето е загубило ключа си. Една от версиите е, че именно така убиецът е влязъл в апартамента, съобщи bTV.", "date": "2017.12.17", "title": "Майка откри трупа на детето си в дома им в Момчилград, разследват убийство (обновена)"}
{"url": "https://offnews.bg/112/mazh-e-prostrelian-sled-skandal-v-sofia-671375.html", "text": "Мъж е прострелян с пистолет след скандал в София, съобщи БНР.Инцидентът е станал в жилищен блок близо до сградата на Шесто РПУ в столицата.Причина за стрелбата е спор между пострадалия и нападателя.Раненият е  приет във ВМА без опасност за живота. По случая е започнало разследване. ", "date": "2017.12.17", "title": "Мъж е прострелян след скандал в София"}
{"url": "https://offnews.bg/obshtestvo/nad-500-mashini-v-stranata-rinat-snega-po-patishtata-671344.html", "text": "Над 500 машини обработват пътните настилки по републиканската пътна мрежа в районите със снеговалеж. Най-силни са снеговалежите в Софийска област. В Троянския проход - път II-35 Троян – Кърнаре, е ограничено преминаването на тежкотоварни камиони над 12 тона поради снегонавявания.Без ограничения е движението през проходите „Айтоски”, „Котленски”, „Обзорски”, „Печинско”, „Превала”, „Предел”, „Републиката“, „Ришки” и „Рожен”.Ограничено е движението на товарни автомобили над 10 тона през проходите „Вратник” и „Твърдишки“. Забранено за камиони над 3,5 тона е преминаването през проходите „Дюлински” и „Пампорово”. Ограничено е движението на товарни автомобили над 12 тона през проходите „Петрохан“ и „Шипка”.27-те областни пътни управления и снегопочистващите фирми работят на 24-часов режим и са в готовност за поддържане на републиканската пътна мрежа. Агенция „Пътна инфраструктура“ препоръчва на шофьорите, на които им предстои пътуване да тръгват на път само с подходящи гуми, тъй като се очаква засилване на снеговалежа, да карат със съобразена скорост и повишено внимание, спазвайки указанията на „Пътна полиция“. Блокирането на движението от автомобили, които не са подготвени за движение при зимни условия, затруднява работата на снегопочистващата техника и възпрепятства пътуването на всички останали шофьори.Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, и по всяко време от денонощието на тел. 0700 130 20 в АПИ.", "date": "2017.12.17", "title": "Над 500 машини в страната ринат снега по пътищата"}
{"url": "https://offnews.bg/futbol/futbolist-na-levski-mozhe-da-igrae-na-svetovnoto-sinite-prodavat-ia-671338.html", "text": "Исландският централен защитник на Левски Холмар Ейолфсон получи повиквателна за националния отбор на своята родина за две контроли с Индонезия през февруари 2018 година.Двете срещи са на 11 и 14 февруари и не са от официалния календар за приятелски срещи на ФИФА, но от Левски едва ли ще спрат своя играч, който може да се пребори за възможността да участва на Мондиал 2018.За Ейолфсон тези две срещи няма да са дебют, тъй като той има шест мача с екипа на Исландия, но покрай престоя си в Израел се изгуби от полезрението на националния селекционер.Междувременно стана ясно, че чешкият бранител и основен реализатор на Левски Давид Яблонски е изиграл последния си мач за клуба, твърди “Меридиан Мач”.Според изданието 99% е сигурно, че футболистът ще напусне “Герена” през зимата. В клуба е пристигнала конкретна оферта от чужбина за него и играчът е казал “Да”. На този етап от “Герена” не разкриват откъде е предложението, но най-вероятно става въпрос за клуб от Италия или Русия.На мястото на Яблонски вече беше привлечен бившият играч на тима Аймен Белаид, който подписа вчера за 1,5 години.", "date": "2017.12.17", "title": "Футболист на Левски може да играе на световното, \"сините\" продават Яблонски"}
{"url": "https://offnews.bg/lajfstajl/galeria-naj-smeshnite-snimki-ot-konkursa-wildlife-photos-galeria-671345.html", "text": "Всеки обича животните и още повече техните забавни снимки. Ето защо световният конкурс Wildlife Photos създаде специална секция за \"Най-смешните снимки на животните\" и BoredPanda публикува 10 от най-добрите снимки, участвали тази година в състезанието.Конкурсът за най-добрите снимки на диви животни е създаден през 2015 година, като целта му е да привлече вниманието на хората върху проблема с изчезването на много животински видове.Основателят му - фотографът Пол Джойнсън-Хикс, разказва, че с всяка изминала година участниците се увеличават, а качеството на снимките се подобрява. ", "date": "2017.12.17", "title": "Галерия: Най-смешните снимки от конкурса Wildlife Photos (галерия)"}
