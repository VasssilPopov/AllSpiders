{"url": "https://offnews.bg/tehnologii/spanel-v2-hosting-platforma-ot-novo-pokolenie-712273.html", "text": "Новата версия на SPanel е налична от днес и носи иновации, които ще променят хостинг индустрията и ще предоставят възможност на собствениците на сайтове да преминат на следващото ниво.SPanel е платформа от ново поколение. Тя е решение от тип „всичко в едно“, която позволява на всеки онлайн бизнес да има собствен облачен сървър с висока надеждност, контролен панел, ежедневни бекъпи и снапшоти, управляван от експерти 24 часа в денонощието на достъпна цена.Новият SPanel включва потребителски интерфейс, админ интерфейс и мощно API даващо възможност за лесно управление на сървъри и възможност за даване на достъп на трети лица, като уеб дизайнери, разработчици и крайни клиенти, до потребителския интерфейс, за да могат да управляват индивидуални хостинг акаунти. Собственикът на сървъра получава достъп до административен интерфейс, от където може да създава нови акаунти, да ги управлява, да следи състоянието на сървъра, неговото натоварване, използваното дисково пространство, RAM памет и процесорни ресурси, да рестартира услуги и много други.В новата версия на SPanel е включена поддръжка за най-използваните уеб сървъри в света – Apache, Nginx, LiteSpeed Enterprise и OpenLiteSpeed, като последните два са доказано най-бързите в света за обработка и доставяне както на динамичното, така и на статичното съдържание в един уеб сайт.Представяме ви потребителският интерфейс на SPanelВ новата версия на SPanel можете да предоставите директен достъп до контролния панел на вашите клиенти или разработчици. Това им позволява да управляват техните уеб сайтове, тъй като новият интерфейс разполага с всичко, от което се нуждае един собственик на уеб сайт в днешно време.Добавяне/изтрилане на пощенски кутии, домейни, събдомейни, бази данни, редактиране на DNS зони, създаване и връщане на данни от бекъп, редактиране на файлове през файл мениджъра, инсталиране на SSL сертификати, промяна на PHP версията или управление на вашите WordPress сайтове през SWordPress са само част от възможностите в новия много по-лесен и интуитивен интерфейс на SPanel.Представяме ви администраторския интерфейсSPanel v2 предоставя два интерфейса за управление. Единият е потребителският интерфейс, от където се управляват индивидуалните акаунти, а другият е администраторският интерфейс, от където се управлява сървъра и всички акаунти на него.От администраторският интерфейс можете да създавате, триете и управлявате съществуващите акаунти на сървъра. Можете да променяте техните пароли, да контролирате дисковата квота и ограниченията по иноди (брой файлове и директории, които един акаунт може да създаде), да спирате и активирате акаунти, да променяте техните главни домейни и потребителски имена. В същото време можете да следите състоянието на сървъра, да виждате информация за конфигурацията на сървъра и информация за използваното дисково пространство, оперативна памет и натоварване на процесора. Освен това можете да следите състоянието на всяка услуга работеща на сървъра и да я рестартирате при нужда, а също така да следите състоянието на MySQL сървъра и заявките, които се изпълняват в момента.Представяме ви OpenLiteSpeed – най-бързият уеб сървър в светаНовата версия на SPanel е по-добра от всякога. Тя поддържа и ви дава възможност да използвате най-бързият уеб сървър в света, с който да накарате сайта си да се зарежда светкавично. OpenLiteSpeed е доказано най-бързият уеб сървър в света за хостинг на уеб сайтове, а SPanel ви дава възможност да го ползвате безплатно и без ограничения в броя на хостваните сайтове.Едно от най-хубавите неща около OpenLiteSpeed е възможността за използването на плугините за кеширане разработени за платената версия на LiteSpeed и то напълно безплатно. На този етап LiteSpeed имат безплатни кеширащи плугини за WordPress, Joomla, Drupal, Prestashop, OpenCart, Laravel, MediaWiki, XenForo, Shopware, с които вашият сайт ще се зарежда по-бързо от всякога.Докато платената версия е 100% заместител на Apache поддържаща всички директиви в .htaccess, OpenLiteSpeed поддържа само mod_rewrite код, което в повечето случаи е напълно достатъчно особено при хостването на WordPress уеб сайтове, където ползите са изключително много.Създаден за максимална сигурност и стабилностВсички възможности около новата версия на SPanel са създадени с мисълта за висока сигурност и бързо зареждане на сайтовете. Всеки SPanel VPS е персонално конфигуриран за максимална производителност и ефективност. Всяка услуга работеща на сървъра е индивидуално конфигурирана в зависимост от спецификациите на сървъра, неговата натовареност и броят посетители, които обслужва. С възможността за следене на сървъра 24 часа в денонощието собствениците на сайтове могат да се възползват от услуга, която им дава спокойствие, че сайтът им ще е винаги онлайн.Всички сайтове, които използват SPanel са защитени от SShield – система за сигурност, която блокира 99.998% от атаките към сайта ви, следи за хакерски атаки в реално време и ви уведомява при наличие на успешно злонамерено действие. При успешна хакерска атака ще получите детайлен анализ за атаката и засегнатите данни, а както и стъпки за поправянето на дупката в сигурността.Управляемият VPS е вече достъпенSPanel не е просто контролен панел. Това е платформа от тип „всичко в едно“, която прави управляемите VPS хостинг усулги достъпни. Вече не си заслужава да използвате споделен хостинг, тъй като неговото единствено предимство е ниската цена, за което плащате много в пропуснати ползи. В същото време споделеният хостинг не може да предложи нужната сигурност, стабилност и надеждност, от която имат нужда сайтовете в днешно време, в което все по-голяма част от пазаруването се случва онлайн и сигурността е най-големият проблем за сайтовете.Споделеният хостинг е като живота в малък апартамент, част от голяма сграда, сравнен с възможността за живот в собствена къща с хубава градина.SPanel ви дава възможност да имате „собствена къща с хубава градина“ за вашите сайтове и ви носи следните ползи.Преминаване към SPanel и цениМожете да персонализирате и конфигурирате вашият SPanel сървър на адрес  на цени от 20 лв. на месец с ДДС.NS1.bg ще премести всички ваши сайтове към SPanel без допълнително заплащане и ще се увери, че преместените сайтове работят на новия сървър.За преместването на всеки сайт се отделя персонално внимание от нашите експерти по миграциите, които са налични 24 часа в денонощието и могат да преместят вашите сайтове в избран от вас ден и час. Те ще отговорят на всеки ваш въпрос и ще ви помогнат с всички стъпки при миграцията към SPanel без прекъсване в работата на сайтовете ви и без загуба на данни.Безплатен тестСвържете се с нас за безплатен 7-дневен тест на платформата. Ще преместим вашия сайт без да плащате, а вие ще можете да видите разликата преди да сте платил и стотинка.", "date": "2019.10.01", "title": "SPanel v2: Хостинг платформа от ново поколение"}
{"url": "https://offnews.bg/knigi/valnenia-e-naj-novata-kniga-na-kalin-terzijski-712280.html", "text": "Най-новата книга на Калин Терзийски \"Вълнения\" вече може да бъде поръчана от Издателство „Лексикон“. Авторът представя творбата си така: Една народопсихологическа приказкаИмам една приятелка. Тя живее самотна като молекула чиста вода в празния космос на едно крайморско градче. Не съм я виждал никога. Както се случва често в нашите фейсбукови времена. Или може би само веднъж – на едно мое шумно литературно четене. За минута – сред публиката...Но която с годините (о, вече станаха години!) ставаше все по-близка на сърцето ми – с добрия си ум, с благородните си думи и позиции в живота... с вегетарианството си (а то – помнете – не е пазене на диета, а отказ от убиване на живи същества, подобни на нас!)... ставаше все по-мила моя далечна спътница с екологичните си възгледи, с непримиримото си решение да живее по свой си начин – без вторачване в материалното, аскетично, поетично, благородно, чисто; да живее......сред кучета и просяци; сред охлюви, изкачващи се сутрин по свежо стръкче; сред пътеки във влажните лонгозни гори там, край морето; сред паяци, които никога не смачква, и сред руснаци, на които чисти апартаментите за някой лев...И сред книги, книги, книги, които са най-важната част от живота, и......тази моя приятелка – с тия свои неща предизвикваше благост в сърцето ми и ме караше да изпитвам все по-силна симпатия към нея.И така. Днес тя пусна във фейсбук едно малко текстче.Няколко думи от живота. Началото на едно разсъждение. Което е отколешно разсъждение на българите.И аз първо не обърнах кой знае какво внимание на нейното разсъждение. В края на краищата то беше толкова познато, че приличаше на разсъждението „Какво е да си българин?“.Но после – както става понякога, когато лошо се удариш (първо не усещаш болка, но след това изведнъж свирепо те заболява и ти прималява) – моята мисъл зави и се върна към нейното разсъждение.Та така де. Тя беше написала нещо за уреждането. Ето какво:„Уреждането като явление. Някой някъде да те уреди. Или както беше модерно по времето на соца – да ти уредят плочки за банята, шпеков салам, вносна холова гарнитура. Уреждането като религия. Глаголът на шуробаджанащината. Обикновено се уреждат хора, които като тромб да заседнат в кръвоносната система на някоя институция. Какво значи да се уредиш? Днес ще помислим. Ще помислим и формулираме откъде идва цялото ни отвращение от тази дума. Просто думичка. Уреждане. пфу! Да се уредиш на сладка работица по линия на златната си половоорганност, да застанеш така, че да започнеш ти да уреждаш тъщи, братовчеди, деца – ооо, как – децата да уредим – за туй живейм! Да си уредиш привилегии, бонусчета, дивиденти... да изсмучеш власт от слабостите на системата, в която си попаднал, изкуствено да я отслабваш, но така, че да не умре, че ще ти спре източникът на хаир. Туморна работа. Тъжно. Днес ще помислим.“٭ ٭ ٭И аз помислих малко, може би час – после ѝ написах като лично съобщение (а то си е нещо като писъмце – нали така, – като писъмцата между Гьоте и Шилер!) следното:„Много добро разсъждание за уреждането, миличка!Аз помислих и ето какво мисля... Аз мисля, че то се дължи на това, че хорицата тука, по тоя край, винаги са живели в чужда за тях държава. В която те винаги са били слуги или нищожества. И само родовете и родовите връзки са били нещо устойчиво и даващо сигурност и радост; и само те са ги спасявали. Те са били тяхното упование.Иначе Системата – тя винаги е била чужда и гадна за тях.А всъщност при цивилизованите народи е така: Системата на обществените отношения си произлиза от самите тях. Те сами са я създали. И тя си им служи идеално. За французите администрацията е чудесно нещо.Мразят я, мъчи ги, но е направила живота им такъв, какъвто е. Хубав и подреден. И те осъзнават това.И освен това...Тук, при нас, целта не е постигане на някаква ефективност. Целта ни не е постигане на ефективност на държавата, на предприятията, на институциите, на общото дело. Тук целта е друга. Тъй като идеята за общо благо и за рес-публика, тоест – обща работа, я няма – то всеки се обръща навътре към рода си; и си гледа домашните люде, и козите, и роднините, и кацата със зеле. Общото е само територия за кражбички и дребни мошеничества.И затова да работиш за държавата при нас означава чисто и просто да уредиш себе си. И родата.Ако целта на всяко едно предприятие или институция беше да работи наистина добре, то никога нямаше да се поставят неподходящи хора на важни длъжности.Просто казано: Никой не е луд да сложи калпавия си роднина на важен пост и по тоя начин да си съсипе бизнеса!Но тъй като целта не е да се върши работа, а да си опечем личния живот – ето затова и връзкарството и уреждането процъфтяват.Но това явление има и още един корен.(продължавах да ѝ пиша аз)...защото ние се питаме: как пък е просъществувал животът по тия земи, след като всеки гледа само да уреди глупавите си роднини и посредствеността цари навсякъде?Един от отговорите е, че България не е самостоятелна държава. И никога не е била.И тя не съществува заради себе си. Тя е просякиня изнудвачка на Великите сили. В новия ѝ вид я създава Русия, за да има удобен аванпост на Балканите. После разни други се боричкат за нея. И ѝ дават, дават, дават. И ѝ взимат, взимат, взимат. Дават ѝ малко трохи. Взимат ѝ честта, ползвайки се от местоположението ѝ и народа ѝ. Напоследък ние сме просто пазар. И стратегически буфер. Изпълняваме тези функции срещу дребни пари.България за Великите сили е това: да им стои там – удобна – и да си трае.И големите и силните държави поддържат някакво мизерно ниво на живот на народа. Но пък дават повечко на управляващата класа. За да продължава тази управляваща класа да отстоява интересите на тия, които плащат – руснаци, западноевропейци, американци.Това, апропо, в политическия език се нарича компрадорска класа (елит, който отстоява чужди интереси)......както се казваше едно време: Еее, те руснаците как ни даваха! То петрол, то стомана, всичко! Как ни купуваха всичките скапани консерви! Рай беше направо!Така казваха хората, изпитващи носталгия по социализма.Но те не си правеха сметка, че тая великотърпеливост на Русия към България беше, за да може Русия да си сложи тук ядрените ракети......и така нататък...Та така, миличка – написах аз на моята приятелка – така... ето го корена на шуробаджанащината!Просто при нас няма нужда да се работи! Някой все ще ни даде парички за проституция. А ние – да гледаме бързо да се уредим – поединично – на удобни позиции – за лапане на тия парички!Еврофондове, хаха.Солунската митница и така нататък. :)))Ураааада живей България!“٭ ٭ ٭Така написах на моята приятелка и зачаках отговора ѝ.А тя ми отговори така:„Батко ми може да направи поезия и от киселото зеле! Да. Прав си – ето го ключовия момент – идеята за общото благо!И проумяването, че общото благо е най-висшето лично постигане. Идеализъм и мотивация. Тъжничко е. Нужна ни е Левсковост. Ботевост.Въпрос на лична чест.Но България има ресурса и възможността да не бъде просякиня, а княгиня!“.Така ми написа моята мила приятелка.И аз осъзнах, че тя – там – чистеща апартаменти на руснаци за някой лев – е по-смел оптимист и по-вдъхновен човек от мен.От мен – по предстарчески проклинащ всичко и оцветяващ в черни краски всичко покрай себе си. Да.Тя има тежък живот, но може да не бъде просякиня, а да бъде Княгиня!Моята приятелка България.", "date": "2019.10.01", "title": "'Вълнения' е най-новата книга на Калин Терзийски"}
{"url": "https://offnews.bg/kultura/postmodern-jukebox-shte-raztantcuvat-otnovo-sofia-712282.html", "text": "Многоцветната „музикална кутия” Postmodern Jukeboх ще премине през София с пищно предколедно парти. То е част от световната им обиколка Welcome to the Twenties 2.0, с която винтидж кралете поздравяват новото десетилетие. Предишните им гостувания у нас показаха, че PMJ имат все повече и все по-екзалтирани фенове и че настроението, което създават, задължително се превръща в танц. Затова този път срещата им с българската публика е клубна – на 7 декември, в Music Jam.В рамките на Welcome to the Twenties 2.0 Tour PMJ организират грандиозни партита в 250 града в Европа и в Америка. С тази музикалната обиколка те искат да подготвят света за следващото десетилетие – за което техният създател Скот Брадли се надява да се завърне към стила, вкуса и майсторството, характерни за музиката на миналите поколения.„ 20-те години на XX век ни дадоха джаза – една истинска форма на изкуството в Америка. Кой знае какво може да ни даде тази декада?”, казва Брадли. „Едно е сигурно – много хора вече са изморени от заглавията в медиите, от ТВ риалитата и смартфоните, които през последното десетилетие служат само за да ни отдалечават един от друг. Използваме нашето малко кътче от поп култура, за да поканим хората да забравят грижите и да се присъединят към нашата празнична нощ – заедно да отпразнуваме истинската музика, стилна и непреходна във времето – на живо, в реалния живот”.Кои са теPostmodern Jukebox не е група. Това е вечно обновяваща се формация от близо 100 артисти – музиканти – вируози, изумителни певци и танцьори. Създателят им Скот Брадли, пианист и композитор, ги открива и събира от малки и големи сцени, нощни клубове и ТВ формати. Сред тях има победители в American Idol, преподаватели по музика, водещи на ТВ програми, и също носители на Грами. Всички те са изумителни певци, пъстри, артистично пищни, с мощно присъствие на сцената – великолепие на ретро стила и тържество на доброто настроение.Наричат ги „крале на винтидж културата”, „ретро сензация”, „машина на времето”.Концепцията – най-големите хитове на 20 и 21 век, а също и не толкова известни парчета, те „преформатират” в музикални стилове от миналия век. Могат да ви разходят през всички музикални декади – от Ню-Орлиънския джаз от 20-те, соул музиката, суинга, винтидж стил Франк Синатра до Doo-Wop-a от 50-те, Surf Rock-a на 60-те….Така можем да чуем Кристина Агилера и Майкъл Джексън, U2 или Metallica, Бионсе, Portugal The Man или АВВА в нови и неузнаваеми версии. PMJ могат да ви накарат да харесате „Toxic” на Бритни Спиърс….защото ви я поднасят във винтидж стил от 30-те. За „музикалната кутия” на Скот Брадли няма невъзможни неща.Брадли заснема първите клипове на кавъри през 2009 г….в своето мазe. Проектът генерира огромен успех в социалните мрежи. До днес, когато PMJ достигат космическите над 1 милиард гледания в YouTube, с над 4,2 милиона последователи и над 2 млн. фена във facebook. Лидер си остава кавърът на “Creep” на Radiohead с над 67 млн. гледания в YouTube, следван от така известния „All About That Bass“ с 54 млн.За последните 5 години са обиколили шестте континента в хиляди напълно разпродадени зали. И всяка седмица „музикалната кутия” изпраща на своите почитатели едно ново парче по e-mail.В България Postmodern Jukebox идват да четвърти път. Но обикалят света на ротационен принцип и за публиката до последно остава изненада с кого от невероятните таланти на Скот Брадли ще се срещне. Елате на 7 декември в Music Jam Club, /ул. „Пиротска” №6/, за да видите.„Подгответе се за най-сензационното парти след Гетсби партитата от 20-те на миналия век”, предупреждава Скот Брадли. Затова носете си и обувките за танци.Билетите са в продажба в системата на .", "date": "2019.10.01", "title": "Postmodern Jukebox ще разтанцуват отново София"}
{"url": "https://offnews.bg/evropa/mvnr-preduprezhdava-balgarite-v-atina-za-stachka-na-profsaiuzite-712278.html", "text": "Външното министерство на България препоръчва българите в Гърция да не разчитат на обществения транспорт и да избягват придвижване в центъра на Атина утре, съобщиха от пресцентъра на МВнР.Стачката на профсъюзите в грацката столица ще засегне транспортните средства, включително кораби и фериботи, железница, метро и трамвайната мрежа. Част от автобусите и тролейбусите на градския транспорт в Атина ще работят от 09.00 часа до 21.00 часа.Възможно е към протеста да се присъединят и други служители от обществената сфера, които нямат пряко отношение към пребиваващите в Гърция туристи.Не е изключено стачните действия да продължат и на следващия ден. При необходимост от съдействие българските граждани могат да се свържат с посолството на България в Атина на телефони: +30 693 70 96 220; +30 210 67 48 105; +30 210 67 48 106; +30 210 67 48 107", "date": "2019.10.01", "title": "МВнР предупреждава българите в Атина за стачка на профсъюзите"}
{"url": "https://offnews.bg/politika/balgarskite-vvs-uchastvat-v-trenirovka-na-ramstein-guard-bgr-2019-712283.html", "text": "Българските Военновъздушни сили участват в тренировка на сили и средства за противовъздушна отбрана (ПВО) за работа в условия на радиоелектронни смущения „Ramstein Guard Bgr - 2019”. Тренировката е от 29 септември до 4 октомври 2019 г. на територията и във въздушното пространство на нашата страна и е под ръководството на Центъра за въздушни операции в Торехон. В него участва Центърът на НАТО за радиоелектронна война. Целта е да се повиши нивото на подготовка и устойчивостта на личния състав от ВВС за действия в условия на радиоелектронни смущения, както и за прилагане на процедурите при взаимодействие с Центъра за въздушни операции – Торехон.Домакин на „Ramstein Guard Bgr - 2019” е 16-та транспортна авиационна група – Враждебна, която оказва логистична поддръжка на самолет за радиоелектронна борба DA-20 „Falcon“. В рамките на тренировката самолетът ще изпълнява полети от летище София.За първа година в „Ramstein Guard Bgr - 2019” ще участват екипажи от авиобаза Безмер със самолет Су-25. Те ще изпълняват съвместни задачи с екипажа на DA-20 „Falcon“ и ще симулират полети за преодоляване и унищожаване на земно базираните средства за ПВО, участващи в тренировката. Изпълнението на тези задачи е свързано с прилагането на комплекс от действия и процедури от структурите за ПВО на земята и повишава експертизата на състава от ВВС при планиране на подготовката с използване на възможностите и оборудването на Центъра на НАТО за радиоелектронна война.Общ ръководител на силите, които участват в „Ramstein Guard Bgr - 2019” от българска страна, е полковник Пейо Дончев от отдел „Подготовка“ в командването на Военновъздушните сили.Тренировката се провежда в изпълнение на „Интегрираната програма на силите на НАТО за електронна борба”, а нашите ВВС участват в нея от 2009 г.", "date": "2019.10.01", "title": "Българските ВВС участват в тренировка на Ramstein Guard Bgr - 2019"}
{"url": "https://offnews.bg/kultura/poetat-aleksandar-petrov-chuvstvam-zhivota-si-palen-kogato-publikata-712285.html", "text": "Александър Петров превръща думите и емоциите във вечни рок песни, които хиляди пеят по площади и зали в цялата страна вече няколко десетилетия. Той е написал и \"една мансарда точно под звездите\", и \"този град, в който аз съм роден за мнозина навярно е скучен\", и \"бяхме момчета 16-годишни и аз, и ти...\", и \"оставаме - нищо, че е есен...\", а групите \"Тангра\", \"Фактор\", Маргарита Хранова и много други артисти превръщат произведенията му в обичани златни български хитове. Рок поетът разказва пред БТв, че доста от песните - като \"Богатство\" на \"Тангра\" - са почти изцяло автобиографични. \"Мансардата и до днес се намира във Велико Търново, където учих \"Българска филология\". Вдъхнови ме студентската атмосфера и дори моята хазяйка, която - за разлика от тази в текста - беше доста строга жена\", спомня си Петров.Негово вдъхновение винаги са били чуждата болка и щастие, защото предизвикателството да ги предаде в стихове е по-голямо. Някои от текстовете му обаче са били по-скоро социално ориентирани.\"Такъв е и \"Нашият град\", който всъщност не се отнася за конкретен град, въпреки че клипът е заснет в Белоградчик. Тогава се опитах да си представя, че съм роден в малък провинциален град и какъв би бил животът ми там. Всъщност правя аналогия с образа на малкото градче от втората половина на миналия век, което мисля, че дори и днес съществува\", казва той.Едни от най-вълнуващите му моменти са митингите в началото на прехода на пл. \"Орлов мост\" в столицата и как десетките хиляди хора пеят текстовете му: \"Ако някой си мисли, че песни като \"Времето е наше!\" и \"Последен валс\" са били поръчка от тогавашното ръководство на СДС - не, това не е вярно. Всички музиканти и композитори, които участвахме в създаването на тези песни, искахме да облечем емоцията на хората в песни, защото музиката обединява.\"На 15 октомври 2019 в Зала 1 на НДК ще се състои най-голямото рок събитие на годината – най-известните музиканти и групи ще се съберат за грандиозния концерт „РОК ПОЕЗИЯ – Александър Петров“.В концерта с начален час 20:00 часа, участие ще вземат групите Тангра, Сигнал, D2, Фактор, Б.Т.Р., Кирил Маричков, Стенли и Фънки, Боби Косатката, Ния Петрова /Гласът на България 2018 г./ и др.Билети .", "date": "2019.10.01", "title": "Поетът Александър Петров: Чувствам живота си пълен, когато публиката пее текстовете ми"}
{"url": "https://offnews.bg/obshtestvo/prof-anastas-gerdzhikov-su-ne-strada-ot-lipsata-na-studenti-712284.html", "text": "\"Твърдението, че българските студенти намаляват е невярно. Броят на чуждестранните студенти в СУ нараства, като тази година е над 1300 души или 6% от общия брой на студентите. Причината е, че специалности на английски език не липсват, но гарантирано завършване на всеки студент няма. Не е вярно и твърдението, че ако студентът бъде скъсан, се губи и финансирането“, обяви ректорът на най-старото учебно заведение у нас проф. Атанас Герджиков при старта на новата академична година. Тя започна с традиционното поднасяне на цветя пред паметниците на Евлоги и Христо Георгиеви. Пред бюстовете на двамата-братя дарители се поклониха вицепрезидентът Илияна Йотова, зам.-министърът на образованието Карина Ангелиева и цялото ректорско ръководство.Вицепрезидентът Йотова се обърна към първокурсниците с призива да бъдат креативни и свободомислещи, защото това е запазена територия на университета.„Университетът е един от малкото оазиси на свободомислието, на съпротивата срещу празнодумието, равнодушието, измислените идоли, на битката срещу полуистините и фалшификатите. Запомнете това и продължете тази традиция“, призова Йотова и подчерта, че няма по-могъща сила от тази на словото, знанието и аргументите.", "date": "2019.10.01", "title": "Проф. Анастас Герджиков: СУ не страда от липсата на студенти"}
{"url": "https://offnews.bg/politika/vsichko-koeto-triabva-da-znaete-za-spora-mezhdu-sofia-i-skopie-obias-712270.html", "text": "На среща при президента Радев вчера, на която присъства и премиерът Борисов, беше решено, че \"България ще изработи национална позиция с ясни изисквания и критерии в защита на българския национален интерес при преговорите за членство на Република Северна Македония с ЕС\". Македонският премиер Заев веднага отговори от Скопие, че очаква \"бързо да се намери решение на откритите въпроси с България\".Изобщо разбрали ли сме се за нещо досега?Всъщност да. Съвместната експертна комисия по историческите и образователни въпроси между България и Македония има съгласие за \"оценката за цар Самуил като владетел на България, за общо честване на Свети Климент Охридски, Свети Наум Охридски, значението, което беше дадено на 24 май като типично български национален празник, ролята на българските владетели през 9-10 век за развитието не само на българската държава, но и на културата в Югоизточна Европа и в славянския свят\", съобщи пред БНТ проф. Ангел Димитров, съпредседател от българска страна на съвместната експертна комисия.Къде е главният спор?За периода от 19 в. нататък, най-вече за личността на Гоце Делчев. Но и за Илинденско-Преображенското въстание.Проф. Димитров твърди, че желанието на преговарящите от македонска страна е да \"поставяме акцента върху отношението в Република Северна Македония към Гоце Делчев, което е формирано по различни причини - политически, идеологически, далеч по-късно\".Същевременно македонският президент Стево Пендаровски заяви преди седмица в телевизионно интервю, че Гоце Делчев се е определял като българин, но се е борил за автономна Македония, а не за Санстефанска България или за Велика България. Пендаровски твърди, че през 1900-1901 г. Гоце Делчев нямал друг избор, освен да се пише за българин. Защо е това бързане?На 17 октомври предстои Европейски съвет, на който лидерите на страните от ЕС ще решат дали Македония и Албания ще започнат преговори за членство в ЕС.Ако България каже \"не\", в Македония ще има политическа криза, а отношенията ни със Скопие драматично ще се влошат.Кога ще стане най-напечено?Следващата среща на съвместната експертна комисия по историческите и образователни въпроси е в Охрид на 15 и 16 октомври, тоест 48 часа преди Европейския съвет.Очакванията, а и политическият натиск (повече в Скопие, по-малко в София) са България и Македония да постигнат приемливи за двете страни формулировки за Гоце Делчев, за Илинденско-Преображенското въстание и като цяло за общата ни история след 19 век нататък.Всичко ли е в ръцете на историците?Не, разбира се. Можете да бъдете сигурни, че освен исторически, спорът вече тече интензивно и на политическо, и на дипломатическо ниво. До голяма степен решението дали историческите въпроси да бъдат решени или временно потулени ще се вземе от правителствата в София и в Скопие.", "date": "2019.10.01", "title": "Всичко, което трябва да знаете за спора между София и Скопие, обяснено за 5 минути"}
{"url": "https://offnews.bg/evropa/a-data-pro-e-natcionalen-pobeditel-v-evropejskite-biznes-nagradi-2019-712279.html", "text": " е Национален победител в Европейските бизнес награди 2019 г. () и се класира за финалния етап на европейско ниво на най-мащабния бизнес конкурс. Престижно жури, съставено от бизнес лидери, политици и учени, оцени най-високо иновативния бизнес модел на българската компания, с което A Data Pro стана Национален победител в категория „Награда за иновации с оборот от 0-25 млн. евро“.Компанията печели поредна международна награда за иновации благодарение на „human-in-the-loop” подхода си, който напълно интегрира машинното обучение и изкуствения интелект с експертизата и знанията на анализаторите. Чрез въвеждането на този високотехнологичен, но ориентиран към човека подход, A Data Pro успешно трансформира бизнес модела си, превръщайки се от„аутсорсинг“ в компания, предлагаща пълния комплект продукти и услуги за бизнес и медийно разузнаване на световно ниво.„Иновациите винаги са били част от корпоративната ни култура и начин да бъдем лидери. Непрестанно търсим нови начини да улесним процеса на вземане на решения от бизнеса и да направим информацията достъпна и лесна за усвояване“, коментира Илия Кръстев, изпълнителен директор на A Data Pro. „Да сме Национален победител в съревнование с толкова силни кандидатури, от толкова много държави, е впечатляващо, но и напълно заслужено признание за креативността и усилията на целия ни екип.“A Data Pro се състезава с общо 2753 компании, включени в т.нар. Ones to Watch списък за бизнес постижения, публикуван през юли, като миналия месец бе обявена за Национален победител. Компанията ще представи страната ни на финалния кръг на конкурса  на 3-4 декември във Варшава, Полша, когато на гала церемония ще бъдат обявени големите победители във всички 18 категории.Европейските бизнес награди се провеждат за 12-и път и са едни от най-големите в света междуотраслови трансгранични бизнес конкурси. Участието в тези награди е безплатно и затова още по-оспорвано от кандидатите, борещи се за едно от най-престижните отличия, които една компания може да получи. Тази година са разгледани над 120 000 бизнеса от 33 държави.", "date": "2019.10.01", "title": "A Data Pro е Национален победител в Европейските бизнес награди 2019"}
{"url": "https://offnews.bg/ikonomika/do-kraia-na-tazi-ili-v-nachaloto-na-2020-g-proektat-belene-shte-p-712276.html", "text": "До края на тази годината или в началото на 2020 г. проектът АЕЦ “Белене“ може да получи окончателен лиценз, съобщи председателят на Агенцията за ядрено регулиране Лъчезар Костов, цитиран от БНР.Енергийният министър Теменужка Петкова каза, че за страната ни е важно проектът да бъде лицензиран до няколко месеца, тъй като това ще ни даде предимство при преговорите с желаещите да бъдат стратегически инвеститори на ядрената централа.\"Той ще бъде предимство и за потенциалните стратегически инвеститори, тъй като те пък ще имат цялата информация във връзка с проекта, тоест ще бъде ясно какво точно трябва да бъде реализирано, за да могат и да направят своите финансови модели и със своите съответно оферти за този проект\", допълни министърът.Директорът на \"Росатом\" за Централна и Източна Европа Сергей Маргелов обясни, че руската ядрена корпорация е готова да си сътрудничи и с други компании за осъществяването на АЕЦ \"Белене\". Така той отговори на въпрос дали \"Росатом\" би направила консорциум с американската “Дженерал Илектрик“ и френската “Фраматом“:\"Наясно сме, че подобен голям и труден проект не може да бъде осъществен само от една компания. \"Росатом\" има голям опит при работата с международни партньори в рамките на различни проекти и с глобални компании, и с местни играчи. Дори модернизацията на 5-и и 6-и блок на АЕЦ \"Козлодуй\" я осъществяваме в консорциум с международни фирми... Ако в рамките на преговорите за АЕЦ \"Белене\" бъде сформиран подобен консорциум и при подаване на заявката това бъде разгледано и одобрено от българската страна, ние сме готови да осъществим проекта по този начин\", посочи Маргелов.", "date": "2019.10.01", "title": "До края на тази или в началото на 2020 г. проектът ''Белене'' ще получи лиценз"}
{"url": "https://offnews.bg/leka-atletika/tihomir-ivanov-ne-uspia-da-se-klasira-za-finala-v-doha-712287.html", "text": "Българският атлет Тихомир Иванов не успя да достигне до финала в дисциплината скок на височина на Световното първенство в катарската столица Доха.В квалификациите той не преодоля 229 сантиметра и остана с резултат от 226 см. Това го остави извън първите 12 и далеч от норматива от 231 см.Иванов имаше проблеми още с началните височини. Той започна успешно на 217 см, но сбърка веднъж на 222 см, два пъти на 226 см, а на 229 см допусна три грешки.Все пак последните два опита на Иванов на тази височина бяха много добри, но в крайна сметка бутна летвата. Българинът дебютира на световен форум на открито преди две години в Пекин.Тогава той се класира за финал с личен рекорд от 231 см, но в загряването за решителното състезание се контузи. Тази година Иванов стана световен шампион за студенти с 230 см.", "date": "2019.10.01", "title": "Тихомир Иванов не успя да се класира за финала в Доха"}
{"url": "https://offnews.bg/ikonomika/pechalbite-na-bankite-neudarzhimo-rastat-712289.html", "text": "Печалбите на банките растат главоломно и към края на август скокът е 1.2 млрд. лв., сочат данните на БНБ. С този темп има голяма вдероятност към края на годината трезорите да подобрят миналогодишния си рекорд от 1.6 млрд. лв., който е най-висок от 2008 г.Само за август печалбата е 166 млн. лв., а капиталът в системата се покачва до 14.3 мрлд. лв., показват още данните на националната банка. За година трезорите отчитат почти 5% ръст на приходите от такси и комисиони и ръст от 2.2% - от лихви.Разходите от лоши кредити и обезценка са паднали до 241 млн. лв. при 301 млн. лв. година по-рано.Кредитният портфейл на банките към края на август нараства до 63.8 мрлд. лв., като ръстът идва от потребителски заеми, но тези за бизнеса се свиват. Спестяванията на гражданите също нарастват и вече са 93.8 млрд. лв., от които 55.5 млрд. лв. са на домакинствата, сочат още данните на БНБ.", "date": "2019.10.01", "title": "Печалбите на банките неудържимо растат"}
{"url": "https://offnews.bg/sviat/kitaj-praznuva-70-godini-ot-narodnata-republika-s-naj-golemia-voenen-p-712243.html", "text": "Китай отбелязва 70 години от комунистическия режим с най-големия военен парад в историята. Мао Цзедун обявява създаването на Народна република Китай на 1 октомври 1949 година. Президентът Си Цзинпин застана точно на мястото, където преди 70 години председателят Мао основава КНР, като само той от високопоставените представители носеше костюм в стила на основателя и произнесе кратка реч: \"През последните 70 години, китайският народ с всички етноси беше с едно сърце и един разум, работеха усърдно и има постижения, които грабнаха вниманието на света. Днес социалистически Китай е непоклатим като скала в Изтока. Няма сила, която да разтърси статута на нашата велика нация или да спре китайския народ по пътя напред.“Заради бурни сблъсъци, свързани с протестите в автономния Хонконг, тържествата в континентален Китай бяха засенчени. Стигнало се е даже и до арести, съобщи Би Би Си. Според Министерството на националната отбрана в парада са участвали около 15 000 военнослужещи, 580 единици военна техника и 160 самолета.В продължение на 80 минути над 150 летателни апарата, в това число изтребители и бомбардировачи и пехотни формирования от 15 хиляди войници изпълваха \"Тянанмън\" .В парада се включиха и военни танкове, хеликоптери и дори новата междуконтинентална балистична ракета DF-41- China. В края на парада над площада \"Тянанмън\" полетяха 70 хиляди балона и 70 хиляди гълъба.По-късно вечерта на площада ще се проведе гала представление.", "date": "2019.10.01", "title": "Китай празнува 70 години от народната република с най-големия военен парад в историята (снимки и видео)"}
{"url": "https://offnews.bg/obshtestvo/blagotvoritelen-targ-na-tazgodishnata-vecher-na-dobrodetelite-712252.html", "text": "Една седмица остава до най-голямото благотворително събитие в календара на фондация „За нашите деца“ – Вечерта на добродетелите. Тази година то ще се състои на 7 октомври, в Sofia Event Center, Paradise Center, а началният час е 19.30. По традиция, в рамките на събитието ще се проведе благотворителен търг, който ще даде възможност на гостите да наддават за ценни предмети и преживявания с висока емоционална стойност. Сред тях са няколко уникални картини. Едната е дело на талантливата българска художничка Събина Данева. От 20 години тя страда от рядко заболяване, което е деформирало фалангите на пръстите й. Това не спира желанието й да рисува и да създава прекрасни и уникални творби. Самата картина е дарение от Министерството на труда и социалната политика.Друго впечатляващо произведение е картината \"Summer Forest\" на художничката, илюстраторка и филмова декораторка Лийт Ридли. По произход тя е южноафриканка, живяла е в Париж, а от няколко години е в България. Лийт е силно съпричастна към каузата за правата на децата. Нейна лична инициатива е организирането на  в София през 2016 година.За втора поредна година фондация \"За нашите деца\" е подкрепено от Исус Русев, който е възпитаник на дома за деца, лишени от родителски грижи \"Мария Терезия\" в гр. Стара Загора. Той създава специално за Вечер на добродетелите творбата \"Преди да падне здрач\" убеден, че така помага на други деца, които нямат щастието да живеят в семейна среда.Сред останалите предмети, които ще бъдат предложени на търга, е скулптурата „Архангел Михаил“, дело на Ангел Каравланов, както и четири пощенски плика и картичка с юбилейни марки от Българската пощенска станция на Антарктида, дарени от проф. Христо Пимпирев.За любителите на екстремните преживявания ще има специална изненада – три тандемни скока от 4200 метра, предоставени от Skydive Sofia.Повече за Вечерта на добродетелите може да научите .", "date": "2019.10.01", "title": "Благотворителен търг на тазгодишната Вечер на добродетелите"}
{"url": "https://offnews.bg/politika/prezidentat-kogato-se-zadushava-svobodata-na-mediite-se-zaglushava-g-712292.html", "text": "Истинските въпроси на прехода са дали устоите на нашата държава са достатъчно демократични и правови, имаме ли реално разделение на властите, гарантират ли се свободата и равните възможности, гарантирана ли е и как необратимостта на демократичните процеси, доколко гражданите са овластени и оказват влияние върху управлението и неговия контрол. Тази позиция изрази президентът Румен Радев в словото си на форума „30 г. от промяната“, посветен на 25-ата годишнина на Фондация „Фридрих Еберт“ в България. Държавният глава подчерта, че отговорите трябва да се търсят не в цифрите и икономическите разчети, а в обществените отношения, демократичните механизми, в правата, свободите и овластяването на гражданите. Преходът ни отвори очите, че когато властта се отнема от гражданите и се концентрира в един тесен кръг хора, неизбежно този кръг започва да използва институциите, финансови и медийни инструменти за да засилва своята власт и да изместват приоритетите от упражняване на власт в полза на гражданите към власт на тясно партийни и лични интереси, отбеляза Радев.Президентът посочи, че разделението на властите ерозира, когато парламентът е зависим от правителството и не може да го контролира така, както е заложено в конституцията. „Когато корупцията, особено по високите етажи на властта, остава безнаказана, гражданите губят доверие в правовата държава. Когато управлението започва да става непрозрачно, безотчетно, безконтролно, когато се харчат и то колосални обществени ресурси, без или с фиктивни обществени поръчки, когато качеството не отговаря на изразходваните средства, тогава гражданите започват да губят доверие в управлението. Когато се задушава свободата на медиите, се заглушава и гласът на гражданите\", бе категоричен той.Държавният глава изтъкна, че през последните 30 г.одини е свършено и не малко – България е приела демократична Конституция, направен е преход от планова към пазарна икономика, страната е постигнала две стратегически цели – членство в НАТО и ЕС. „Успяхме да придвижим обществено-политическия живот в посока към демократично управление. Но целият този процес беше свързан с едни дълбоки, понякога съпроводени с катаклизми обществено-политическии промени и това бързо ни лиши от илюзията, че преходът е еднократен акт. Той се оказа сложен, многовекторен, дълбок процес, зареден с много енергия, с много надежди и очакване, но и с много превратности и разочарования“, посочи Румен Радев.Споредн Радев, за да се превърне България в нормална европейска държава с висок стандарт и качество на живот, сигурност на българските граждани, качество на обществените услуги, трябва да се осигури необратимост на демократичния процес. Нужни са силни, но прозрачни, отчетни и отговорни български институции и най-вече силно, свободно и инициативно гражданско общество, което да бъде овластено и да може да участва и в управлението, и в контрола.", "date": "2019.10.01", "title": "Президентът: Когато се задушава свободата на медиите, се заглушава гласът на гражданите"}
{"url": "https://offnews.bg/politika/fandakova-kam-svetlin-nakov-ot-softuni-blagodaria-za-podkrepata-s-mla-712286.html", "text": "Стратегическата задача е дигитализацията на цялата работа на общината в следващите няколко години. Целта е по-ефективна администрация и по-прозрачно управление с повече контрол върху всеки процес. Това каза Йорданка Фандъкова, кандидат за кмет на София от коалиция ГЕРБ-СДС, при представяне на стратегията за дигитализация пред създателите на най-успешното училище за IT специалисти SoftUni Светлин Наков и Христо Тенчев. Фандъкова им благодари за подкрепата и за готовността да участват с кадри, обучения и връзки с всички компании, с които работят. „Предлагам дигитализацията да бъде отделена в специален ресор, който да има свои зам.-кмет. Това е добрият опит на градовете, които са в Топ 5 на най-дигиталните градове и показва ясно волята ни това да се случи“, каза тя.„София може да бъде лидер в Европа и света като град и като общност, защото IT индустрията е тази, с която ние се гордеем. Вярвам, че големите градове могат да дойдат да търсят опит от нас. Ние в „СофтУни“ го направихме и вярвам, че заедно с града ни може да го направим“, каза Светлин Наков. Той подчерта, че са впечатлени от добрата работа по стратегията, направена по начина, по който работи бизнеса. „С интерактивен процес, с дългосрочна карта и регистри, които да дадат основа за изграждане на конкретните електронни услуги. Вижда се ясното разбиране, че да се случи това са нужни млади хора от IT бранша“, допълни Наков. „Още преди 2 години кметът Фандъкова ни възложи да работим за дигитална трансформация на София. Започнахме с проект по методология на Европейската комисия. Изготвихме пътната карта как това да се случи. Нашата цел е София и държавата да се възползва от десетките успешни IT компании за успешна дигитализация. Целта ни е по-малко административна тежест и затова електронната община е много важна“, каза Владимир Данаилов, кандидат за общински съветник от коалиция ГЕРБ – СДС и директор на Софийската агенция за инвестиции. „Имаме идеи как още по-добре да приобщим гражданите и бизнеса в решенията за развитието на градската среда и на бизнес климата. Това ниво, което задължително трябва да се развие през смарт-политики. Планираме и ресурсите, които са необходими“, добави Фандъкова.Фандъкова обясни, че целта е София да не чака промяна на законодателството, а да работи успоредно с него. „Имаме шанса докато наваксваме, да използваме най-новото и да застанем в лидерска позиция. Затова е важно участието на българските компании“, каза Фандъкова.„Талантът го имаме и затова използването на българските IT компании ще увеличи скоростта“, каза Светлин Наков. ", "date": "2019.10.01", "title": "Фандъкова към Светлин Наков от SoftUni: Благодаря за подкрепата с млади IT специалисти"}
{"url": "https://offnews.bg/obshtestvo/zornitca-rusinova-do-2021-g-shte-badat-zakriti-deset-doma-za-hora-s-712277.html", "text": "На днешния Международен ден на възрастните хора, заместник-министърът на труда и социалната политика Зорница Русинова посети Дом за стари хора „Надежда“ в район „Илинден“.„Бих искала първо да ви изкажа благодарността на моето поколение и на моите деца към възрастните хора на България. Не само като политик, но и като дъщеря, като майка смятам, че всички ние дължим много на възрастните хора“, започна обръщението си зам. министър Русинова.\"Добрата новина е, че догодина се очаква повишаване на пенсиите с минимум 6%\", продължи Русинова.Увеличението е заложено в бюджета за държавно обществено осигуряване и предстои да бъде гласувано от депутатите.„Амбицията ни е в следващите няколко години да модернизираме домовете за стари хора в България, за да можем да създадем много повече и по-добри услуги. Със средства от ОП \"Региони в растеж\" и от Европейския социален фонд ще бъдат реформирани тези услуги и ще се създаде модерна, нова, интегрирана услуга. В повечето случаи това са хора с увреждания, с трудности в обслужването. Необходимо е не само жилищните и битовите условия в тези домове да бъдат подобрени, но и да се създаде коренно различна грижа.Освен затварянето на тези 10 дома, около 800 души ще имат възможност в създадените нови услуги да бъдат преместени и изведени. Условията, които поставяме на общините е новите услуги да бъдат в близост до болница и психиатрия, за да имат добра подкрепа от системата на здравеопазването“, подчерта зам.министър Русинова.„Другата ни амбиция е сериозно да развием и услугите в домашна среда с т.нар. „Патронажна грижа за възрастни“ като идеята е в рамките до 2 часа на ден, отново през общински проекти, медицинско лице да посещава възрастни, самотно живеещи и хора с увреждания. В София набирането на заявки ще започне в началото на ноември“, заяви Русинова.Тя обяви още, че до 2021 г. ще бъдат създадени 100 нови услуги в подкрепа на над 2200 лица с увреждания.Сред тях са 16 дневни центъра, 10 центъра за социална рехабилитация и интеграция на хора с психични разстройства и интелектуални затруднения, 30 центъра за за резидентна грижа за хора с психични разстройства, 22 центъра за резидентна грижа за хора с интелектуални затруднения, 7 центъра за резидентна грижа за лица с деменция, 9 центъра за възрастни хора, които не могат сами да се обслужват и 6 дневни центъра за лица с деменция.До края на 2025 г. домовете за стари хора ще бъдат реформирани в съответствие със стандартите за резидентна грижа. В момента в страната има 82 такива дома, с капацитет над 5600 места, а около 1200 души чакат да бъдат настанени.„Трябва да създадем условия за разкриване на нови домове, защото България е със застаряващо население. За момента се занимаваме с реформирането на домовете, за които отговаря държавата. Основната реформа, след влизането на новия Закон за социалните услуги от догодина, ще е по отношение на финансирането на услугите. Ние ще престанем да даваме средства за настанен човек в дом, а ще финансираме на база на дейностите, които се провеждат в тях. В момента около 260 млн. са средствата, предвидени за услуги като 50% от тях са за услуги за деца“, обяви зам.-министър Русинова.Сградата, в която се помещава Дом за стари хора \"Надежда\", до неотдавна огласяна от безрадостната глъч на деца, лишени от родителски грижи, днес е коренно променена. Реновирана, просторна, светла и празнична, в нея живеят 92 души. Сред тях е и столетна дама на 100 г. и 8 месеца.Приоритети на управителя на дома Десислава Велева и нейния екип са осигуряването на спокоен и достоен начин на живот. Възрастните хора разполагат, освен с ремонтирани и светли лични стаи, със зали за социални контакти, в които провеждат редица социално-културни дейности, както и трудотерапия – рисуват картини, изработват колиета и пр. С тях работят социални работници и психолози.Според зам.министър Русинова, Дом за стари хора „Надежда“ е един от добрите примери за това как трябва да живеят възрастните хора.", "date": "2019.10.01", "title": "Зорница Русинова: До 2021 г. ще бъдат закрити десет дома за хора с увреждания"}
{"url": "https://offnews.bg/evropa/dvete-resorni-komisii-dadoha-edinodushno-odobrenieto-si-za-maria-gabri-712256.html", "text": "Двете ресорни комисии единодушно дадоха своето одобрение на българския комисар Мария Габриел, съобщиха евродепутати от ЕНП.В социалната мрежа Twitter българският евродепутат Асим Адемов обяви: \"По неофициална информация и двете ресорни комисии единодушно одобряват кандидатурата на Мария Габриел за еврокомисар след изслушването ѝ вчера!\"Евродепутатите Андрей Ковачев, Петър Витанов и Илхан Кючюк на среща с журналисти днес споделиха своите мнения относно вчерашното изслушване на Мария Габриел.Петър Витанов (БСП) коментира, че според него представянето на Габриел е било задоволително с малки забележки, макар че действията на България в Европейския съюз не са дългосрочни и последователни.Илхан Кючюк (ДПС) сподели мнението на колегата си, като добави, че ресорът на Габриел трябва да е ориентиран и към бизнеса, за да може да се извършва координация между образованието, науката и очакванията на бизнеса.Андрей Ковачев (ГЕРБ) е на мнение, че общата оценка за вчерашното представяне на бъдещия ни еврокомисар е много добра. Той сподели, че това не е само неговото мнение, но и на колегите му, участващи в дискусията.На въпроса дали Габриел ще се справи, Ковачев отговори положително.Мaнфред Вебер (ЕНП) също потвърди информацията за одобрението на Габриел:\"Идва ден 2 от #EPhearings2019. Поглед назад към силните представяния на Мария Габриел и Фил Хоган от вчера. Те са правилните хора на точното място и единодушното им одобрение е повече от заслужено.\"", "date": "2019.10.01", "title": "Двете ресорни комисии дадоха единодушно одобрението си за Мария Габриел"}
{"url": "https://offnews.bg/temida/vks-uskori-deloto-sreshtu-dzhok-polfrijman-712255.html", "text": "Върховният касационен съд ще се произнесе по делото за предсрочното освобождаване на австралиеца Джок Полфрийман на 7 октомври, вместо на 23 октомври, както реши преди това.В разпореждането на съда се казва, че причината за ускоряването на процеса е \"изключителния обществен отзвук на делото, както и с оглед разпространената в общественото пространство информация, че условно предсрочно освободеният Джок Полфрийман е лишен от право на свободно придвижване\" заради предстоящото произнасяне на ВКС. Съдът намира, че трябва да се осигури възможност за провеждане на касационното производство в кратки срокове. Датата на заседанието е определена след съгласуване и преценка на състава, ангажиран за разглеждане и решаване на делото. То е съобразено със служебната ангажираност на съдиите и дава достатъчно време за подготовка на страните.За промяната ще бъдат уведомени Върховната касационна прокуратура, Полфрийман и защитникът му адв. Ангелов, както и началникът на Дирекция „Миграция“ за осигуряване на присъствието на австралиеца, пише още в документа.", "date": "2019.10.01", "title": "ВКС ускори делото срещу Джок Полфрийман"}
{"url": "https://offnews.bg/zdrave/sestrite-ot-karlovskata-bolnitca-ne-sa-ottegliali-ostavkata-si-712258.html", "text": "Медицинските сестри от карловската болница отричат да са оттеглили колективната си оставка. Тази сутрин към тях се присъединиха и колегите им от Вътрешно отделение – 6 сестри и трима лекари, съобщи БНР. Те са с предизвестия за напускане от 13-и септември, заради ниските възнаграждения.Медицинските специалисти настояват основната им заплата да стане 950 лв., както е записано в колективния трудов договор от 2018 г.На среща в министерството на здравеопазването вчера, управителят на карловската болница увери, че \"в лечебното заведения няма напрежение и е постигната съгласуваност относно бъдещите действия, касаещи работните заплати\".На срещата са били коментирани два варианта за достигане на исканите възнаграждения - да бъдат увеличени със 100 лв. от 1 октомври и да получават допълнително материално стимулиране или на всички заплатите да се увеличат на 950 лв.Директорът на болницата обаче се застрахова, че ако при втория вариант лечебното заведение не издържи финансово, ще се наложи заплатите отново да бъдат намалени.Междувременно медицинските служители опровергаха информацията, че са оттеглили предизвестията си за напускане.Пред националното радио Даниела Икимова, сестра в в детското отделение, съобщи, че няма да оттеглят оставките си, докато не се споразумеят с ръководството на болницата за 950 лв. основна заплата. По думите й други варианти няма.В момента сестрите в карловската болница получават между 720 и 750 лв. и по думите на Силвия Стайкова, сестра в същата болница, от 7 години не им е изплащано допълнително материално стимулиране.Както стана известно, медицинските сестри от детските ясли в Карлово също подготвят оставки.", "date": "2019.10.01", "title": "Сестрите от карловската болница не са оттегляли оставката си"}
{"url": "https://offnews.bg/politika/lecheva-az-sam-tarnovka-i-rodniat-mi-grad-e-izkliuchitelno-vazhen-za-712253.html", "text": "Велико Търново има нужда от нова енергия и различно управление, което не зависи от корпоративни и лобистки интереси и партийни централи. Управление с размах, воля и характер. Аз съм търновка и родният ми град е изключително важен за мен. В Търново съм израснала и формирах качествата си под грижите на моите възпитатели и учители. Това каза кандидатът за кмет на община Велико Търново Весела Лечева пред Нова телевизия. Тя добави, че Велико Търново е национално богатство и емблематичен град за България и затова трябва да има своето достойно място по отношение на икономическите му показатели и благосъстоянието на великотърновци. „Велико Търново трябва да успява, както съм успявала и аз. Разчитам на почтена, ясна и открита кампания, защото има много ясни политики и цели, които трябва да покажем пред хората“, категорична бе Лечева.Весела Лечева каза още, че за да се чувстват жителите на Велико Търново добре и за да живеят добре е изключително важно какви са икономическите показатели на общината. „Днес Търново е с показатели под средните за страната. Доходите са един от най-големите проблеми за жителите на града. Самите те го наричат град на 500-те лева“, коментира тя. Кандидатът за кмет поясни, че това се случва заради липсата на управленски капацитет и невъзможността да се определят икономическите възможности на града. „Много ясно трябва да бъдат формулирани предимствата на града, които да дадат перспектива на Велико Търново. Едно от тях е туризмът, който може да носи добри доходи и възможности за жителите на Велико Търново. Той води след себе си съпътстващи дейности и услуги. Ако достигнем средните за България нива, в града ще влизат 25 млн. лв. Днес обаче един турист оставя следно 65 лв. дневно за престоя си в града. Това е четири пъти по-малко от средните за страната нива и вместо 25 млн. лв., в града остават само 5 млн. лв.“, каза още Весела Лечева. Тя коментира, че общината няма изградена стратегия за развитие на туризма и се работи на парче. Лечева обърна внимание и на демографския проблем в града, който по думите й се задълбочава. Тя припомни, че в програмата на левицата се предлага специален социален пакет, който да осигури грижа и подкрепа за младите семейства.Кандидатът за кмет на Велико Търново от левицата посочи още, че културно-историческо наследство e най-ценният капитал на обществото. Весела Лечева каза, че за неговото опазване и възстановяване не са били осигурени достатъчно средства и програми.", "date": "2019.10.01", "title": "Лечева: Аз съм търновка и родният ми град е изключително важен за мен"}
{"url": "https://offnews.bg/sviat/darzhavniat-sekretar-majk-pompeo-e-slushal-razgovora-na-tramp-sas-zele-712251.html", "text": "Държавният секретар на САЩ Майк Помпео е слушал разговора на президента Доналд Тръмп с украинския му колега, стана ясно от американски официални източници.До момента се знае, че американският президент е поискал от колегата си от Украйна Володимир Зеленски разследване на сина на потенциалния му опонент в изборите догодина Джо Байдън. Новината за Помпео дава надежда за разкриване на още подробности около съдържанието на разговора, заради който може да се стигне до импийчмънт на американския президент.Тръмп, от своя страна, си позволи да обвини Адам Шиф - демократът, който се заема с разследването по подадения анонимен сигнал - в изопачаване на съдържанието на разговора с украинския държавен глава. За да дискредитира заключението на разузнавателните агенции за руска намеса в изборите за президент през 2016-а, Тръмп е поискал помощ и от други световни лидери, заявиха източници на Министерството на правосъдието в понеделник.В търсене на изходната точка на разследването за руска намеса министърът на правосъдието Уилям Бар е инициирал срещите с чуждестранни лидери, като лично ги е провеждал на четири очи, съобщи \"Вашингтон поуст\". ", "date": "2019.10.01", "title": "Държавният секретар Майк Помпео е слушал разговора на Тръмп със Зеленски"}
{"url": "https://offnews.bg/politika/ninova-bsp-shte%c2%a0nastoiava-dokraj-za-zakon-za-vazrastnite-hora%c2%a0-vide-712260.html", "text": "„Скъпи наши майки и бащи, баби и дядовци, честит празник на възрастните хора! Вие ни отгледахте и възпитахте. И сме ви признателни за това. Знаем, че днес живеете трудно - с ниските пенсии и високи сметки, с ниските доходи и скъпи лекарства. Имате нашето разбиране и подкрепа.”Това заявява председателят на БСП Корнелия Нинова във видеообръщение по случай Международния ден на възрастните хора.Нинова припомня, че от БСП два пъти са внасяли в парламента предложение за приемане на Закон за възрастнихе хора, но управляващите са го отхвърлили и двата пъти. Тя е категорична, че от левицата ще бъдат упорити и ще настояват за него докрай, тъй като той гарантира достоен социален живот на възрастните хора.„Последователни сме и в желанието си да се преизчислят всички пенсии – многократно сме го предлагали и все се отхвърля. И сега, през октомври, когато се гледа Бюджет 2020, отново ще го направим. Това е най-малкото, което ви дължим за вашия живот, за градежа на България, за възпитанието на младото поколение”, заявява Нинова.", "date": "2019.10.01", "title": "Нинова: БСП ще настоява докрай за закон за възрастните хора (видео)"}
{"url": "https://offnews.bg/politika/ivancheva-ostana-bez-kardzhilov-tarsi-si-nov-piar-s-vaobrazhenie-712247.html", "text": "Кандидатът за кмет на София Десислава Иванчева обяви, че търси хора с въображение и интереси към пиара, които да ѝ помагат за местния вот. Бившият пиар на Иванчева Петър Кърджилов обяви преди дни, че \"преди две седмици отказах въобще да се занимавам с кампанията на Иванчева и Петрова с ХДПБ. Дни преди  поисках да поема изцяло комуникацията и координацията в кампанията, но Десислава Иванчева ми отказа, поради което реших да се оттегля\". Сега Иванчева и Биляна Петрова - кандидат за кмет на \"Младост\", които водят кампанията си под домашен арест заради присъди за подкуп на първа инстанция, подчертават, че \"такъв случай не е известен в съвременната българска история и кампанията предразполага към креативни послания и творчество\". \"Ще бъдете на страната на честните, справедливите, набедените и непослушните. Нямаме бюджет и ще водим кампанията основно във Фейсбук, като ще използваме максимално всички безплатни медийни изяви. Приемаме всякакъв вид помощ - от консултации, до лично творчество и ентусиазъм\", пише още Иванчева. В друг пост във фейсбук ", "date": "2019.10.01", "title": "Иванчева остана без Кърджилов, търси си нов пиар с въображение"}
{"url": "https://offnews.bg/ikonomika/kristalina-georgieva-oglaviava-mvf-dnes-712228.html", "text": "Днес Кристалина Георгиева встъпва в длъжност като управляващ директор на Международния валутен фонд.Българката е първият му ръководител от страна с развиваща се икономика, спасявана със заем от Фонда.Георгиева влезе в сградата във Вашингтон вчера, облечена в народна носия. Така тя си отиде от Световната банка, изпратена от колегите си с аплодисменти, българска народна музика и хоро, което Георгиева поведе.Определят я като „шампион в борбата с неравенството“, напомня БНР по повод кампанията ѝ за управляващ директор на МВФ. За самата нея постът е признание за всички българи.\"Аз встъпвам в длъжност във време, когато световната икономика е изправена пред много рискове. В краткосрочен план приоритетът ни е да гарантираме, че страните минимизират риска от икономически спад и са готови да се справят, ако той настъпи. В дългосрочен план имаме голяма, благородна цел - да помогнем на страните да изградят по-силни икономики и да подобрят живота на хората си“, каза Георгиева във видеообръщение.Георгиева поема поста от Кристин Лагард, която на 1 ноември ще оглави Европейската централна банка.", "date": "2019.10.01", "title": "Кристалина Георгиева оглавява МВФ днес"}
{"url": "https://offnews.bg/razsledvane/kak-noviat-shef-na-babh-e-stanal-profesor-obnovena-711949.html", "text": "Със статии в списания без импакт фактор, без списък с цитирания, без ръководство и на един успешно завършил докторант новият изпълнителен директор на Българската агенция по безопасност на храните Паскал Желязков е станал професор в ръководения от него по същото време (2014 г.) Национален диагностичен научноизследователски ветеринарномедицински институт \"Проф. д-р Георги Павлов\" в София, установи проверка на OFFNews. Озадачени от резултатите от нея, изпратихме въпроси чрез пресцентъра на БАБХ до проф. Желязков на 27 септември. До днес те се посрещат с мълчание.КонкурсътКонкурсът за заемане на академичната длъжност \"професор\" в НДНИВМИ по научната специалност \"Паразитология и инвазионни болести на животните и човека\" (в който Желязков се оказва единствен кандидат) е обявен на 4 март 2014 г. в Държавен вестник. По това време Желязков е директор на същия институт.Материалите за конкурса са публикувани три месеца по-късно и в тях странно липсва списък с цитирания на П. Желязков, каквито може да се видят в документацията на кандидатите в другите процедури. Ето само две от тях:СтатиитеЖелязков прилага списък с 36 научни публикации, доклади и научни становища, на базата на които трябва да се прецени дали на кандидата за професор може да се присъди тази академична длъжност. Нито една от тях не е в списание с импакт фактор. Единствените, публикувани в чужди списания, са статиите под №1 и №13.В  такава липсва. Не се открива и в цялото списание. Сметнахме, че може би просто ние не можем да я открием, затова се обърнахме към БАБХ с молба за линк на цитираната статия. До момента нямаме отговор от Агенцията.Втората статия, публикувана извън България, е №13: Zhelyazkov P., Koruddjjski, Galabinova T. Chaleva E., Study of the antimicrobial activity of tiamulin hydrogen fumarateq against pathogenic microorganisms isalated from animals. (2006) Folia veterinaria, 50, 1: 9-12). ()Според списъка на Желязков тя е отпечатана в бр. 50 на .  е трудно откриваем и от него е видно, че статията е от 4 стр., заедно с таблицата и препратките.Публикация с идентични заглавие и авторски екип може да се открие и в списъка с публикации на проф. Елена Чалева (http://obuch.info/spisk-na-nauchnata-produkci-na-prof-elena-chaleva--ndnivmi-sof.htm), но в следните два варианта:Второто списание вероятно се казва , а грешката е в резултат на недоглеждане. Екипът ни обаче не откри такова списание.Попитахме проф. Желязков дали има публикации в списания с импакт фактор - вкл. извън посочения списък, както и дали е ръководил успешно завършили докторанти. Нямаме отговор на тези въпроси.РецензииСлабостите в представената документация на кандидата са отразени в рецензиите на оценяващите ги, но нито един от тях не е против той да стане професор.Рецензентът проф. д.в.м.н. Йотко Каменов Иванов например пише:И все пак на финала на рецензията си проф. Иванов пише, че кандидатът  по конкурса има достатъчно богат като научен работник\", че той \"не се е откъсвал от науката и винаги е бил на гребена на паразитологичната наука и практика\", затова \"...с убеденост предлагам на уважаемото научно жури да гласува за присъждане на научното звание \"професор\".Втората рецензия - на проф. Илия Банков - нарича дейността на кандидата \"впечатляваща\", който е \"изграден специалист в областта на ветеринарната медицина и в частност на паразитологията и е търсен за решаването на най-отговорни въпроси в тези области\".Колкото и благосклонен да е проф. Банков, и той не може да пропусне липсата на списък с цитирания и на ръководени докторанти, а също - и грешките в документацията на кандидата.Третата рецензия - на доц. д-р Валентин Радев - също отбелязва слабостите, но и също е положително настроена към желанието на кандидата да стане професор.КонтролДали представените трудове са достатъчни, за да стане кандидатът професор е въпрос от компетентността на Комисията по академична етика към министъра на образованието и науката. Според правилника ѝ тя подпомага министъра \"при осъществявания от него контрол върху процедурите за придобиване на научни степени, както и за заемане на академични длъжности относно съответствието им с изискванията на Закона за развитието на академичния състав в Република България, правилника за прилагането му и правилниците на висшите училища и научните организации\" (Правилник за дейността на Комисията по академична етика, обн. - ДВ, бр. 68 от 17.08.2018 г., чл. 2, ал. 1). Нейните основни функции (според чл. 4, ал. 1) включват извършването на проверки относно:1. нарушения при провежданите процедури за присъждането на научни степени или за заемането на академични длъжности;2. конфликт на интереси при формирането на съставите на научните журита по смисъла на § 1, т. 2а от допълнителните разпоредби на Закона за развитието на академичния състав в Република България;3. наличието на плагиатство по смисъла на § 1, т. 7 от допълнителните разпоредби от Закона за развитието на академичния състав в Република България в дисертационните трудове и представените за оценяване публикации;4. недостоверност на представените научни данни.", "date": "2019.10.01", "title": "Как новият шеф на БАБХ е станал професор (обновена)"}
{"url": "https://offnews.bg/ikonomika/novi-pravila-za-otchitane-na-parnoto-v-sila-ot-dnes-712230.html", "text": "Нови правила за отчитане на парното влизат в сила днес, 1 октомври.Променят се сроковете за отчитане на топломерите, за съставяне на изравнителните сметки и за възражения по тях, съгласно Наредбата за топлоснабдяване. Всяка абонатна станция ще има собствено досие.Топлинните счетоводители ще отчитат уредите до 10 юли, а изравнителните сметки ще пращат на дружеството до 5 дни след това. Крайният срок за възражения ще е до 31 август, а не до края на септември, както беше досега.Променя се и механизмът за изчисление на сумата за сградна инсталация. Досега процента предлагаше топлинният счетоводител. От днес съкооператорите ще го определят сами, като ще могат да варират между 20 и 40%. Как хора, които не са специалисти, ще се ориентират какъв да е процентът - предстои да видим.Въвежда се и диференциация на процента за сградните инсталации в зависимост от това дали са от открит или закрит тип.", "date": "2019.10.01", "title": "Нови правила за отчитане на парното в сила от днес"}
{"url": "https://offnews.bg/medii/i-korespondentite-na-radioto-iskat-ostavkata-na-generalnia-direktor-712261.html", "text": "Кореспондентите на БНР в страната се обединиха в обща позиция и днес я изпратиха в СЕМ. След безпрецедентното спиране на радиосигнала и опитите да бъде свалена от ефир Силвия Великова, обстановката в Радиото е нездравословна и оставането на Светослав Костов на поста генерален директор ще ескалира допълнително напрежение, подчертават 17-те подписали се. Всички те са категорични - и генералният директор, и Управителният съвет на БНР, трябва да подадат оставките си. Липсват обаче имената на кореспондентите в Кърджали и Смолян.Вчера подобно писмо с конкретни детайли, опровергаващи твърденията на директора Костов,бе изпратено до СЕМ от Редколегията. Идеята е да се изяснят истините и всички обстоятелства, довели до кризата в \"Старата къща\", както наричат Радиото, а членовете на СЕМ да се запознаят с тях, преди да се произнесат с решение. Ето и целия текст на позицията на 17 от регионалните кореспонденти на БНР: Уважаеми членове на Съвета за електронни медии,по повод тиражираните твърдения относно легитимността на редколегията на програма \"Хоризонт\", държим да уточним, че всяка една позиция, заявена от нашия представителен орган пред Вас, е съгласувана с всеки един от нас и ние категорично заставаме зад искането \"ЗА\" оставката на генералния директор на БНР Светослав Костов и на УС на БНР.Причините за това са ви ясни - безпрецедентното спиране на радиосигнала и опитите за отстраняването от ефира на журналиста Силвия Великова. В момента обстановката в Радиото е нездравословна и оставането на Светослав Костов на този пост ще ескалира допълнително напрежение.Дълбоко сме възмутени от опитите разговорът за безпрецедентното спиране на ефира на 13 септември 2019 г да бъде подменян с финансови въпроси за размера на заплатите и хонорарите в БНР. Вярваме, че и Вие оценявате работата на кореспондентите като изключително важна и съдържаща смисъла на определението \"Национално радио\" - то е национално не заради техническите възможности на радиоразпръскването, а заради темите, които звучат в ефира.Няма да си позволим да показваме фишовете за заплатите си, тъй като това би принизило дискусията до ниво, каквото се опитват да наложат неизвестни за нас колеги. Темата в този казус е спирането на ефира и опитите за натиск върху свободното изразяване на журналистическо мнение.Категорично заявяваме, че стоим още от първия ден на скандалното спиране на радиосигнала в цялата страна зад искането на оставка на генералния директор Светослав Костов и Управителния съвет на БНР. Това не е емоционално решение, а светкавична реакция, която, въпреки стотиците километри помежду ни, беше представена на колегите ни в София без нито един глас \"въздържал се\" или \"против\".С уважение:Благоевград - Кети ТренчеваБургас - Даниела КостадиноваВарна - Даниела СтойноваВелико Търново - Здравка МаслянковаВраца - Ива АнтоноваГаброво - Велина МахлебашиеваДобрич - Мая ЩърбановаКюстендил - Кирил ФалинЛовеч - Пламен ХристовПазарджик - Невена ПетроваПлевен - Латинка СветозароваПловдив - Кремена ДаневаРусе - Ася ПенчеваСливен - Стоян РадевТърговище - Евтим ПетковХасково - Дора АтанасоваЯмбол - Даниела Костова", "date": "2019.10.01", "title": "И кореспондентите на Радиото искат оставката на генералния директор"}
{"url": "https://offnews.bg/evropa/velikobritania-shte-predstavi-detajlni-predlozhenia-na-es-otnosno-bre-712231.html", "text": "Очаква се още сряда или четвъртък правителството на Великобритания да представи на ЕС детайлни предложения, относно Брекзит това, съобщи правителствен източник Би Би Си. По-голяма част от предложенията ще бъдат оповестени публично.Британското правителство предлага да се създадат „зони за освобождаване на стоките от мита“ в Северна Ирландия и Ирландия. Най-голяма пречка за постигане на сделка остава „предпазният механизъм“ за избягване на твърда граница на остров Ирландия. Очаква се всички предложения да бъдат оповестени преди голямата среща на високо равнище на ЕС на 17 октомври. Според премиера Борис Джонсън напускането на Обединеното кралство ще стане независимо дали ще има нова сделка или не, като твърди, че предпочита това да се случи със сделка.Европейската комисия казва, че има желание да разгледа новите предложения, но трябва да се стигне до единство и също така да са юридически приложими. Британската страна се надява до края на седмицата Лондон и Брюксел да навлязат в период на интензивни преговори и да се стигне до споразумение. Не е сигурно обаче дали ЕС ще приеме предварителните условия, с които да доведе до следващата фаза на преговорите. ", "date": "2019.10.01", "title": "Великобритания ще представи детайлни предложения на ЕС, относно Брекзит"}
{"url": "https://offnews.bg/obshtestvo/testvat-sistemata-za-trevoga-dnes-712233.html", "text": "В София, Бургас, Варна, Кърджали, Монтана, Пазарджик, Плевен, Пловдив, Русе, Смолян, Враца и в населените места в 30-километровата зона около АЕЦ „Козлодуй“, Стара Загора и Гълъбово от 11.00 часа днес ще бъде задействана сиренната система чрез излъчване на националните сигнали за тревога и край на тревогата. Сигналите ще бъдат съпътствани от гласова информация, съобщи МВР. В тренировката ще участват и интегрираните локални системи за оповестяване, изградени в обекти, чиято дейност създава опасност от възникване на бедствия. Тренировката ще се извърши за проверка на техническото състояние на националната система и за обучение на населението.", "date": "2019.10.01", "title": "Тестват системата за тревога днес"}
{"url": "https://offnews.bg/112/postradal-pri-intcidenta-v-galabovo-e-v-kritichno-sastoianie-712229.html", "text": "Критично е състоянието на един от двамата пострадали при инцидента в ТЕЦ \"AES Гълъбово”, станал вчера.Мъжът е в кома. Показателите му са нестабилни, съобщиха от болницата в Стара Загора, цитирани от bTV. Той е на белодробна вентилация, каза д-р Петко Михайлов.Другият ранен е претърпял черепна операция. Състоянието му е стабилно. Той е в съзнание.Злополуката стана при ремонт на станция за битови отпадни води към 16:30 ч вчера. Предполага се, че двамата са вдишали газ и са загубили съзнание. Първоначално са откарани до болницата в Гълъбово, откъдето са прехвърлени в Стара Загора.Един от мъжете е работник, другият е от външна фирма.Дружеството заяви готовност да поемат всички разходи и да осигури всичко необходимо за възстановяването им.", "date": "2019.10.01", "title": "Пострадал при инцидента в Гълъбово е в критично състояние"}
{"url": "https://offnews.bg/leka-atletika/mirela-demireva-ne-se-spravih-nito-fizicheski-nito-psihicheski-712238.html", "text": "Олимпийската вицешампионка Мирела Демирева определи десетото си място в скока на височина на световното първенство по лека атлетика в Доха като провал и сподели пред колегите от \"BGathletic\", че не се е справила нито психически, нито физически.\"Не знам какво да кажа. Не че не ми се е случвало преди. Нещата не ми се случват винаги. Годината не беше лесна. Днес очевидно не бях най-добрата и не се справих нито физически, нито психически.Годината беше интересна, научих много неща. Няма да хленча, няма да се оправдавам. Провалих се. Сигурна съм, че съм готова за 2 метра. Основното, на което аз разчитам, е техниката.Технически не ми се получаваше скокът. Причината е, че прекалено много мислих. Това е състезание – летвата се слага и скачаш. Но трябва да влезеш в детайли в техниката – това ми беше грешката, това ми беше грешката цяла година.Уча се. Грешките са си мои. Аз смятам за себе си, че съм се реализирала като спортист, но искам да отида отвъд тази точка\", каза Демирева.", "date": "2019.10.01", "title": "Мирела Демирева: Не се справих нито физически, нито психически"}
{"url": "https://offnews.bg/zdrave/ndk-svetva-v-rozovo-v-parvia-den-na-mesetca-za-borba-s-raka-na-gardata-712234.html", "text": "За трета поредна година, вечерта на 1-ви октомври, фасадата на Националния дворец на културата ще бъде осветена в розово – цветът, който символизира битката с рака на гърдата. Октомври е Световен месец за борба с карцинома на млечната жлеза.Осветяването на Националния дворец на културата ще постави началото на профилактична кампания, организирана от Първа САГБАЛ „Света София“, срещу това тежко заболяване. Инициативата е подкрепена от Столична община.През целия месец в девет болници в София, Пловдив и Стара Загора медицински специалисти ще провеждат безплатни мамологични прегледи. Лечебните заведения-партньори и графикът с часовете ще бъдат оповестени на 4-ти октомври.Всяка година 2 100 000 души по света чуват диагнозата рак на гърдата, повече от 620 000 стават жертви на болестта. В България 4000 жени годишно се диагностицират със заболяването, а над 1200 от тях не успяват да се справят с болестта. ", "date": "2019.10.01", "title": "НДК светва в розово в първия ден на месеца за борба с рака на гърдата"}
{"url": "https://offnews.bg/futbol/tcska-prodava-evandro-v-turtcia-712239.html", "text": "Топреализаторът на ЦСКА през новия сезон Евандро е пред трансфер в Турция. Местни тимове наблюдават изявите на бразилеца под лупа от началото на сезона, съобщава вестник \"Меридиан Мач\".Това стана ясно след изказване на бившия футболен агент Бейсман, който в момента се изявява като анализатор с безспорен авторитет. Той твърди, че Евандро му прилича като стил на игра на Гийерме, който е футболист на Малатияспор.Бразилският футболист е играл за португалските Брага и Жил Висенте, полския Легия Варшава и италианския Беневенто. За него се смята, че умее да създава много положения и да влияе силон на играта на отборите си.Евандро започна сезона много силно и не спираше да бележи важни голове и в Европа, и във вътрешния шампионат. Южноамериканецът обаче е налегнат от сериозна голова суша напоследък и не се е разписвал точно един месец. За последно вкара на Левски на 1 септември.", "date": "2019.10.01", "title": "ЦСКА продава Евандро в Турция"}
{"url": "https://offnews.bg/tenis/atp-otstrani-palav-sadia-po-tenis-712254.html", "text": "Италианският съдия по тенис Джанлука Москарела беше отстранен от работа в турнирите под егидата на АТР заради палавото си поведение на корта. Реферът, който има златна значка, означаваща, че е от най-висока категория, привлече вниманието върху себе си с освободено поведение през миналата седмица.Инцидентите с него са станали на турнира от сериите Чаланджър във Флоренция. В мача между Педро Соуза и Енрико Дела Вале той си позволил да поощрява един от тенисистите.\"Хайде, удряй по-силно топката и го приключвай. Много е горещо, стар човек съм\", казал Москарела на Соуза, който обаче в крайна сметка загубил въпреки поощренията му.Поведението му е неприемливо и в историята на АТР има и други случаи на отстранени съдии за окуражаване на участници.В същия мач Москарела има и друго провинение. Той отправил комплименти към едно от момичетата, които носят топките.\"Ти си много секси. Направо си фантастична. Горещо ли ти е?\", били думите му към тийнейджърката. В този случай той може и да не бъде преследван от закона в Италия, тъй като в страната такива волности не се преследват, ако момичето е над 14 години.Проблемите му с АТР обаче ще са големи, тъй като преди няколко години към него е имало оплакване от него от пълнолетна служителка на асоциацията в Гщаад. Той я повикал в кабинета си и предложил да правят секс. Тя отказала, а той я обвинил, че го е провокирала с големите си гърди и стегнати задни части.", "date": "2019.10.01", "title": "ATP отстрани палав съдия по тенис"}
{"url": "https://offnews.bg/politika/evropejskiat-parlament-izslusha-maria-gabriel-712223.html", "text": "Комисиите по промишленост, изследвания и енергетика и по култура изслушаха тази вечер Мария Габриел, която е кандидат за поста еврокомисар с ресор „Иновации и младеж“.Правната комисия на Европейския парламент не сметна за необходимо да я изслушва за потенциален конфликт на интереси, предаде БНР от Брюксел.Новият ресор на Габриел беше формулиран по този начин от новоизбрания председател на Европейската комисия Урсула фон дер Лайен. Изслушването продължи повече от два часа и половина.„Радвам се, че много от инициативите ми в предишния ресор с този може да получат ново измерение. И вярвам, че в следващите часове в диалог ще набележим нови идеи, средства и инструменти за нашите научни изследователи, за иноваторите, за университетите, за учителите, за спортистите, за младите хора, за творците“. Така Габриел започна обръщението си на български език.В увода си тя припомни предишното си изслушване в ЕП, когато бе номинирана за ресор „Цифрова икономика и цифрово общество“: „През тези 2 години и 3 месеца работихме с вас в духа на разбирателство и споделена визия за дигиталното бъдеще на Европа. Поради това искам да благодаря на Европейския парламент и на всеки, с когото сме работили заедно по хиляди дигитални въпроси…Имахме плодотворни дискусии с много от вас и бих искала това сътрудничество да продължи. Искам да благодаря и на премиера Бойко Борисов, че ми гласуваха доверие да бъда кандидат за еврокомисар“.„Ще поискам силно увеличение на средствата по програмата „Хоризонт – Европа“, защото това не е разход, а инвестиция“, заяви още Мария Габриел.Като едно от основните предизвикателства тя обяви запазването на лидерството на Европа в науката и подчерта, че Китай бързо ни настига.Габриел се обяви и за цифровизация на културното наследство, като според нея до момента е дигитализирано едва една 10 на сто от него. Тя заяви, че в тази насока има какво още да се желае в работата със страните-членки. В заключение Мария Габриел разказа на евродепутатите накратко историята на химна на българската просвета „Върви, народе възродени“ и рецитира част от стиховете на Стоян Михайловски, което бе посрещнато с бурни аплодисменти от членовете на ЕП.Във вторник в 9 часа се очаква оценката на двете комисии по кандидатурата на българката за ЕК.От пресцентъра на ГЕРБ определиха представянето й тази вечер като блестящо и цитираха свои евродепутати.“От развитието на ресора зависи в голяма степен как Европа ще се справи в технологичното състезание с Китай и САЩ”, е заявила евродепутатът от ЕНП/ГЕРБ Ева Майдел, която е член на Комисията по промишленост, изследвания и енергетика. “Конкурентоспособността на Европа ще зависи от това дали ЕС ще инвестира в новаторски технологии и адаптацията на работната сила и образованието. Това е голяма отговорност, възложена на Мария Габриел и тя се представи отлично на изслушването”, допълва Ева Майдел.Евродепутатът Асим Адемов, също от ЕНП/ГЕРБ, член на Комисията по култура и образование, отбелязва подкрепата, която българският кандидат за еврокомисар е получила от евродепутати от различни страни и парламентарни групи.”През последните години като еврокомисар по цифровата икономика и общество, Мария спечели доверието на колегите си и репутация на старателен и методичен професионалист. Както и през 2017 г., когато премина нейното първо изслушване пред Европейския парламент, така и днес, тя доказа, че е много добре подготвена и способна да се справи с това предизвикателство. Безупречното ѝ представяне, както и усърдната работа, с която спечели подкрепата на евродепутати от всички парламентарни групи, допринесоха за този пореден успех, с който всички се гордеем. Вярвам, че ни очакват още големи постижения и добро сътрудничество през следващите пет години”, коментира Адемов.", "date": "2019.10.01", "title": "Европейският парламент изслуша Мария Габриел"}
{"url": "https://offnews.bg/obshtestvo/v-moderno-predgradie-i-poduiane-bez-voda-dnes-712210.html", "text": "„Софийска вода” временно ще прекъсне водоснабдяването в някои части на столицата днес, 1 октомври, предупреждават от дружеството.Във връзка с прекъсване на сградно водопроводно отклонение на ул. „Антон Кецкаров“, кв. „Модерно предградие“, се налага спиране на водоподаването от 09:00 до 17:00 часа на клиентите на „Софийска вода”, живеещи в района на ул. „Антон Кецкаров“ - от бул. „Сливница“ до ул. „Връх Манчо“.Във връзка с изграждане на сградно водопроводно отклонение на ул. „Георги Пеячевич“, кв. „Подуяне“, се налага спиране на водоподаването от 09:30 до 16:30 часа на клиентите на „Софийска вода”, живеещи в района на ул. „Георги Пеячевич\" - от ул. „Марагидик\" до ул. „Кобилино бранище\".", "date": "2019.10.01", "title": "В Модерно предградие и Подуяне без вода днес"}
{"url": "https://offnews.bg/tenis/andi-mari-pobedi-polufinalist-ot-us-open-712263.html", "text": "Британецът Анди Мъри надделя над 13-ия в света Матео Беретини в два сета в двубой от първи кръг на турнира от сериите ATP 500 в Пекин. Бившият №1 в света се наложи над италианеца със 7:6 (2), 7:6 (7) след два часа игра.Двукратният олимпийски шампион направи два пробива и допусна грешки на своя сервис също два пъти. В следващия кръг негов противник ще бъде сънародникът му Камерън Нори, с когото не се е срещал досега.В друг мач от първи кръг Джон Иснър победи трудно Гаел Монфис с 6:4, 6:7 (5), 6:3. Американецът записа 22 аса и допусна само една двойна грешка в мача.19-годишният канадец Феликс Оже-Алиасим продължава напред след успех над Алберт Рамос-Виньолас с 6:3, 6:4.", "date": "2019.10.01", "title": "Анди Мъри победи полуфиналист от US Open"}
{"url": "https://offnews.bg/obshtestvo/slanchevo-s-temperaturi-do-30-gradusa-dnes-712209.html", "text": "Днес над България ще е слънчево. След обяд ще има временни увеличения на облачността, но ще е без валежи, прогнозира НИМХ.Ще духа слаб, в Дунавската равнина до умерен северозападен вятър. Привечер в Източна България вятърът ще се ориентира от югоизток. Максималните температури ще са между 25° и 30°.Над планините ще е слънчево, след обяд ще има временни увеличения на облачността. Без валежи. Ще духа умерен до силен вятър от запад-северозапад, който привечер ще се ориентира от юг-югоизток. Максимална температура на височина 1200 метра – около 20°, на 2000 метра – около 13°.По Черноморието ще е предимно слънчево. Привечер ще духа до умерен вятър от изток-югоизток. Максималните температури ще са 24 - 27°. Температурата на морската вода е 21-22°. Вълнението на морето ще е 1 - 2 бала.Атмосферното налягане слабо ще се повиши и ще се доближи до средното за месеца.Слънцето изгрява в 7:23 ч. и залязва в 19:09 ч.", "date": "2019.10.01", "title": "Слънчево, с температури до 30 градуса днес"}
{"url": "https://offnews.bg/leka-atletika/stiskame-paltci-na-ivet-i-tihomir-ivanov-v-doha-712242.html", "text": "Двама български лекоатлети ще участват днес на световното първенство в катарската столица Доха.Тихомир Иванов ще стартира в 16:50 часа в квалификациите на скок на височина. Той е в първа група, в която са 15 състезатели, а общо 31 скачачи ще се борят за финала.За него квалификационната норма е 231 см, а ако не бъде покрита от 12 атлети, ще се допълни с най-добрите постижения под тази височина, докато се запълни дузината. Тази година Иванов има 230 см, а 231 см е личният му рекорд.Ивет Лалова-Колио пък ще бяга на полуфинал на 200 метра във втора серия, като стартът е от 21:43 часа. Участващата на седмо поредно световно софиянка е както вчера в седми коридор.Фаворитка в серията е стартиращата на шеста пътека олимпийска шампионка от Рио на 100 и 200 м Илейн Томсън от Ямайка, която тази година има 22:00 секунди. Място на финала получават първите две от всяка от трите серии, както и двете спринтьорки с най-добрите две времена от останалите.", "date": "2019.10.01", "title": "Стискаме палци на Ивет и Тихомир Иванов в Доха"}
{"url": "https://offnews.bg/lajfstajl/avstralia-prevzema-dokumentalnite-kanali-na-viasat-world-712182.html", "text": "Австралия превзема документалните канали на Viasat World от 1 октомври.Рубриката „Дивата Австралия“ стартира по  още в първия ден на месеца и ще покаже изумителни документални филми като „Големия бариерен риф“ на Сър Дейвид Атънбъро, „Магическата Австралия“ и „Дивата Австралия“(за точната програма следете ).Най-новият сезон на супер-успешните „Австралийски търсачи на злато“ дебютира по Viasat Explore на 7 октомври, понеделник, като за най-запалените фенове на поредицата, каналът за мъже на Viasat World е подготвил 48-часов маратон с предходните сезони в събота и неделя, 5 и 6 октомври (програмата е на: ). По-умерените фенове на Австралия могат да прекъснат за час в неделя, 6 октомври, за да проследят премиерата на „Ветеринар в пустошта“ от 14:00 часа по .В \"Дивата Австралия\" по  (всеки делничен ден през октомври от вторник, 1 октомври, в 21:45 часа) сър  Дейвид Атънбъро е в Големия бариерен риф, в света на най-загадъчните и опасни животни и пътувате назад във времето до праисторическа Австралия. \"Ветеринар в пустошта\" по  започва от неделя, 6 октомври, в 14:00 часа. Поредицата ще ви срещне с Рик Фени - ветеринар с 40-годишен опит, семейството му и мрежата му от ветеринарни клиники, които показват какво е да се работи с животни в най-враждебните условия в Западна Австралия.Рик е един от най-интересните ветеринари в света - от началото на кариерата си той се придвижва с каравана и поддържа този начин на живот оттогава. Той редовно се впуска в пътешествие от 3000 км през цяла Западна Австралия, за да посети отдалечени клиенти, ветеринарните си клиники и семейството си. Поредицата показва сина на Рик Ед - морски биолог и експерт по акулите, неговата дъщеря и колежка Луиза Фени и екипите от отдадени млади ветеринари, които работят в многобройните му клиники в Западна Австралия.Всяка вечер от понеделник, 7 октомври, в 21:15 можете да гледате и най-новия сезон на \"Австралийски търсачи на злато\" по .В четвъртия сезон от \"Австралийски търсачи на злато\" се появява нов екип от щата Виктория, чиято цел е да открие късове на стойност милиони долари, имайки предвид, че на тяхна територия е открито най-голямото наносно злато на планетата.Докато новаците преследват чудовищната си мечта, опитните търсачи на злато планират нови операции, разработват нови територии и се отправят още по на север в суровите условия на Западна Австралия. Без да се страхуват от отровните змии, свирепия пек и собствените си слабости, златотърсачите преследват по-упорито от всякога целите си за забогатяване.", "date": "2019.10.01", "title": "Австралия превзема документалните канали на Viasat World"}
{"url": "https://offnews.bg/obshtestvo/dnes-e-praznikat-pokrov-bogorodichen-712226.html", "text": "Църквата празнува днес Покров на Пресвета Богородица. В повечето славянски езици думата \"покров\" означава едновременно \"покривало\" и \"защита\".Празникът възникнал през X век, за да се почете явяването на Божията Майка в Константинопол. Това необикновено знамение е станало в първата половина на Х век, в края на живота на св. Андрей Юродиви († ок. 936 г.).В църквата във Влахерна, близо до градските порти по време на нощно бдение, няколко души видели Богородица, съпровождана от св. Йоан Кръстител, св. Йоан Богослов и други светци. Тя тръгнала към центъра на храма, коленичила и дълго време останала в молитва с лице обляно в сълзи. После свалила покривалото (покрова) си и го простряла над хората в знак на защита. По това време жителите на града били заплашени от варварско нашествие; след явяването опасността отминала и градът бил спасен от кръвопролития и страдания.Празникът Покров на Божията Майка се извършва само в славянските страни - вероятно защото св. Андрей бил славянин по произход. В Руската църква празникът е установен около XII век. В Константинопол, макар и да не празнували този празник, възпоменавали видението на св. Андрей. Във Влахернската църква имало икона на Божията Майка в този вид, както Тя се явила на св. Андрей.Според преданието на 1 октомври 910 г. сарацините (араби) нахлули в пределите на Византийската империя и я подложили на тежко изпитание. Император по това време бил Лъв Мъдри (886-911). Свети Андрей Юродиви с ученика си Епифаний се намирал по това време на всенощно бдение в цариградската църква Влахерна, където се пазела като скъпоценна реликва една от одеждите на света Богородица.Било събота срещу неделя. Църквата била пълна с народ. В 10 часа през нощта по време на всенощното бдение св. Андрей насочил погледа си нагоре и видял св. Богородица във въздуха. Тя била обкръжена от пророци, апостоли и ангели. Със своя омофор покривала богомолния народ и се молела за него на своя божествен Син. Развълнуван от гледката, св. Андрей запитал тихо ученика си: Виждаш ли, брате, как света Богородица се моли? Епифаний отговорил: Виждам, отче свети, и се ужасявам!Това видение на двамата подвижници станало известно на богомолците в храма, а след това и на целия град.По молитвите и покровителството на света Богородица арабите били прогонени от страната. А Църквата учредила празника \"Покров Богородичен\".", "date": "2019.10.01", "title": "Днес е празникът Покров Богородичен"}
{"url": "https://offnews.bg/temida/plamen-georgiev-podade-ostavka-kato-prokuror-gotov-e-za-konsul-vav-v-712244.html", "text": "Пламен Георгиев депозира оставка за освобождаване от длъжността \"прокурор\", считано от 2 октомври.Най-вероятно оставката ще бъде гледана на заседанието на Прокурорската колегия в сряда.Правителството назначи бившия председател на Комисията за противодействие на корупцията и отнемане на незаконно придобитото имущество (КПКОНПИ) Пламен Георгиев Димитров за генерален консул на България в испанския град Валенсия. Решението на Министерския съвет е взето на закрито заседание на 9 август, съобщи БГНЕС. Пламен Георгиев подаде оставка като шеф на антикорупционната комисия в последния ден на юли и още същия ден оставката му бе одобрена от Народното събрание. Той обясни напускането на поста със скандала с терасата на апартамента му в София, върху която, според Столична община, има построени незаконни постройки. Проверка на НАП показала, че всичко около доходите и придобиването на имота на Георгиев е чисто, обяви тогава той.В началото на август прокурорската колегия на ВСС се събра на извънредно заседание, за да го възстанови на работа като прокурор в специализираната прокуратура. Назначението му там е от 1 август, решиха съдебните кадровици. Пламен Георгиев бе зам.-шеф на специализираната прокуратура преди да оглави антикорупционната комисия.", "date": "2019.10.01", "title": "Пламен Георгиев подаде оставка като прокурор, готов е за  консул във Валенсия"}
{"url": "https://offnews.bg/obshtestvo/sofijskiat-universitet-otkriva-akademichnata-2019-2020-godina-712062.html", "text": "Софийският университет открива официално новата академична година днес.Гост на официалното откриване ще бъде вицепрезидентът Илияна Йотова, съобщиха от висшето училище.В началото на тържествената церемония, в 9.55 часа, ректорът проф. дфн Анастас Герджиков, членовете на Академичния съвет на Софийския университет и вицепрезидентът г-жа Илияна Йотова ще поднесат цветя пред паметниците на Евлоги и Христо Георгиеви.Ректорът ще открие академичната учебна година със слово и ще представи деканите на факултетите на Софийския университет.Приветствие към академичната общност ще отправи вицепрезидентът Йотова.В края на церемонията ректорът и вицепрезидентът ще връчат студентските книжки на първокурсниците, които са лауреати от олимпиади.", "date": "2019.10.01", "title": "Софийският университет открива академичната 2019/2020 година"}
{"url": "https://offnews.bg/zdrave/zatiagat-kontrola-na-klinichnite-prouchvania-712241.html", "text": "По-строг ред, който да гарантира безпристрастните и прозрачни разрешения на клиничните проучвания, предлага Министерството на здравеопазването. Това са поредните изменения, след като през февруари ведомството публикува проект за изменение на правилника за Етичната комисия.В новия вариант изрично се упоменава, че само хора, които не са в конфликт на интереси, ще имат думата при оценката на клиничното изпитване, обсъжданията и гласуването. Те трябва да са независими от възложителя - лечебното заведение, където то се изпитването, както и и от главния изследовател.С предложението на министерството се регламентира председателят на комисията да съхранява подадените декларации за конфликт на интереси. Новият текст уточнява, че след като здравният министър се запознае с документите ги връща на председателя на Етичната комисия, който от своя страна е задължен да ги пази.Припомняме, че с последните, вече обнародвани в Държавен вестник, промени в Правилника за дейността на Етичната комисия се прие мандатът на членовете й да е 4 години, като на всеки две години съставът се обновява наполовина.Етичната комисия за клинични изпитвания, към министъра на здравеопазването, бе създадена с цел да се разглеждат и оценяват научните, медицинските и етичните аспекти на предложеното клинично изпитване. Комисията включва не по-малко от двама редовни членове с немедицинско образование - представители на двата пола.", "date": "2019.10.01", "title": "Затягат контрола на клиничните проучвания"}
{"url": "https://offnews.bg/futbol/levski-se-oplakva-ot-naduti-tceni-za-sedalkite-na-ovcha-kupel-712245.html", "text": "В Левски се оплакаха от раздути цени на щетите, които феновете на клуба нанесоха на стадиона на Славия по време на двубоя между двата тима.Тогава бяха счупени много седалки, а Левски беше наказан да покрие щетите, оценени на 55 000 лева. От \"Герена\" твърдят, че една седалка струва над 12 лева с ДДС. Това съвсем не отговаря на афишираните 50 лева за бройка.\"Седалките са същите като останалите\", обявиха \"сините\", които са срещнали и друг проблем. Славия ползва два цвята на стадиона - бял и черен. Именно за това Левски ще трябва да поръча 2000 седалки.\"Искат ни да заявим поне 1000 от цвят\", разкриха \"сините\", цитирани от \"Тема: Спорт\".От \"Овча купел\" оцениха щетите на близо 55 000 лева, което означава, че са надули сериозно и цената на труда за поставянето на новите седалки.Иначе Левски ще мине далеч по-тънко за щетите, които бяха нанесени от феновете на стадиона в Балчик.Там \"сините\" ще трябва да покрият само част от телената ограда в сектора за гости, която бе помляна при опит на ултраси да я прескочат и да стигнат до хора от агитката на Спартак (Вн), които им се заканваха отсреща.", "date": "2019.10.01", "title": "Левски се оплаква от надути цени за седалките на \"Овча купел\""}
{"url": "https://offnews.bg/dw/evrodeputati-folksvagen-se-opitva-da-pecheli-no-vav-vreda-na-balgari-712248.html", "text": "От Европарламента прозвуча критика срещу плановете на Фолксваген да строи новия си завод в Турция, пише българската секция на \"Дойче веле\".„Като имаме предвид все по-лошото състояние на правовата държава, на медийната свобода и на демокрацията под управлението на президента Ердоган, решението на ръководството на концерна VW предизвиква потрес\", заяви в понеделник евродепутатът от Зелените Райнхард Бютикофер. Според него, това решение освен всичко нарушавало правилата на ЕС за защита на конкуренцията.„Изглежда, че решаващи за избора на Турция са били гаранцията, че с пари на турските данъкоплатци ще бъдат закупени 40 000 автомобила, както и щедрата държавна помощ в размер от 400 милиона евро\", каза още Бютикофер, който е председател на Европейската партия на Зелените. В рамките на Митническия съюз Турция се е ангажирала да спазва правилата на ЕС, но така и не прилага на практика това обещание, смята политикът.Агенция Франс Прес припомня, че до последния момент и България, която е член на ЕС, се е надявала да получи завода. Правителството в София също направи на концерна примамливо предложение за държавна помощ – по думите на премиера Бойко Борисов обаче, това можело да стане само „при стриктно спазване на европейското законодателство\".Бютикофер настоява за намеса на Европейската комисия, понеже, според него, Фолксваген се опитва да печели, нарушавайки правилата, а освен това и вреди на една държава-членка. Той добави, че този негов призив се подкрепя от европейски депутати от германските партии ХДС и СвДП.", "date": "2019.10.01", "title": "Евродепутати: Фолксваген се опитва да печели, но във вреда на България"}
{"url": "https://offnews.bg/futbol/sreshta-na-varha-shte-raznishtva-problemite-v-botev-pd-712240.html", "text": "Собственикът на Ботев (Пловдив) Георги Самуилов свика спешен борд на директорите, само 24 часа след като се завърна в България от бизнес дела в чужбина. Дискусията ще се проведе днес и се очакват интересни решения, информира plovdivderby.com.Не е изключено след нея той да се види и със старши-треньора Желко Петрович, спортния директор Адалберт Зафиров и Еролин Кючуков. Триото вероятно ще трябва да отговаря пред шефа си, защо се е стигнало до тук. Припомняме ви, че онзи ден пред фенове на Ботев (Пловдив) Зафиров и Петрович излязоха с коренно различни версии за провала на селекцията.След като черногорецът разбра за изказаната версия от Зафиров, която коренно се различаваше с неговата, наставникът видимо се ядоса. Третият отговорен футболен човек в Ботев (Пловдив) Еролин Кючуков пък, използва това, че голяма част от феновете не знаят дори, как изглежда и успя да се измъкне без да му се налага да дава обяснение пред побеснялата тълпа, която искаше оставки.Ботев (Пловдив) е на 12-о място в класирането. “Канарчетата” имат завоювани едва 9 точки от 33 възможни до този момент. Същевременно жълто-черните бяха докарани до ситуацията да са един от най-небалансираните отбори в родния елит.В тима разполагат само с един нападател (Вияна) и едно крило (Тонев). Ботев Пд разполага и с едва 6 халфа, от които двама са дефанзивни (Балтанов и ван Архем), а единият от четирите атакуващи е на 17 години (Слави Шопов). Другият пък е контузен (Антонио Вутов). Останалите двама са Неделев и Перван.Сега Георги Самуилов ще трябва да вземе решение, кой или кои от настоящите силни хора в Ботев Пловдив са виновни и кой ще поеме отговорността.", "date": "2019.10.01", "title": "Среща на върха ще разнищва проблемите в Ботев Пд"}
{"url": "https://offnews.bg/futbol/kamata-niamame-material-za-uchastie-na-goliam-forum-712236.html", "text": "Легендата на Барселона и България Христо Стоичков сподели пред БНТ, че националният отбор скоро няма да се класира на голям форум.\"Може би ще имаме някакви проблясъци, да победим един или два отбора, както Швеция и Холандия при Хубчев. Но нямаме материал. Какъв материал имаме, че да се гордеем, че имаме отбор? В момента Красимир Балъков е на огъня.Но който и да дойде, като нямаш материал, няма как да стане! Дано му позволят на Краси да направи, каквото иска. На нас болната тема е детско-юношеският футбол.Ние нямаме такъв. Аз не се съмнявам в качествата на Краси и Петьо, но с 8 или 10 точки няма как да станеш първи или втори в групата. То върви повече към нулата, а не към класиране на европейско или световно.Пътувам много, срещам се с доста големи треньори като Гуардиола, Моуриньо, Клоп, Сари, Анчелоти... За мен е нещо ново да видя тренировъчния им процес. Това ти прави удоволствие.А не като тук - да си намръщен, да не знаеш защо си на занимание. А играчите излизат на тренировка с усмивка. Специалистите почти не говорят.Казват \"Упражнение №1\" и си го провеждат, футболистите знаят какво е. Ние тук им обясняваме по 20 пъти какво трябва да направят, а те не могат\", каза Стоичков.", "date": "2019.10.01", "title": "Камата: Нямаме материал за участие на голям форум"}
{"url": "https://offnews.bg/sviat/edin-ubit-i-niakolko-raneni-v-mol-vav-finlandia-712264.html", "text": "Един човек е убит, а няколко са ранени при инцидент в мол в град Куопио, Източна Финландия, съобщиха Ройтерс и БТА.Полицията е задържала един човек. При ареста униформените са използвали огнестрелно оръжие.Властите съобщават за поне деветима ранени, сред които е и задържаният.Инцидентът станал в професионално училище, което се помещава в търговския център \"Хермани\".Очевидци разказват пред местни медии, че нападателят е бил въоръжен с нож.Засега не се съобщават повече подробности.", "date": "2019.10.01", "title": "Един убит и няколко ранени в мол във Финландия"}
{"url": "https://offnews.bg/obshtestvo/ot-2020-a-patuvame-do-velikobritania-s-mezhdunarodni-pasporti-712250.html", "text": "От 2020 година за пътуване до Великобритания ще имаме нужда от международни паспорти, съобщава Министерството на външните работи.От ведомството препоръчват на гражданите, които планират пътувания във Великобритания следващата година, да  носят със себе си валиден международен паспорт с биометрични данни.Британското правителство планира постепенно да ограничи възможността за пътуване от и за Великобритания с лични карти през 2020 г., ако страната напусне Европейския съюз без споразумение, т.нар. Брекзит без сделка.\"Все още не е обявено от кога ще влязат в сила новите изисквания. В тази връзка е препоръчително нашите сънародници, планиращи пътуване за и от Великобритания, да бъдат подготвени достатъчно отрано, като се снабдят с биометричен паспорт, в случай че не разполагат с такъв до момента\", предупреждава МВнР.Актуална информация, свързана с Брекзит, може да бъде намерена и на сайта на МВнР  в раздел „Какво трябва да знаем за Brexit?“, както и на сайта на българското посолство в Лондон .При необходимост от съдействие българските граждани могат да се свържат с посолството ни в Лондон на тел.: +44 20 7581 3144; +44 0 20 7584 9400, както и на дежурен телефон в извънработно време: + 44 20 7 5813144; + 44 20 7 5849400.", "date": "2019.10.01", "title": "От 2020-а пътуваме до Великобритания с международни паспорти"}
{"url": "https://offnews.bg/112/kamion-zatisna-zhena-na-nezakonno-smetishte-712291.html", "text": "Гондолата на тежкотоварен камион затисна жена, която почина, на незаконно сметище в ромския квартал \"Надежда\" в Сливен. Според местните жители, цитирани от бТВ, жената се е прибирала от работа към 16 часа. Жертвата е била открита едва когато гондолата е била вдигната от кран. Местните жители твърдят, че много пъти са сигнализирали за незаконното сметище, но никой не им обръщал внимание. Там са се изхвърляни както битови, така и строителни отпадъци. От общината в Сливен пък реагираха, че многократно са се опитвали да разчистят терена. ", "date": "2019.10.01", "title": "Камион затисна жена на незаконно сметище"}
{"url": "https://offnews.bg/futbol/sektor-g-iska-ostavkite-na-liupko-petrovich-i-stojcho-stoilov-712249.html", "text": "Феновете от Сектор Г публикуваха обръщение към ръководството на ЦСКА. Привържениците искат от отбора да си тръгнат Стойчо Стоилов и Люпко Петрович.\"\".", "date": "2019.10.01", "title": "Сектор Г иска оставките на Люпко Петрович и Стойчо Стоилов"}
{"url": "https://offnews.bg/politika/borisov-gerb-raboti-dobre-s-bhk-i-ne-misli-da-go-zakriva-video-712262.html", "text": "ГЕРБ не желае заличаването на БХК от регистрите на НПО и не одобрява това предложение, направено от ВМРО, обяви премиерът Бойко Борисов пред тв \"Европа\". \"Винаги съм бил за свободата на словото и за свободата на изразяване на различни позиции. С БХК сме работили добре в случаите, когато се е налагало. Не виждам никаква логика мен да ме питате дали съм за това. Неправителственият сектор е изключително важен като коректив\", бе категоричен Борисов.Малко преди това Българският хелзинкски комитет отговори чрез видео послание на , която според него \"по пряк и косвен начин оказва натиск върху българските магистрати и извършва противоконституционна, противозаконна, неморална и открито антибългарска дейност\".Георги Богданов, изпълнителен директор на Национална мрежа за децата;Надя Шабани, юрист, бивш председател на Държавната агенция за закрила на детето;Капка Панайотова, Център за независим живот;Виктор Лилов, активист за човешки права и книгоиздател;Ирина Недева, журналист;Огнян Исаев, журналист;Мария Черешева, зам.-председател на Асоциацията на европейските журналисти;Стана Илиева, активист за човешки права;Орлин Спасов, изпълнителен директор на фондация \"Медийна демокрация\";Симеон Василев, съосновател и изпълнителен директор на фондация CLAS.", "date": "2019.10.01", "title": "Борисов: ГЕРБ работи добре с БХК и не мисли да го закрива (видео)"}
{"url": "https://offnews.bg/zdrave/bezplatni-ochni-pregledi-v-aleksandrovska-712265.html", "text": "Безплатен очен скрининг за откриване на диабетна ретинопатия и макулна дегенерация организира УМБАЛ Александровска. Кампанията „Виж зрението - действай сега!\" се осъществява в партньорство със Сдружение \"Ретина България\" по повод 28 септември Световен ден на ретината и 8 октомври – Международен ден на зрението.Прегледите ще се извършват в консултативния кабинет на Клиниката по очни болести (4 етаж) в периода 7-11 октомври 2019г. от 13.30 до 17.00ч. Записване на тел.: 02/9230 295. Направления по НЗОК не се изискват.При желание от страна на пациентите, те ще бъдат допълнително информирани за офталмогенетичните заболявания, диагностичното им изясняване (генетични изследвания и консултация), както и за налични терапии и терапиите в развитие (текущи клинични изпитвания), в които биха могли да се включат.Болестите на ретината са водещата причина за загуба на зрение в развития свят. Наследствените дегенерации на ретината са основната причина за прогресивна загуба на зрението в по-младата възрастова група и водят до практическа слепота при пациентите, когато те са на около 40-50-годишна възраст.От често срещаните болести на ретината, диабетната ретинопатия е водещата причина за загуба на зрение в трудоспособна възраст, а свързаната с възрастта дегенерация на макулата е водещата причина за загуба на зрение при лицата над 65 г.Категорични данни за България липсват, но се предполага, че броят на засегнатите от наследствени болести на ретината лица у нас е 5 хиляди души, а броят на засегнатите от диабетна очна болест и свързана с възрастта дегенерация на макулата е около 450 хиляди души.Някои форми на вродени дегенерации (Щаргард, Сорсби, Бест), пигментен ретинит, синдром на Ушер и др. са сред най-сложните генетични състояния. До неотдавна за тях не съществуваше ефективно лечение. Прогресът на новите терапии, доближаващи пазара, се конфронтира с отсъствието на данни за пациентите, а липсата на данни се явява огромно препятствие както за напредъка на развитието на променящото живота лечение, така и за достъпа на пациента до него в момента, в който това лечение се появи.Нарушеното зрение е съществено бреме за засегнатите лица и техните близки, но често остава невидимо и недокументирано състояние. Затова специалистите призовават зрението да се превърне в приоритет и необходимите действия да се предприемат сега!", "date": "2019.10.01", "title": "Безплатни очни прегледи в Александровска"}
{"url": "https://offnews.bg/politika/fandakova-shte-badat-otvoreni-tri-novi-grupi-v-detski-gradini-v-bistr-712269.html", "text": "Кандидатът за кмет на София от коалиция ГЕРБ /СДС/ Йорданка Фандъкова посети с. Бистрица. В срещите участваха кандидатът за кмет на район „Панчарево“ Димитър Сичанов, кандидатът за кмет на с. Бистрица Стефан Маджаров и кандидатът за общински съветник д-р Ваня Тагарева, както и народният представител Евгения Алексиева. По време на разговорите бе обсъдена необходимостта от разкриване на нови места в детската градина. Йорданка Фандъкова пое ангажимент за изграждане на разширение към съществуващата детска градина и за обследване и ремонт на сградата на бивша детска градина с цел разкриване на две нови градински групи и една яслена група. На свой ред Димитър Сичанов отбеляза, че през следващата година се планира и ремонт на сградата на училището.По-късно Йорданка Фандъкова се срещна и с представители на сдружението за екология, спорт и туризъм „Погледец“. По време на разговорите бе разгледана възможността за предоставяне на общинско помещение за нуждите на туристическото дружество, както и разкриването на пенсионерски клуб.Йорданка Фандъкова пое ангажимент да предостави за стопанисване на сдружението общинската хижа на Витоша „Погледец“, а туристическото дружество от своя страна ще организира събития за привличане на младите хора към планинарството. Кандидатът за кмет Фандъкова разгледа и обновеното читалище в с. Бистрица. ", "date": "2019.10.01", "title": "Фандъкова: Ще бъдат отворени три нови групи в детски градини в Бистрица"}
{"url": "https://offnews.bg/zdrave/mz-tcentarat-po-narkomanii-e-samo-vremenno-v-mladost-712271.html", "text": "Преместването на метадоновата програма към Държавна психиатрична болница за лечение на наркомании и алкохолизъм (ДПБЛНА) в столичната УМБАЛ „Св. Анна“ (бившата Окръжна болница) е временна мярка до намирането на най-подходящото място за програмата, съобщиха от здравното министерство. Изявлението е следствие от протестите на жители на столичния кв. \"Младост\", които са против откриването на център за наркозависими в близост до детски градини и училища. Те смятат, че е недопустимо да се предприемат подобни действия без съгласието на живеещите в близост.Министерството на здравеопазването уверява, че е осигурило жива охрана и 24-часово видеонаблюдение на центъра. По същата причина от днес, 1 октомври, се затваря входът на УМБАЛ „Св. Анна“ откъм бл. 18 в \"Младост\".Министерството е получило уверения от 7-мо РПУ, на чиято територия се намира лечебното заведение, че полицейското наблюдение в района ще бъде засилено.От здравното министерство припомнят, че на територията на София от десетки години функционират общо 10 метадонови програми, които не създават напрежение за обществото. Програмата на територията на Окръжна болница е с работно време до 14 часа, т. е. в светлата част на деня. Дневно през лечебното заведение преминават не повече от двадесет пациенти.От министерството подчертават, че пациентите, включени в метадоновата програма, са част от нея по собствено желание. Това са хора със семейства, деца и с постоянна работа, които, както всички останали, имат право на адекватна медицинска помощ.Всички те приемат необходимите им количества метадон на място и нищо не налага оставането им в болницата или в квартала.Метадонът е лекарство, притъпяващо абстинентните синдроми при хора, употребявали хероин. Приема се през устата по схема, както всеки един медикамент. Разликата е, че при пациентите, решили сами да лекуват своята зависимост чрез включване в метадоновата програма, необходимостта от подкрепата на обществото е от изключително значение както за тяхното лечение, така и за тяхната успешна социална интеграция, обясняват от МЗ.Данните на министерството показват, че за периода от съществуването на метадоновите програми в България досега, броят на хероинозависимите е намалял с близо 10 пъти.", "date": "2019.10.01", "title": "МЗ: Центърът по наркомании е само временно в 'Младост'"}
{"url": "https://offnews.bg/temida/pravnata-komisia-bez-sakrateno-sledstvie-pri-tezhki-prestaplenia-712272.html", "text": "Парламентарната правната комисия прие на първо четене общ законопроект, който предвижда съкратеното съдебно следствие да не се прилага при тежки престъпления, предаде агенция \"Фокус\".Комисията обедини трите проекта за промени в Наказателно-процесуалния кодекс - на БСП, Обединените патриоти и \"Воля\", като новите текстове предвиждат да не се прилага съкратено съдебно следствие за тежки престъпления. Поправките бяха одобрени днес от комисията без дебати. \"Имаме идея да предложим да се запази съкратеното съдебно следствие само за тежките престъпления и да отпадне за убийство\" обясни председателят на правна комисия от ГЕРБ Анна АлександроваДо заседанието на комисията се стигна в петък след свикване на извънреден Председателски съвет на Народното събрание по искане на БСП. Според опозицията парламентът е приел взаимноизключващи се проекти, а според управляващите трите проекта заедно с този на ГЕРБ \"се допълват логически, обективно и фактически\".На 25 септември депутатите приеха общо четири законопроекта – три за промени в Наказателно-процесуалния и един в Наказателния кодекс. С 97 гласа „за“, 62 „против“ народните представители запазиха съкратеното съдебно следствие на първо четене. Със законопроекта от управляващата партия целят да запазят института на съкратено съдебно следствие, но и да отговорят на обществените нагласи за увеличаване на наказанието при умишлено причиняване на смърт или тежка телесна повреда. Депутатите решиха при жестоки посегателства срещу личността съдът да има право на преценка дали да използва института на съкратено съдебно следствие при определяне на наказанието. Предложението бе направено от ПГ на ГЕРБ в Наказателния кодекс. ", "date": "2019.10.01", "title": "Правната комисия: Без съкратено следствие при тежки престъпления"}
{"url": "https://offnews.bg/evropa/maria-gabriel-pred-ep-biudzhetat-na-erazam-da-se-vdigne-poveche-pa-712237.html", "text": "Българският кандидат за еврокомисар Мария Габриел бе изслушан от комисиите по промишленост и по култура в понеделник в Европейския парламент. Предложена да отговаря за ресор \"Младеж и иновации\", тя трябваше да защити своите позиции относно ресора си и да отговори на въпросите на депутатите. Оценката за изслушването ѝ ще бъде най-рано обявена официално на 17 октомври.Мария Габриел откри своето изслушване на български език. Тя благодари на Европейския парламент за работата по десетки цифрови досиета, като добави, че сегашното ѝ кандидатура е признание за добре свършената работа по предишния ресор. Тя също поднесе своите благодарности на премиера Борисов за доверието, което ѝ е гласувано, както и на Урсула фон дер Лайен за това, че е обединила иновациите и научните изследвания с образованието, културата и младежта.\"Ще разчитам на вас да бъдем съмишленици в целта да постигнем такова ниво на иновации, наука и спорт, което да бъде на висотата на младите\", каза Мария Габриел, като добави, че ще остане вярна на подхода хората да са в центъра на политиките.Във встъпителната си реч тя добави, че ресорът е изцяло новаторски и ще се наложи да се изправи пред няколко предизвикателства.\"На първо място Европа трябва да запази водещото си място в света в науката, защото САЩ и Китай бързо наваксват. Трябва да развиваме иновативни предприятия. Много е важно да създадем един нов Европейски съвет за иновациите, който да допълва Европейския институт за иновации и технологии. Трябва да променим принципите на споделяне. Важна е геополитическата роля на бъдещия колегиум на комисарите. Би трябвало да имаме своите връзки с партньорите от Западните Балкани, Африка, Източното партньорство и Южното Средиземноморие. Културата е в основата на общите ни ценности и желанието ни е да поставим човека в центъра.\"Друго предизвикателство, пред което е изправен българският кандидат за еврокомисар, е да запази бюджетното ниво на ресора.Габриел допълни, че мястото на жените също е включено в нейния ресор и това е една много важно тема.След като приключи с въведението си, тя отговори на над 50 въпроса на евродепутатите. За начало, те наблегнаха на това в името на ресора липсват думите култура, образование и наука, и попитаха какво ще направи, за да обърне необходимото внимание на всички области. Габриел заяви, че обръща голямо внимание за синергията между култура, образование, младеж, спорт и наука и иновации. Посочвайки програмата \"Хоризонт Европа\", тя каза, че иска да се създаде и европейско пространство за образованието.Българският кандидат заяви, че подкрепя изцяло предложението на ЕП бюджетът за \"Еразъм +\" да се вдигне и че при необходимост би говорила с министрите на образованието и на финансите на различните държави членки на ЕС.Депутатите също споменаха за разногласията между Съвета, който ще иска парите за \"Хоризонт Европа\" да са по-малко, и ЕП, който настоява за увеличение на бюджета. Габриел беше попитана коя страна ще заеме. Тя заяви, че е на страната на Европарламента и ще отстоява увеличаване на парите, защото той не е разход, а инвестиция и трябва да отговаря на глобалните предизвикателства като призова научната общност да се присъедини към усилията ѝ.На въпроса как планира да приобщи малките и средни предприятия към новите иновации и високите технологии, Мария Габриел обясни, че на тях се обръща специално внимание, както и на финансирането.Българският кандидат за еврокомисар обърна и внимание на теми като регионите в преход и вредните емисиите въглероден диоксид.\"Научните данни са окуражаващи, но технологическият напредък е нещо, от което има нужда. Без иновации трудно ще се помогне на тези региони. Науката и инвестициите са средство за успех, но нашата политика не трябва да е в ущърб на социалната справедливост. Трябва да помогнем на тези региони, да направим така, че те да не загубят изцяло конкурентоспособността си\", заяви тя.Беше ѝ зададен и въпросът до каква степен подкрепя космическите проекти \"Галилей\" и \"Коперник\".\"Европейското космическо пространство е от стратегическо значение. Потенциалът е огромен заедно с новите технологии, космическите услуги ни дават достъп до нови пазари, например при прецизно насоченото селско стопанство и управлението при природни бедствия\", отговори кандидатката.Мария Габриел коментира и темата за образованието и интеграцията на ромите. Тя посочи, че сегрегацията е в нейния друг ресор, но изрази своето одобрение за проект за нови приобщаващи училища. Бъдещият еврокомисар изрази надежда да се срещне с представители на европейските университети и заяви, че ще организира конференция за обобщаване на резултатите от образованието.Габриел също така обеща да работи върху въвеждането на европейска студентска книжка, като по този начин младите европейци ще могат да пътуват и учат навсякъде в ЕС. Тя добави, че трябва да се проследи какво се случва със стипендиите \"Мария Склодовска Кюри\", тъй като голяма част от студентите решават да се върнат в страната.\"Творческият сектор, културата, партньорството с младежите, образованието, спорта, обменът с МСП ще ни помогне да затвърдим водещата ни роля\", обобщи кандидатът за еврокомисар.Тя завърши изказването си, като рецитира и разказа историята на химна на славянската писменост и култура \"Върви, народе възродени\".", "date": "2019.10.01", "title": "Мария Габриел пред ЕП: Бюджетът на 'Еразъм' да се вдигне, повече пари за 'Хоризонт Европа'"}
{"url": "https://offnews.bg/politika/skandal-s-volen-siderov-prekasna-referendum-po-bnt-video-712297.html", "text": "Шумен скандал с лидера на \"Атака\" и кандидат-кмет на София Волен Сидеров принуди водещата на \"Референдум\" по националната телевизия Добрина Чешмеджиева да прекъсне временно предаването заради отказа на Сидеров да напусне студиото. Темата бе посветена на местните избори, но Сидеров говори по съвсем други въпроси и изразходи времето си за изказване.Националистът не се подчини на многократните молби на водещата да прекъсне монолога си и заяждането с Юлиан Ангеров от ВМРО. В опит да прекрати скандала се намеси и охраната. Но не преди Сидеров да обвини водещата в пристрастност и цензура. \"Защо ми налагате цензура, г-жо Чешмеджиева. Кажете колко милиона годишно получавате от данъкоплатците\", продължи атаката кандидатът за кмет, който така и не пожела да каже нищо за кампанията. Добрина Чешмеджиева запази добрия тон и за сетен път го помоли да напусне. \"Ако искате, ме съдете. И аз съм данъкоплатец\", отговори водещата.Другите участници в \"Референдум\" не успяха да използват времето си, за да говорят по темата, въпреки че предаването продължи, макар и за кратко. ", "date": "2019.10.01", "title": "Скандал с Волен Сидеров прекъсна 'Референдум' по БНТ (видео)"}
{"url": "https://offnews.bg/zdrave/balgaria-sred-parvite-vaveli-inovativen-test-za-otkrivane-na-avtoimu-712246.html", "text": "България се нареди сред първите 14 страни в света, които са възприели иновативен подход за тълкуване на резултатите от изследването на антинуклеарните антитела (ANA). Това стана ясно от изнесени данни по време на традиционния световен научен форум в Дрезден, посветен на имунодиагностиката на автоимунните заболявания. Наличието на ANA обикновено е знак за съществуване на автоимунно заболяване. От правилното им тълкуване обаче зависи да се разбере с точност какво е то и съответно да се започне подходящо лечение.Методът представлява количествено определяне и анализиране на антинуклеарни антитела чрез имунофлуоресцентен тест. За разлика от други методи, при които резултатите се получават под формата на цифра, тук крайният резултат включва и образ. Различните образи са групирани в 29 типа, като всеки дава конкретна информация.На базата на тези образи имунолозите могат да препоръчат на своите колеги къде да съсредоточат търсенето си. Подходът може да се използва не само за диагностика, но и като част от превенцията и терапията на автоимунните заболявания.Това е и причината имунологичните данни от теста и определянето на образите да бъдат широко използвани от Клиниката по ревматология на УМБАЛ „Св. Иван Рилски“, която е основен център за лекуване на ревматични автоимунни заболявания у нас.„Това е нов подход, революционен, който върши повече работа в диагностиката и дава повече информация. При нас подходът е въведен още преди две години. Българската асоциация по клинична имунология го прие като национален консенсус. За използването му е необходима специална подготовка от лекарите “, обясни проф. д-р Доброслав Кюркчиев, началник на Лабораторията по клинична имунология на УМБАЛ „Св. Иван Рилски”.Тестът ANA е за основни антитела в серума, насочени към собствените тъкани на тялото. Заболяванията, при които могат да се установи наличието им са ревматоиден артрит, системен лупус, системна склероза, различните видове васкулити, склеродермия, дерматомиозит,полимиозит, синдром на Сьогрен, тиреоидит на Хашимото, белодробна фиброза, някои форми на захарен диабет, първична билиарна цироза, автоимунен хепатит, глумеронефрити, инфекции, злокачествени заболявания и др.", "date": "2019.10.01", "title": "България - сред първите въвели иновативен тест за откриване на автоимунни заболявания"}
{"url": "https://offnews.bg/leka-atletika/ivet-lalova-stigna-do-finala-na-200-metra-v-doha-712298.html", "text": "Най-добрата ни атлетка Ивет Лалова се класира на финала на световното първенство в Доха в спринта на 200 метра. Лалова завърши 3-а във втора полуфинална серия с време 22.58 секунди, което се оказа едно от двете печеливши времена за завършилите трети в сериите си, тъй като само първите две във всеки от трите полуфинала се класираха директно.Лалова направи много добро бягане и беше на една крачка от втората позиция в серията си, която завърши с мощен финален спринт. Така или иначе тя в крайна сметка ще бяга за трети път за медалите на 200 метра на световно първенствоПреди това тя е била във финала през 2011-а и през 2015-а година. В нейната серия първа завърши Бритъни Браун от САЩ с 22. 46 секунди, следвана от Тайния Гатиер (Бахамски острови), която завърши с 22.57 - нейно лично постижение за годината.Лалова е със 7-о време от осемте финалистки, като след нея е единствено Джина Бас от Гамбия. Най-доброто време е на Дина Ашър-Смит (Великобритания) с 22.16, следвана от Браун.\"Този финал ще бъде много различен. Много хора не вярваха, включително и аз, че ще бягам отново на финал след всичките тези години\", сподели развълнуваната Лалова.", "date": "2019.10.01", "title": "Ивет Лалова стигна до финала на 200 метра в Доха"}
{"url": "https://offnews.bg/zdrave/mladite-lekari-darzhavna-porachka-shte-znaiat-predvaritelno-rabotnoto-712268.html", "text": "Специализантите държавна поръчка ще знаят предварително къде ще работят 3 години след като вземат специалност. Това е заложено в проекта за изменение и допълнение на Наредба №1 от 2015 г. за придобиване на специалност, предложен от здравното министерство. С промените се цели създаването на ясни условия и сигурност за специализантите, които желаят да се обучават в бази, финансирани от държавата, като предварително ще знаят мястото на работа, където ще трябва да работят три години след приключване на обучението си.Проектът предвижда осигуряване на държавно финансиране при обучението на необходимите медицински специалисти и за лечебните заведения, които не са бази за обучение – основно общински болници и др.Създават се условия за максимално улеснение на кандидатите за специализация чрез възможност за запознаване с обявените свободни длъжности за специализанти в страната, в оптимално кратък срок – на интернет портал за специализанти, а до създаването му – на интернет страницата на Министерството на здравеопазването.Въвеждат се критерии при провеждане на конкурса по реда на Кодекса на труда, с които кандидатите за специализация са предварително запознати и които са задължителни за всички работодатели.Създава се възможност базата за обучение да участва в провеждането на колоквиумите, като подава свои предложения за представители, които да бъдат включени в комисията за провеждането им. Възнаграждението на специализантите ще се определя на база МРЗ, гласи друга промяна в предложения проект.Проектът е публикуван в сайта на министерството и подлежи на обществено обсъждане до края на октомври.", "date": "2019.10.01", "title": "Младите лекари държавна поръчка ще знаят предварително работното си място след специализация"}
{"url": "https://offnews.bg/politika/partiite-shte-mogat-da-harchat-za-agitatcia-do-8-mln-lv-712293.html", "text": "До 8 млн. лв. е лимитът, който може да похарчи партия или коалиция за агитация за местните избори на 27 октомври. В големите градове разходите на формациите може да е до 1 млн. лв.За по-малките градове лимитът рязко пада на до 60 000 лв. Максимумът за общински съветник е 5000 лв., а за кметове на кметства кампанията може да погълне между 2000 лв. и 10 000 лв.709 са регистрираните в ЦИК и ОИК участващи в изборите инициативни комитети, партии и коалиции. Инициативните комитети са 313, а 330 са местните коалиции, съобщи говорителят на Сметната палата Цветан Цветков. Даринията над 1000 лв. ще трябва да се регистрират в НАП за проверка на произхода им. ", "date": "2019.10.01", "title": "Партиите ще могат да харчат за агитация до 8 млн. лв."}
{"url": "https://offnews.bg/obshtestvo/bptc-duhovnitci-ne-mogat-da-uchastvat-v-kmetskia-vot-712296.html", "text": "Дyxовниците от Българската православна църква не могат да участвдат в кметските избори на 27 октомври като кандидати за кметове и общински съветници, също както не могат да бъдат избирани за народни представители.Това пише на сайта си БПЦ.Светият синод уточнява още, че молебените и водосветите, които определени политически партии и кандидати поискат, могат да се провеждат единствено и само в православните храмове. А приветствията на служителите на БПЦ трябва да са с духовно сдържание.", "date": "2019.10.01", "title": "БПЦ: Духовници не могат да участват в кметския вот"}
