{"url": "https://offnews.bg/sviat/irantcite-sa-smazani-ot-sanktciite-na-sasht-699647.html", "text": "Иранският народ изнемогва под санкциите, наложени от САЩ, след като страната реши изненадващо да се оттегли от ядреното споразумение с близкоизточната държава и да ѝ наложи търговско и банково ембарго, заплашвайки с тежки последици всеки, който търгува с нея, предава .\"Фабриките и работите в индустриалния сектор са в сериозно затруднение откакто САЩ се оттеглиха от ядрената сделка. Чичо ми има печатница и наскоро се наложи да съкрати 6 от 15-те си работници. Тръмп си мисли, че вреди на правителството, но не може да е по-далеч от истината. Ние, хората, сме смазани под напрежението от санкциите\", коментира Амир Санеи, който наскоро е завършил магистратурата си.Иранската валута се е обезценила близо 3 пъти в сравнение с миналата година. В понеделник президентът Хасан Рухани заяви, че ще съди САЩ заради санкциите, но много хора се боят, че резултат няма да има, а дори да има - ще бъде твърде късно за едвам стоящата на краката си икономика.Хадж Махмуд, собственик на кафене, споделя, че преди година на ден е имал по 100 клиента, а сега е късметлия, ако 10 души го посетят за цял ден. В резултат на това е уволнил 2 от общо 5 работника, които е имал. Освен липсата на пари у клиентите той изтъква, че цените са се покачили главоломно: доматената паста е струвала 3000 риала преди, а сега е около 18 000.Из страната пред магазините масово се редят хора на опашки за месо, което от 5 долара за килограм е скочило на 14. Понякога те достигат до 100 души пред един магазин. Сред продуктите, които липсват на пазара освен месото са доматите и бебешките пелени. В отговор правителството започна да продава държавно производство месо и други продукти с изкуствено регулирана по-ниска цена. Много хора обаче се съмняват в качеството на месото и подозират, че е магарешко.Пазарът на черно се разраства главоломно. Текстилни цехове внасят чували с боб, производители на коли продават чай и кафе машини, ферми за птици внасят айфони. Други търговци пък се опитват да измислят заместители на стоката си или да произвеждат алтернативи на портокаловия сок и прочие продукти.\"Не знам как американското правителство може да твърди, че прави всичкото това в името на иранския народ, след като ние сме поставени под нарастващо напрежение. Поне да спрат да се преструват. Надявам се американците да гласуват против Тръмп на изборите в името на останалите нации като иранската, за да можем да си поемем дъх\", коментира Мохсен Дервиш, вносител на хартия.", "date": "2019.03.19", "title": "Иранците са смазани от санкциите на САЩ"}
{"url": "https://offnews.bg/kultura/filip-kirkorov-zatana-v-skandal-za-plagiatstvo-699634.html", "text": "Френската звезда Дидие Маруани, лидер на знаменитата група Space, повторно даде на съд Филип Киркоров за открадната песен и иска обезщетение в размер на 272 милиона рубли, съобщава „Новая газета“.Маруани е човек, който е влюбен в Русия, а любовта, както е известно, е зла, уточнява изданието. Всичко започнало прекрасно. В далечната 1983 г. „Мелодия“ издаде неговия диск „Magic Fly“ и той беше не по-малко популярен от „Бони М“. Последваха турнета, шоу, всенародно обожание. А приключи с иск срещу най-известния руски поп-артист по обвинение в плагиатство.На 28 февруари Маруани пристигна в Русия с поредното лазерно шоу. По-правилно е скандалът с плагиатството да се разглежда като бандитски. И как още да се нарече ситуация, в която човек ти дължи пари, а вместо да си ги даде, вика силоваците и те те отвеждат в участъка? Тази тема за Маруани е неприятна. Но пък за Русия той говори, без да спестява позитивни емоции:„Помня как министърът на културата ме попита дали съм наясно, че музиката ми е популярна в СССР и искам ли да изнеса концерт. Разбира се, че искам, казах аз. Това беше невероятно! СССР беше затворен за нас, французите, от държавата. С 20 фургона докарахме апаратурата за първия в Съветския съюз шоу-спектакъл. Направихме 21 концерта, 8 в Москва, на всеки от тях дойдоха 40 000 души. Шест концерта изнесохме в Ленинград и още толкова в Киев. Само си представете – около 600 000 публика на моите представления. Руснаците харесват моята музика. Единственото, което не мога да си обясня, е как моето светоусещане се съчетава с това на руснаците“.Обърнете внимание на последната фраза. Светоусещането на Маруани наистина зле се съчетава с нашето. Той, например, искрено вярва в това, че правосъдието съществува. През 2016 г. в самия разгар на скандала той пише: „Аз съм уверен, че руското правосъдие ще свърши своята работа и ще въздаде достойно и по заслуги на лошото момче“. А той и досега мисли така.Историята е детективска, ако и да не е ласкава за Русия. Според версията на Маруани хитът на Филип Киркоров „Жестока любов“ е преработка на песента „Symphonic Space Dream“ на групата „Space“. Освен това, вече има експертиза, която доказва 71% съвпадения на нотите в припева. По версията на Филип Бедросович обаче всичко е напълно обратно – Маруани му е откраднал припева.А по-нататък произлиза жесток екшън в духа на 90-те. Страните постигнаха мирно споразумение /или нещо такова/ и Киркоров обеща да плати на французина някаква сума, а там сметката е в милиони. Звъннал във Франция и казал нещо от типа: елате, заповядайте, всичко ще решим, няма нужда от никакъв съд, ще платя кеш. Маруани долита с адвоката си в Москва и в клона на Сбербанк на ул.“Покровка“ доблестната руска полиция ги задържа с обвинение за изнудване и шантаж спрямо Киркоров. Транспортират ги с включени сирени из града, отнасят се достатъчно грубо с тях, държат ги цяла нощ в ареста и едва на сутринта ги освобождават.Историята е мътна и лоша. Каниш ги да се договорите – а сам викаш полицията. Как би реагирал обикновеният човек? Би си казал: няма да стъпа в тази ужасна страна. А как реагира Маруани? През 2019 г. той отново пристига в Русия на турне: Краснодар, Питер, Москва, Владивосток, Иркутск, Екатеринбург, Новосибирск, Челябинск, Воронеж. На старо раздрънкано пиано той свири пред децата в онкоболницата във Воронеж. Когато го питат защо така се е вкопчил в Киркоров, Маруани казва: „За мен е важно да докажа, че авторските права съществуват, че те могат да бъдат защитени“.Именно заради това той е внесъл и втория съдебен иск. На пресконференцията някой го попита не иска ли да изпее хита на Киркоров „Цветът на настроението е син“ като отмъщение. В смисъл, че той ти е откраднал една песен, а ти му вземи друга. Такива са в Русия понятията за справедливост. Ами не, той не иска това. „Впрочем, „Space“ имаме песента „Just Blue“. Тя сякаш специално е написана за Киркоров“, шегува се Маруани.През 1987 г. излиза неговият албум „Space Opera“. В създаването му участват Ансамбълът за песни и танци „Александров“ и хорът при Харвардския университет. „Това се случи по времето на Студената война. И когато аз получих съгласието на двете страни, бях буквално изумен. Съветски ансамбъл и американски хор в съвместна изява – за онова време това беше нещо свръхестествено. Но аз не спрях дотук. Обърнах се към „Главкосмос“ с молба да изпратят плоча на станция „Мир“. В космоса слушаха моята музика!“, разказва Маруани.Скоро „Space“ ще отбележи 40-годишния си юбилей, предстои премиерата на нов албум. Три песни от него Маруани изпълни в Русия, за което той каза, че е невероятно щастлив. Той обича Русия, както и преди, обича я вече 36 години, но вече започва да се досеща, че любовта е зла.", "date": "2019.03.19", "title": "Филип Киркоров затъна в скандал за плагиатство"}
{"url": "https://offnews.bg/sviat/sled-30-godini-na-posta-prezidentat-na-kazahstan-podade-ostavka-699630.html", "text": "Президентът на Казахстан Нурсултан Назарбаев обяви в телевизионно обръщение днес, че подава оставка.Назарбаев заемаше президентския пост в страната в продължение на 30 години.Председателят на Сената Касим-Жомарт Токаев ще е временно изпълняващ поста на държавен глава. Същевременно 79-годишният Нурсултан Назарбаев запазва ръководните си позиции в Казахстан като лидер на Съвета по сигурността на републиката и като лидер на партията му \"Нур Отан\".Назарбаев заемаше президентския пост от април 1990 г. На предсрочните избори през 2015 г. той беше преизбран за пети мандат с 97,75% от гласовете.Правозащитните организации нееднократно са констатирали, че под ръководството на Назарбаев в Казахстан политическият плурализъм и медийната свобода са органичавани и потъпквани.По оценка на Economist Intelligence Unit от 2011 г. Казахстан се нарежда на 137-о място от 167 страни по отношение на развитието на демокрацията.", "date": "2019.03.19", "title": "След 30 години на поста президентът на Казахстан подаде оставка"}
{"url": "https://offnews.bg/obshtestvo/armejski-spartan-prevozi-meditci-za-organna-transpalntatcia-699632.html", "text": "Самолет „Спартан“ на Военновъздушните сили изпълни донорска задача, съобщи пресцентърът на Министерството на отбраната.Самолетът от 16-та транспортна авиогрупа Враждебна на Военновъздушните сили изпълни е излетял в 6,30 часа сутринта  от летище София за летище Горна Оряховица с медицински екип от ВМА–София на борда за органна трансплантация от МБАЛ–Велико Търново.Осигуряването на въздушен транспорт за медицинския екип е било по искане на Министерството на здравеопазването и заповед на началника на отбраната.Самолетът кацнал обратно на летище София в 11,17 ч. днес след успешно изпълнена задача.", "date": "2019.03.19", "title": "Армейски 'Спартан' превози медици за органна транспалнтация"}
{"url": "https://offnews.bg/sviat/utreht-streletcat-veroiatno-e-terorist-699629.html", "text": "Уликите, открити в автомобила на стрелеца от трамвая в Утрехт, показват, че той действително може да бъде считан за терорист, съобщи Associated Press, като се позова на холандската прокуратура.В разпространеното изявление на прокуратурата се посочва, че следователите са открили в колата на турчина Гьокмен Танъш бележка, съдържанието на която позволява да се допусне, че нападението е терористичен акт. Отбелязано е, че наред с това прокуратурата продължава да проучва и други версии за инцидента.Посочено е още, че следователите засега не са намерили доказателства в подкрепа на това, че главният заподозрян Танъш е познавал лично някоя от жертвите. На 18 март той откри стрелба в трамвай в Утрехт, загинаха трима души, няколко други бяха ранени.Танъш е установен от камерите за видеонаблюдение. Турският в.“Хюрриет“ съобщи, че по-рано той е участвал в бойни действия в Чечня. Освен това преди няколко години е бил арестуван заради членство в Ислямска държава. Има и още двама задържани с подозрение за съучастие в атентата от понеделник.Нивото на терористичната заплаха в провинция Утрехт бе повишено до максималното, засилиха се мерките за сигурност по летищата и ключовите инфраструктурни обекти в страната.", "date": "2019.03.19", "title": "Утрехт: Стрелецът вероятно е терорист"}
{"url": "https://offnews.bg/obshtestvo/sdruzhenie-dnk-dava-restart-na-kampaniata-za-spraviane-s-demografskata-699622.html", "text": "Около 5000 души е разликата между заминалите и завърналите се българи у нас, каза председателят на сдружение ДНК Андрей Арнаудов пред БГНЕС, който даде рестарт на кампанията срещу демографската криза на неправителствената организация.Статистиката показва, че 25 000 души се връщат на година, а 30 000 заминават.През 2019 г. ДНК ще работи в три основни посоки – да мотивира младите хора да станат родители без да отлагат момента, да им помогне да вземат информирано решение за това какви рискове крие закъснялото родителство и да постави на дневен ред нови практики за взаимодействие между бизнеса и младите българи у нас и по света.„Отваряме чисто нова посока в работата ни, която дори е по-важна за демографията, а именно емиграцията. Неслучайно тези дни образователният министър каза, че не е проблемът да бъдат докарани децата в училище. Проблемът е, че няма родители, които да ги създадат“, подчерта Андрей Арнаудов.Той добави, че обезлюдяването в последните 30 години се дължи на емиграцията, затова с колегите му в момента работят върху създаването на платформата Bulgaria Wants You. Проектът има за цел не просто да насочи вниманието към емиграцията като водещ проблем на демографската криза у нас, а да популяризира сред нашите сънародници в чужбина България като добро място за живот, работа и създаване на семейство. Основната цел ще са българи от Молдова, Украйна, Сърбия и Македония Арнаудов добави още, че кампанията за раждаемостта, която организират от три години, вече е с ново име, правила и фокус.„Тя вече се казва „Направи го сега“. Нашият фокус стават все повече младите хора, защото заради отлагането на създаването на семейство и деца става така, че хората или нямат време да имат второ и трето дете, което е много важно или пък, много често, закъснявайки е възможно да имат много по-големи репродуктивни проблеми. Това е много важна информация, която ще се постараем да стигне до хората в страната“, обяви той и добави, че от април ще започнат да се провеждат лекции в цялата страна, чиято цел е да разкрие на младите хора рисковете от отлагане.Кампанията „Направи го сега” стартира на 19 март 2019 г. Участие в нея могат да вземат всички семейства, заченали своите деца от март до декември 2019 г., споделяйки на www.napravigo.bg снимка с теста за бременност и своята емоционална история.За първи път всички двойки, записали се в кампанията, ще имат възможността да спечелят най-важните неща, нужни за отглеждането на детето им през първите 12 месеца: дрехи, памперси, храна и козметика. През януари 2020 г. на лотариен принцип пред нотариус ще бъдат избрани 20 семейства, които ще получат своя „Бебешки ДНК пакет” на стойност 5000 лв.Финалното събитие - трето национално кръщене, ще се проведе през октомври 2020 г.", "date": "2019.03.19", "title": "Сдружение ДНК дава рестарт на кампанията за справяне с демографската криза"}
{"url": "https://offnews.bg/sviat/do-2-godini-otsrochka-za-brekzit-mozhe-da-poiska-mej-ot-briuksel-699640.html", "text": "Този четвъртък Тереза Мей ще посети Брюксел, за да поиска удължаване на срока за напускане на ЕС, като по сегашния договор това трябва да стане след 10 дни. Заради отказа на британския парламент да одобри предложената сделка за излизане от съюза може да се наложи страната да напусне без сделка.Това обаче е малко вероятно, като се очаква Брюксел да даде време до 30 юни на Великобритания, за да приеме някаква сделка. Източници, близки до правителството, обаче твърдят, че Мей може да поиска отсрочка от цели две години, тъй като в момента правителството и парламентът на страната дори не са близо до съгласие относно условията за напускане.За да се даде каквато и да било отсрочка на Лондон всички 27 страни членки на ЕС трябва да дадат своето одобрение, в противен случай ще се стигне до \"твърд Брекзит\".Миналата седмица парламентът отхвърли изготвената от Мей и приета от Брюксел сделка за напускане на съюза, което вбеси както премиерката, така и европейските ѝ колеги.Тя се надяваше тази седмица да има прегласуване на предложението, но говорителят на парламента се възпротиви.", "date": "2019.03.19", "title": "До 2 години отсрочка за Брекзит може да поиска Мей от Брюксел"}
{"url": "https://offnews.bg/izvan-terena/novak-dzhokovich-poigra-futbol-predi-starta-v-maiami-699603.html", "text": "Сръбската суперзвезда в мъжкия тенис Новак Джокович реши да разпусне с малко футбол преди старта на турнира от сериите Мастърс 1000 в Маями.Ноле неведнъж е споделял в социалните мрежи как се занимава с различни и забавни неща извън корта.. Организаторите на надпреварата в американския град не пропуснаха да се пошегуват.\"Хей, Интер Маями ФК, нуждаете ли се от допълнителен играч? Защото познаваме един\", коментират от Miami Open.", "date": "2019.03.19", "title": "Новак Джокович поигра футбол преди старта в Маями"}
{"url": "https://offnews.bg/kultura/nashite-palkovodtci-kap-georgi-radkov-video-699635.html", "text": "По думите на Наполеон ¾ от победата зависи от духа на сражаващите се. Капитан Георги Радков е ярко потвърждение на този постулат. Неговият образ е във фокуса на деветия епизод на поредицата „Нашите пълководци“ на ЗАД „Армеец“ и сдружение „Българска история“. В рамките на общо 10 късометражни филми тя представя някои от най-паметните български военачалници, които са символ на изключителен героизъм и патриотичност. Радков е един от тях. Под негово ръководство българското флотско командване успява да защити от морски атаки от страна на Русия важният зърнопроизводителен център Балчик.Действието се развива през есента на 1916 г., когато за кратко време Трета българска армия успява да освободи цяла Добруджа и то въпреки помощта, която оказва на Румъния нейният съюзник Русия. От самото начало на Първата световна война руският военноморски флот обстрелва българското черноморие - за руските военни България е предател на славянството и ударите срещу нея са акт на справедливо възмездие. Първите удари българското командване успява да отбие като позиционира около града батарея с две 100-мм морски оръдия и личен състав от 37 души. Успехът не е никак малък, а на всичко отгоре и като се вземе предвид, че Георги Радков досега не е командвал полева батарея и не е изучавал морски бой, който има своя специфика.Той е роден през 1889 г. в Разград в семейство на офицер. Той завършва Военното училище в София, а натрупва и богат боен опит като артилерист във вече трета война. Капитанът обаче е командвал полева батарея и изобщо не е изучавал морския бой, който си има своя специфика. Въпреки това Радков е прехвърлен в бреговата артилерия, където се сблъсква с мощта на руския военноморски флот.Третото поредно руско нападение срещу Балчик носи белезите на наказателна акция с цел да се нанесат максимални поражения върху цивилни обекти. На 13 декември 1916 г. руският крайцер „Памят Меркурия“ и два ескадрени миноносеца, под командването на един от най-опитните и решителни офицери от руския черноморски флот, се появяват пред Балчик. Срещу руските военни кораби застава една батарея, чийто личен състав никога не е участвал в морски бой. При това оръдията са неподвижни и веднъж открили позицията си се превръщат в статична мишена, докато противникът може да маневрира.Всички осъзнават, че е достатъчен един точен залп на крайцера, за да унищожи българските артилеристи. Въпреки, че шансовете са на страната на противника, батареята смело влиза в артилерийски двубой, който трае почти час и половина. Капитан Радков остава хладнокръвен пред заплахата хората му да унищожени във всеки момент, а бреговите артилеристи са силно мотивирани да отмъстят заради разрушенията в Балчик. Техните оръдия отбелязват между три и пет попадения в руския крайцер.В битката се включват български и германски водосамолети, които на три пъти уцелват с бомби „Памят Меркурия“. Опасността от единствената българската подводница допълнително отклонява вниманието на противника.Разклонявайки обстрела си върху много обекти, руските кораби на практика са възпрепятствани в основната си задача. Руските снаряди убиват четирима цивилни в Балчик и нанасят значителни материални щети. Но те щяха да бъдат много по-големи, без героичния отпор на батареята на капитан Радков. Българските попадения в „Памят Меркурия“ принуждават руската ескадра да се оттегли.По този начин една българска брегова батарея се противопоставя на цял отряд неприятелски бойни кораби, които многократно я превъзхождат по брой оръдия, далекобойност, скорострелност и тегло на снарядите. В резултат на паметния артилерийски двубой руският флот преустановява обстрелването на Балчик и Каварна. След този паметен успех, какъв е пътят на капитан Радков, вижте в деветия епизод на „Нашите пълководци“:", "date": "2019.03.19", "title": "Нашите пълководци: кап. Георги Радков (видео)"}
{"url": "https://offnews.bg/politika/tcvetanov-bil-pestil-i-teglil-kredit-da-doplati-za-novia-si-apartament-699641.html", "text": "Зам.-председателят на ГЕРБ Цветан Цветанов определи сделката за  като напълно прозрачна на брифинг на партията в Народното събрание днес.По-рано \"Свободна Европа\" съобщи, че според тяхно разследване в партньорство с гражданската организация \"Антикорупцонен фонд\", миналата година Цветанов се е сдобил с нов апартамент на цена малко над 600 евро на квадрат в луксозна сграда, чийто квадратен метър може да достигне до 3000 евро. Апартаментът се намира в квартал \"Изток\" и разполага с двоен гараж и собствен \"ВИП\" асансьор. Площта на цялата недвижима собственост е малко над 315 кв. м. Цветанов потвърди данните от разследването, че за новия имот е заменил два предишни свои апартамента в същия квартал и е доплатил сума от 100 хил. лв.Според експерти от \"Антикорупционния фонд\" разликата за доплащане обаче би трябвало да е значително по-висока, ако се вземе предвид пазарната цена на новия му имот. По думите на Цветанов обаче всичко е изрядно и описано в нотариалния акт от 2018 г.\"Направихме замяна, като квадратурата на тези два апартамента с разлика 39 кв. м., аз съм я заплатил с тези 100 хил лв.\", заяви той.\"Една сума е с кредит, който изплащам и към настоящия момент, а другата сума е от възнаграждения, които сме получавали в семейството. Всичко е оформено и е преведено по банков път. И винаги когато се превеждат подобни суми, знаете, че всяка една банка, за да направи превод, всеки един, който превежда подобна сума, трябва да попълни декларация за произход на сумата\", обясни още Цветанов.Той още допълни, че към момента със съпругата му имат само два апартамента - този, в който живеят, и друг, в който живее бащата на съпругата му, но е прехвърлен на нейно име.Цветанов завърши като заяви, че всичко е напълно документирано и прозрачно. \"Просто отговарям от уважение към вас\", обърна се той към журналистите.Това все пак оставя редица въпроси за разликата между пазарната цена на имота и заплатеното от депутата от ГЕРБ. Вариантите са два - или Цветанов е получил \"подарък\" като му е била опростена част от сумата, или е изплатил допълнителна сума, която не е декларирана.В първия случай би било нарушено задължението на депутата по правилника на НС да не допуска да бъда поставен във финансова зависимост или обвързаност с физически или юридически лица, както и да не получава подаръци на стойност над 1/10 от месечната си заплата. Вторият сценарий би означавал нарушение на Закона за нотариусите и нотариалната дейност за неправилно деклариране на цената по сделката.", "date": "2019.03.19", "title": "Цветанов бил пестил и теглил кредит да доплати за новия си апартамент"}
{"url": "https://offnews.bg/obshtestvo/balgarcheta-s-dve-parvi-mesta-v-konkurs-na-nasa-699643.html", "text": "Български ученици постигнаха пореден голям успех, след като се класираха в най-трудния конкурс на НАСА за космически колонии, предава бТВ.Младежите от Варна ще посетят конференцията за Международно космическо развитие във Вашингтон този юни, където ще представят идеите си.Девет ученици от 11 клас в Математическата гимназия на морския град са взели първо място с проекта „Град на космическия ускорител”, който развива идеята за колония, която да не зависи от нито едно космическо тяло и да помещава 15 000 души.За разлика от колайдера на ЦЕРН, който е с ускоряващи елементи, космическият е енергоспестяващ, защото използва движещите се със скоростта на светлината космически лъчи. Всички ресурси ще са напълно възобновяеми.Катерина Саматовна пък грабва първо място в индивидуалните проекти със своята колония „Дженезис 369”.Учениците се надяват Министерството на образованието, Община Варна и спонсори да помогнат за представянето на проектите пред учените от НАСА.", "date": "2019.03.19", "title": "Българчета с две първи места в конкурс на НАСА"}
{"url": "https://offnews.bg/obshtestvo/sarbia-se-gotvi-za-vojna-smiata-spetcialist-ot-ban-699645.html", "text": "Сръбската армия активно се превъоръжава, което може да говори, че тя се готви единствено за война, заяви в интервю пред БНР историкът от БАН Войн Божинов.Според него Косово е проблем, който нашата съседка трябва да реши, но едва ли ще бъде чрез предложената размяна на територии: „На Косово те спретнаха едно „малко Косово“ в северната част на държавата. По този начин, имайки този анклав, те могат да манипулират Косовския въпрос далеч по-добре - имат свои козове. Ако се премине към размяна на територии, това означава ново преначертаване на границите на Балканите. Опасявам се, че ще започне една верижна реакция на Балканите, краят на която може да завърши много неприятно“.Той е убеден, че Сърбия и Република Сръбска са единствените места на Балканите със силно руско влияние, което обаче все повече отслабва. Божинов изтъква, че президентът Александър Вучич е избран от хората заради своите прозападни нагласи, но впоследствие е заел страната на Русия по редица въпроси. Именно затова сега опозиционните партии са се обединили в опит да го свалят от власт. Бедата обаче е, че те не са достатъчно силни и способни да предложат решение на тежките проблеми, пред които е изправен Белград. При евентуални нови избори партията на Вучич пак би взела над 150 от общо 250 места в парламента.„Обстановката в Сърбия показва, че спокойно можем да говорим за режим, който е сложил ръка върху икономическия сектор и върху медиите. От друга страна, Сърбия парадоксално показва добри икономически резултати, а в някои сфери - даже по-добри от българските. Нещата не са черно и бели, те са нюансирани“, смята историкът.", "date": "2019.03.19", "title": "Сърбия се готви за война, смята специалист от БАН"}
{"url": "https://offnews.bg/sviat/kak-zhiveiat-v-krim-pet-godini-sled-aneksiata-699616.html", "text": "Как живеят жителите на Крим след анексията през 2014 г.? Жените раждат в Краснодар, за да може в бъдеще детето да пътува до Европа, нарочно пишат адреса си с грешки при поръчка от AliExpress, оплакват се от ниските заплати и високите цени и вече са се примирили с това, че още дълго няма да бъдат признати, пишат Андрей Захаров и Сергей Козловский в . В покрайнините на Феодосия живее 63-годишната пенсионерка Анна Буянова. Тя се е оплакала през май 2016 г. на руския премиер Дмитрий Медведев за ниските пенсии на кримчани, но получила отговора: \"Пари няма, но вие се дръжте\".Срещата на гражданите с премиера не била планирана. От познати чиновници местните жители разбрали, че Медведев ще посети галерия в града. \"Някои бяха дошли още през нощта, за да заемат място, само за да видят премиера\", разказва Буянова. Когато премиерът пристигнал, бил силно окуражен от жителите на града. Реалният Медведев се отличавал от това, което всички били свикнали да виждат по телевизията. \"Казах му: \"Синко, такъв си малък и слабичък, как можеш да управляваш страната?\", спомня си Буянова. Видео на очевидци е записало реакцията на Буянова на известната фраза \"Пари няма, но вие се дръжте\": \"Разбираме\".Три години по-късно тя продължава задочно полемиката с Медведев. \"Ех, скъпи синко, за какво да се държим?! Сламата - и тя ще потъне! За какво да се държим? За въздуха ли?!\", казва тя пред кореспондентите на Би Би Си. На молбата да сравни живота си преди анексията на Крим и сега, пет години по-късно, пенсионерката отговаря, че Крим сега е \"защитен\", но след \"прехода в Руската федерация\" на гражданите им \"одират кожата, навсякъде трябва да се плаща\".По думите ѝ сегашните пенсии ѝ стигат за \"седмица-две\". \"На места при нас има голяма несправедливост\", въздъхва пенсионерката. След разговора с Буянова кореспондентите на Би Би Си минали по маршрута Феодосия - Ялта - Севастопол - Симферопол - Евпатория. И се оказало, че емоционалната и ярката реч на известната феодосийска пенсионерка точно изразява настроението на повечето кримчани пет години след анексията. Килограм банани в магазина в село Орехово - на пътя между Симферопол и Евпатория, струва близо 100 рубли, бутилка местен кефир - близо 90 рубли. Това са цени като в московските по-скъпи супермаркети. - А какво да правим? Тъжно е - философски отбелязва продавачката на въпроса на кореспондента на Би Би Си за високите цени. - Как живеете тук?- На едни е по-леко, на други - по-тежко. На тези, които са във властта, със сигурност е по-леко, отговаря тя, видимо недоволна от това, че посетителят не купува нищо, а само задава въпроси. Официалната статистика доста противоречиво отразява един от главните проблеми в Крим. От данните на Федералната статистическа служба Росстат излиза, че през февруари средната цена за десет яйца в Симферопол е 59 рубли, което е по-малко от цената в Москва и Санкт Петербург. Но млечните продукти например са почти на същата цена като в Москва, а картофите са дори по-скъпи отколкото в руската столица. Според официални данни в Крим е и най-скъпият бензин, а цените на недвижимите имоти дълго време са отстъпвали само на тези в Москва, Санкт Петербург и Подмосковието. Местните власти подриват доверието в обективността на статистиката и си имат свой мониторинг на цените, които понякога се различават с тези на Ростстат. Кримчаните си имат собствен поглед върху въпроса за цените. \"Руските цени са направо страшни\" - оценява ситуацията пенсионираната военна Светлана от Севастопол. Жителка на Евпатория пък ги определя като \"безумни\". Жителка на Ялта пък казва, че и когато Крим е бил в Украйна, цените на стоките са били като тези в столицата - Киев. Младеж от Евпатория пък казва, че цените не са се променили, само се е сменила валутата. От 2014 г. натрупаната инфлация в Крим е 46%, сочат данните на Кримския статистически институт. За сравнение - средно в Русия цените за този период са се увеличили с 27%. Такъв ръст беше неизбежен, коментира директорът на агенция INFOLine Иван Федяков. Преди пет години беше друга логистиката за доставка на стоки - те идваха директно от територията на Украйна. Освен това кримските цени са се увеличи заедно с руските заради девалвацията на рублата, допълва той. По време на пряката линия на руския президент Владимир Путин през юни 2018 г. кримски предприемач се оплака за високите цени. Путин призна за проблема, но прогнозира, че след отварянето на движението за товарните автомобили по Керченския мост цените ще се стабилизират. Товарните автомобили тръгнаха по моста през октомври 2018 г. Това обаче не се е отразило на цените, въпреки прогнозите на президента. За последните три месеца на 2018 г. цените в Крим се увеличиха с още един процент и инфлацията за 2018 г. е по-висока от тази за 2017 г. През януари цените се увеличили с още един процент. \"Мостът не повлия по никакъв начин\", признава през март 2019 г. Арсен - млад жител на Азовское в североизточната част на Крим, като допълва, че заради ниските доходи ръстът на цените се усеща още по-силно. Заплатите и цените са популярна база за сравнение на периодите преди и след анексията. \"Тежко живеят тези, които имат малка пенсия\", обяснява поетесата Лариса Тимофеева. Нейната пенсия е 16 000 рубли, като 5000 плаща за комунални услуги. В началото на 2019 г. средната пенсия в Крим е 12 700 рубли (338.44 лева). Средната номинална заплата на полуострова през 2018 г. е 29 200 рубли (778.15 лева) - това е значително по-малко от средната заплата за Русия - 43 000 рубли (1145.90 лева) и за регионите, с които често е сравняван Крим - например в Краснодарския край средната заплата през 2018 г. е 33 600 рубли (895.40 лева). Заплатите обаче се различават значително и в различните градове. Средната заплата във Феодосия например е 16 000 рубли, обяснява местната жителка Наталия. По думите ѝ с тези пари е невъзможно да се преживява. \"Някои печелят през лятото, като дават под наем жилища на туристи, някои заминават да работят на друго място. Но ако се вземе семейство без допълнително жилище и без бизнес, за преживяването трябва да работят двама\", казва тя. Официалните данни обаче показват различна картина: по данни на Кримския статистически институт през първите девет месеца на 2018 г. Феодосия е сред трите града с най-високи заплати в Крим - според института средната заплата в града е 31 300 рубли. Живеещ в едно от селата в Джанкойския район младеж на име Ридван работи на бензиностанция на режим едно денонощие работи, три почива, за което получава 9000 рубли на месец. Спасява го това, че има градина, разказва той. Възрастна жена от Феодосия обяснява, че когато Крим е бил под украинска власт, пенсията ѝ е стигала, друг пенсионер пък твърди, че техните пенсии са по-високи от украинските. В същото време се наблюдава мащабно вливане на средства от федералния бюджет. От 2015 г. по програмата \"Социално-икономическо развитие на Крим и Севастопол\" са усвоени почти половин трилион рубли, от които 140 млрд. само през 2018 г. Целият този финансов поток се влива в инфраструктурата - за пет години е построен Керченския мост, строи се и се реконструира магистралата \"Таврида\", която ще преминава през целия полуостров, построени са два нови ТЕЦ-а, строи се 12-етажна болница в столицата на Крим. На основата на държавно-частно партньорство е построен нов терминал на симферополското летище. Точно инфраструктурата посочват първо местните жители в отговор на въпроса за промените в последните пет години. Според много жители на полуострова за пет години в Крим са налети толкова пари, колкото не е наляла Украйна преди това. Достатъчно популярно е и мнението, че украинските власти само са вземали пари от полуострова, без да дават нищо в замяна, но то не се потвърждава от статистиката. През 2013 г. половината от кримския бюджет се формира от субсидии от централното правителство. Сега федералният бюджет формира две трети от местната хазна. Естествено, възможностите на руския бюджет са по-големи - през 2013 г. бюджетът на Крим е 1,1 млрд. долара, а през 2018 г. - 2,8 млрд. долара. Сравнявайки живота си преди и след анексията обаче, повечето кримчани отговарят през Би Би Си, че той \"не се е подобрил\" или е \"останал на предишното ниво\".В рамките на пет години от публичното пространство е изчезнал всеки намек за украинското минало на полуострова. Пътните табели и табелите на улиците са заменени с такива на руски език, макар че на места, макар и рядко, могат да се видят надписи на украински.  Много кримчани споделят, че продължават да пазят украинските си паспорти - някои като сувенир, а други продължават да си ги използват вместо руските. По данни от 2014 г. след анексията украинското си гражданство са запазили само 46 000 кримчани при население от 2,2 млн. души. Границата между Украйна и Крим се намира в района на Каланчак, а контролно-пропускателния пункт от уктаинска страна е с подчертано временен характер в сравнение с руската страна, което като че ли подчертава отношението на украинските власти към събитията от 2014 г. - от другата страна на границата е временно окупирана територия.  През границата не може да се мине директно. За да преминат в Украйна, кримчаните трябва да пътуват с маршрутка до границата, след това продължават пеша, преминавайки през две КПП, а накрая пътуват отново с маршрутка. Независимо от трудностите над 120 000 души преминават всеки месец през пропускателните пунктове в северната част на Крим, сочат данни на министерството по въпросите на временно окупираните територии на Украйна.  От Крим е проблемно да се пътува и към Европа. Част от страните отказват да издават шенгенски визи на жителите на полуострова заради непризнатия статут на Крим. Получаването на заветния печат става посредством туроператорски фирми, като цената на визата достига 800 евро. Освен това се налага да се пътува до Краснодар или Москва за даване на отпечатъци. Дори туроператорите обаче не могат да направят нищо, ако става въпрос за дете, родено в Крим след анексията. В свидетелството за раждане на тези деца пише като месторождение \"Крим, Русия\". Същото е посочено и в задграничния паспорт. Така получаването на шенгенска виза става невъзможно. Тези, които знаят за проблема, отиват да раждат в Краснодар. Това е и най-близкият град, от който може да се лети за Европа, тъй като заради санкциите летището в Симферопол обслужва само полети в Русия. Много пътуват до Краснодар и на пазар, защото там има много магазини, които не съществуват в Крим. Жителите на полуострова са намерили и хитрости, за да скрият IP-адреса си, за да могат да пазаруват онлайн, например от AliExpress, да гледат сериали в Netflix или платено съдържание в YouTube. За да пазаруват онлайн, те създават нови акаунти чрез VPN, за да скрият местоположението си, а при посочването на адрес за доставка нарочно правят грешка, за да заобиколят ограниченията на системата.Грешки правят нарочно и за да си направят банкови карти, за да пазаруват в международни интернет магазини, защото срещу всички седем банки, работещи в Крим, са наложени санкции. За много кримчани обаче анексията е донесла и трудности, различни от битовите. \"2014 г. стана лакмус в отношенията с другите хора и към своята страна. Когато не ти вземат нищо, ти живееш и обичаш страната си. [А когато я вземат],разбираш колко ти е скъпа. От живота ми изчезнаха хора, които смятах за приятели, роднини се оказаха врагове\", обяснява активистката от Украинския културен център в Крим Олга Павленко. След анексията като украинци се определят 15,7% жители на Крим, което е намаление с 8% след последното преброяване през 2001 г.Според ООН има преследване на жители на Крим с проукраински възгледи. Например през 2018 г. жителят на село в северозападната част на полуострова Владимир Балуха получава условна присъда за притежание на оръжие и боеприпаси. Но авторите на доклада по случая посочват, че обискът в дома му, при който е намерено оръжието, е направен, след като Балух за пореден път закачил на дома си украинското знаме. Заради страх от преследване част от кримските украинци се стараят да не афишират възгледите си и да не участват в никакви обществени мероприятия. От ООН отбелязват и сериозен натиск върху кримските татари, които според последното преброяване са над 10% от жителите на Крим. Сред тях има активни противници на случилото се през 2014 г. Точно татарите са активни участници в митинга на 23 февруари 2014 г. до сградата на парламента на Крим, на който има сблъсъци на прокураински и проруски активисти. По данни на ООН от 1 януари 2017 г. до 30 юни 2018 г. в Крим са проведени 95 обиска в домове по обвинения в тероризъм и екстремизъм. В 86% от случаите се касае за кримски татари. За пет години не намалява натискът срещу кримските татари и украинците, обявили се против анексията на полуострова, обяснява адвокат Николай Полозов. \"Виждаме, че количеството на украински политически затворници расте. В момента те са вече 73 души, като повечето от тях са кримски татари\", допълва той. ", "date": "2019.03.19", "title": "Как живеят в Крим пет години след анексията"}
{"url": "https://offnews.bg/politika/gerb-predlaga-da-se-spirat-semejnite-pomoshti-za-dete-koeto-ne-posesh-699633.html", "text": "Групата на ГЕРБ внася законови промени, които предвиждат спирането на семейните помощи за дете, което не посещава задължителна детска градина или училище. Това стана ясно на брифинг на партията в Народното събрание днес.Заместник-председателят на парламентарната комисия по труда, социалната и демографската политика Светлана Ангелова обясни, че законопроектът им предвижда поправки в Закона за социалното подпомагане и Закона за семейните помощи за деца.\"Най-важната промяна е в Закона за семейните помощи за деца - че в рамките на един месец от една учебна година, ако се допуснати отсъствия повече от три дни за дете, което посещава редовна форма на предучилищно образование, и отсъствие от 5 учебни часа за ученик, семейството се лишава от месечна помощ за дете до навършване на 18 години или до завършване на средно образование\", заяви Ангелова.Председателят на парламентарната комисия по образование Милена Дамянова коментира, че това е крайна мярка в сравнение със сегашния режим, и цели да предотврати ползването на вратички и изключения.\"Промяната, която внасяме, има една основна цел - всяко дете има право на образование, а семейството и държавата имат задължението да гарантират това право\", допълни тя.Дамянова още подчерта, че тази политика не е редно да бъде възприемана като санкция, а напротив - усилие да се утвърди училището като \"обществена и най-висша ценност\".Министърът на образованието Красимир Вълчев коментира, че непосещаването на училище е главен проблем в цялата страна и навсякъде хората призовават за по-тежък санкционен режим. Той все пак подчерта, че няма да бъдат спирани всички социални помощи, тъй като някои от тях трябва да бъдат получавани въпреки всичко.Към момента законопроекти със сходни мерки има внесени от групите на\" Обединени патриоти\" и \"БСП за България\".Патриотите внесоха своето предложение в началото на месеца. То предвижда промени в Закона за социалното подпомагане, които да обвържат взимането на социални помощи с участие на получателите в програми за ограмотяване, придобиване на квалификация и полагане на общественополезен труд.В началото на годината БСП също внесе предложение за законови промени в Закона за социалното подпомагане и Закона за предучилищното и училищното образование. Те предвиждат спирането на всички семейни помощи, ако дете под 16 г. не ходи на училище, както и преразглеждане на политиката за делегираните бюджети за училищата и спиране на практиката \"парите следват ученика\" . Предложението им предвижда и поправки в Наказателния кодекс, които да засилят санкциите за лица, които живеят на съпружески начала с малолетни и непълнолетни деца.", "date": "2019.03.19", "title": "ГЕРБ предлага да се спират семейните помощи за дете, което не посещава училище или детска градина"}
{"url": "https://offnews.bg/analizi-i-komentari/vsichki-desni-da-sme-zaedno-na-evrovota-no-dalech-ot-gerb-i-borisov-699607.html", "text": "Не е тайна, че съм привърженик на партньорство между Демократична България, СДС и ДБГ и единна коалиционна листа в демократичното, европейско дясно и център. Застъпвам по-активна и открита политика за единство, с което си навлякох немалко критики, присмех и дори неприязън.Нещо повече - привърженик съм на поетапно организационно обединение на всички малки партии в дясно и център и изграждане на единна сила, вместо нестабилни коалиции.Убеден съм обаче, че това единство минава през ясно, категорично и безусловно отдалечаване от ГЕРБ. Докато десните партии и лидери мислят за себе си като електрони в орбита около Борисов, нашето единство, респективно - нашата сила, са илюзия, дори лъжа. И да, казвам го именно като човек, който е бил в коалиция с ГЕРБ...По тази причина, не приемам и не разбирам позицията на колеги и приятели от СДС за преговори с Демократи за силна България и ГЕРБ едновременно. Това няма как да се получи. Ние от ДСБ не желаем да бъдем с Бойко нито партньори, нито баджанаци.Това е въпрос на ключов политически избор. Избор, който трябва да бъде направен и уважен - в едната или другата посока.Моята надежда е СДС да не направи избор в посока ГЕРБ. Не само заради принципите - в българското дясно отдавна сме показали, че имаме и резервни. Често повече от едни. Основното ми съображение е съхранението на партията СДС, особено с оглед на наближаващите местни избори. СДС винаги е било нужно на българската демокрация, и влизането му в краткотрайно, а всъщност вечно, съдружие между овца и вълк ще бъде загуба за всички ни.Б. ред. - Мнението на зам.-председателя на ДСБ е от фейсбук профила му.", "date": "2019.03.19", "title": "Всички десни да сме заедно на евровота, но далеч от ГЕРБ и Борисов"}
{"url": "https://offnews.bg/zdrave/speshnite-meditci-v-ruse-ottegliha-ostavkite-si-699638.html", "text": "Спешните медици в Русе оттеглиха оставките си след среща със заместник здравния министър Бойко Пенков. 44 медици подадоха заявления за напускане. Те настояват за повишаване на работните заплати, 7-часовия работен ден и подобряване на условията на труд.След срещата с Пенков и последните 21 души от първоначално подалите заявления за напускане оттеглиха оставките си. Пенков обясни, че на срещата са били поставено много проблеми. Един от основните е преминаването на служителите на ЦСМП в Русе на седемчасов работен ден.Пенков ги уведомил, че новият директор на Спешна помощ в града д-р Иванка Маринова работи по този въпрос, като най-късно до две седмици заповедта ще е факт и от 1 май ще влезе в сила, съобщи БТА.Заместник-министърът обясни, че вторият проблем е с ограниченията в извънредния труд, който може да бъде полаган. Той заяви, че ще бъдат намерени добри практики, за да може служителите да получават пари за всеки изработен час. За увеличението на заплатите той обясни, че в последните три години заплатите в Спешна помощ са увеличавани всяка година с по 10%.Относно исканията за спешни мерки срещу агресията към медиците Пенков коментира, че Министерството на здравеопазването е в много тясно сътрудничество с прокуратурата и с МВР, като се търсят начини, за да се ограничат до минимум подобни случаи.", "date": "2019.03.19", "title": "Спешните медици в Русе оттеглиха оставките си"}
{"url": "https://offnews.bg/politika/demokratichna-balgaria-sds-izbra-gerb-i-obezsmisli-partniorstvoto-ni-699639.html", "text": "Демократична България, обединението под което ще се явят на евроизборите ДБГ и ДСБ, излезе с позиция относно преговорите им за коалиция със СДС, от което се разбира, че преговорите явно са се провалили.По-долу може да прочетете цялата позиция на ДБ:Ние от политическото обединение Демократична България, водени от съзнанието, че на предстоящите избори България има нужда от обединение на гражданите от демократичната общност, което да противодейства на антидемократичните и антиевропейски тенденции в днешното управление на ГЕРБ, бяхме длъжни да потърсим партньорство с други демократични политически сили. За нас подобно партньорство би могло да постигне тази цел единствено при две базови условия: висока степен на политическо единомислие и установяване на доверие помежду ни.Ключово за нас беше отношението на възможните ни партньори към „модела Борисов” и днешното управление на страната с участието на т.нар. “патриоти”, в контекста на заплахата за ЕС от вълната на национал-популизъм и установяването на авторитарни режими под силното влияние на Кремъл. Без съмнение, едноличният корупционен режим на Борисов има същата природа като режимите на Орбан и Качински и тези избори, макар и европейски, ще бъдат референдум за това управление и този парламент, които работят срещу демократичното европейско бъдеще на страната ни.Ние от Демократична България инициирахме този политически диалог, за да избегнем поредното разделение между хората от демократичната общност. Вложихме значително политическо време и усилия за изграждане на партньорство в името на голямата национална цел – защитата на европейския и демократичен модел на развитие на страната и установяването на друго управление, способно да възстанови държавността, чрез необходимите решителни реформи.За съжаление, чрез поредица от решения, изявления и действия от последните дни, настоящото ръководство на СДС очевидно избра страната на властта и „модела Борисов”.Това прави окончателно невъзможно продължаването на процеса по търсене на формула за взаимодействие, с оглед на следните факти:Става все по-ясно, че корупционният „модел Борисов” е неразривно свързан с ДПС и невъзможен без Сараите на Доган и ДС; Ежедневно получаваме доказателства, че този модел се основава на все повече кражби, злоупотреби и все повече авторитаризъм – задушаващ свободата, медиите и върховенството на правото; Борисов не противодейства на руското влияние в страната ни и работи за реализирането на енергийния Шлем на Първанов и за запазване на руското енергийно влияние у нас и в ЕС; Вместо борба с корупцията, имаме изграждане на все по-репресивни органи, които се използват за натиск върху политически неудобни лица и бизнеси, и съпротива срещу изграждането на ефективни механизми за гарантиране върховенството на закона на ниво ЕС; Борисов не само, че отказва да реформира прокуратурата, но и се готви да спазари нов охранител на корупционния модел за поста на главен прокурор, включително и като подготвя почвата за назначаването на Цацаров за главен съдебен инспектор и правителството се противопоставя на избора на Лаура Кьовеши за европейски прокурор; Въпреки всички заклинания за скорошно присъединяване към Шенген, отказът от реформи в правосъдието, вътрешните работи и службите за сигурност само отдалечава тази перспектива; След дългогодишно прикриване на гнилите ябълки сред банките, застрахователите, пенсионните фондове и държавните дружества, управляващите направиха няколко полу-конспиративни смени по върховете на финансовите регулатори, с които дават пределно ясна индикация, че нямат никакво намерение да реформират финансовия ни сектор, така че България да има реален шанс за присъединяване към Еврозоната; ГЕРБ отказват да осъдят режима на Орбан или да вземат отношение към факта, че той подкрепя анти-европейските и антибългарски сили в Северна Македония; Борисов отказва да проведе реална и цялостна реформа на българската отбрана и служби за сигурност, и както стана ясно при посещението на Медведев, това е форма на необявен квази-неутралитет в полза на Русия; С отказа от реформи и ясен избор в полза на ЕС Борисов затъва във все повече скандали и зависимости и така постила пътя за едно управление на БСП.Декларираме, че наши опоненти са и ще бъдат всички носители на настоящия корупционен и авторитарен модел в лицето на днешните управляващи и така наречената парламентарна опозиция.Надяваме се, че все някога автентичните носители на емблемата СДС ще се върнат към своите корени и ще можем да продължим общата работа, за да имаме силно европейско и демократично отечество.В името на тази цел, призоваваме всички граждани от демократичната общност да подкрепят на предстоящите европейски избори листата на Демократична България, която ще обявим през следващата седмица. Трябва да сме единни и да следваме големите си политически цели, без конфронтация и разпалване на вражда между хората от демократичното пространство.Доказахме, че сме отворени за принципно партньорство и поставяме интересите на хората преди партийния егоизъм. Истинските седесари, които искат промяна в управлението, имат кого да подкрепят на евроизборите и на местните избори.В лицето на Демократична България гражданите имат алтернатива и реален инструмент за промяна.Ние изградихме това обединение на здрава политическа основа, постигнахме високо ниво на доверие помежду си и доказахме своето единомислие, способност да поемаме отговорност за големи национални цели и за отстояването на свободата, демокрацията и върховенството на правото.България може много повече!", "date": "2019.03.19", "title": "Демократична България: СДС избра ГЕРБ и обезсмисли партньорството ни"}
{"url": "https://offnews.bg/112/mazh-ubi-saprugata-si-v-botevgrad-699646.html", "text": "Полицията издирва 42-годишен мъж от Ботевград, който се смята, че е убил 37-годишната си съпруга, съобщи МВР.Сигналът е получен около 17:30 часа днес, като на улица в кв. „Васил Левски“ е намерено тялото на жената с прободна рана.По първоначални данни, 42-годишен мъж от града е нанесъл смъртоносни удари на съпругата си при битов скандал. Предприети са полицейски действия за издирване на заподозрения, както и процесуално-следствени действия на мястото на извършеното престъпление.", "date": "2019.03.19", "title": "Мъж уби съпругата си в Ботевград"}
{"url": "https://offnews.bg/politika/sled-speshna-sreshta-pri-borisov-niama-da-ima-oshteten-pensioner-699612.html", "text": "Премиерът Бойко Борисов разпореди на социалния министър Бисер Петков и шефа на НОИ Ивайло Иванов да не се допуска намаляване на пенсията на нито един пенсионер. Това стана ясно след извънредна среща в сградата на Министерски съвет, на която присъстваха и представители на синдикатите. Няма да има намаляване на пенсиите на нито един български пенсионер, обеща вицепремиерът Томислав Дончев. Той подчерта, че и тази година правителството ще отпусне 53 млн. лв. за великденски добавки. Според новите правила вече не се избират трите най-силни години преди 1997 г., не влиза и доходът между 1997 г. и 1999 г. Вземат се предвид само осигуровките от 2000 г. насам. След срещата стана ясно, че експерти ще преизчисляват сумите, като включат и тези три години, но само в случай, че в регистрите има данни за реално платени осигуровки. За да няма ощетени, ще се избира по-благоприятният вариант за пенсионера, обясни шефът на НОИ Ивайло Иванов. Всички изчисления, че очакванa пенсия от 400 лева ще се намали на 130, са малоумни, категоричен бе президентът на КТ \"Подкрепа\" Димитър Манолов. ", "date": "2019.03.19", "title": "След спешна среща при Борисов: Няма да има ощетен пенсионер"}
{"url": "https://offnews.bg/futbol/mesi-staval-vse-po-dobar-s-vseki-izminal-den-699593.html", "text": "Живата легенда на Барселона Шави Ернандес засипа с похвали суперзвездата на тима Лионел Меси. В неделя аржентинецът се превърна във футболиста с най-много победи в историята на каталунците. Барса се наложи над Бетис с 4:1, а три от попаденията бяха дело именно на Меси.\"Меси става все по-добър с всеки изминал ден. Невероятен е, по мое мнение той е най-добрият футболист в света. Говоря изобщо в историята, а не само в момента.Това, което той прави е невероятно. От 12-годишен той прави разликата във всеки един мач, в който играе. Аз съм играл с него и знам какви умения има. Той е най-добрият в историята\", каза Шави.", "date": "2019.03.19", "title": "Меси ставал все по-добър с всеки изминал ден"}
{"url": "https://offnews.bg/futbol/stilian-petrov-potvardi-uchastie-v-blagotvoritelen-mach-699595.html", "text": "Стилиян Петров ще вземе участие в турнир, посветен на починалия ирландски футболист Райън МакБрайд.Райън почина в съня си на 19 март 2017 г., като лекарите така и не успяха да установят точната причина. В крайна сметка тя беше описана като естествена смърт, макар футболистът да беше само на 27 години по това време.Оттогава насам Дери Сити организира турнир в негова памет, а дори стадионът на клуба беше кръстен на негово име.Стилиян Петров е най-голямото име, което е заявило участието си в тазгодишнито издание, което ще се проведе на 5 май. Лично семейството на МакБрайд благодари на Стенли за огромния жест.", "date": "2019.03.19", "title": "Стилиян Петров потвърди участие в благотворителен мач"}
{"url": "https://offnews.bg/politika/pargov-fandakova-da-ne-dava-otcenki-na-bsp-a-da-se-pogrizhi-za-shofi-699614.html", "text": "Калоян Паргов: Време е Фандъкова да спре да раздава оценки на БСП и да се погрижи за шофьоритеЦветан Цветанов и столичният кмет да оставят гражданите сами да решат кой върши работа и кой си приписва заслуги, призова председателят на БСП - СофияКрайно време е кметът Йорданка Фандъкова и ГЕРБ да обърнат внимание на проблемите на шофьорите и да започнат да ги решават, вместо всеки ден да дават оценки на БСП и предизборно да ни обвиняват в популизъм и във всичките грехове на света.Това каза председателят на БСП - София и на групата на социалистите в СОС Калоян Паргов по повод изказвания на столичния кмет в последните дни.\"Нещо не разбирам. Ако нашата подкрепа за работещите в градския транспорт беше популизъм, защо кметът лично по спешност увеличи заплатите на шофьорите с извънреден доклад на миналата сесия, попита Калоян Паргов. - Ако кметът и ГЕРБ си вършеха работата, хората нямаше да протестират и да търсят БСП за помощ. Какъв популизъм може да бъде това?!\".Калоян Паргов добави, че с колегите му от групата на БСП в СОС и в градската организация ще продължат да помагат на гражданите, въпреки опитите на ГЕРБ да манипулират и изкривяват фактите. \"Това очевидно е единственият начин да принудим управляващите да си вършат работата, която им е задължение, коментира той. След като 10 години работиха за собствения си имидж, убеждавайки хората, че работят за тях, резултатите наистина станаха видими в последните година-две. Да докарат ватманите и шофьорите в градския транспорт до ситуация на нетърпимост, да умират по време на работа, да допуснат дружествата да останат без водачи и да се оправдават сега, че това е проблем на цяла Европа, това ако не е пълно безхаберие...\".Председателят на столичните социалисти подчерта, че за разлика от ГЕРБ, представителите на БСП винаги са били на разположение на гражданите и са полагали усилия да помагат за решаването на проблемите им, дори в ролята си на опозиция. \"А после гледам как Цветан Цветанов и Йорданка Фандъкова се хвалят колко работели за гражданите и как останалите партии си били приписвали техните заслуги, коментира Калоян Паргов. - Бих им препоръчал да се постараят да си свършат работата и да оставят хората сами да преценят чия е заслугата. С вота си през есента\". ", "date": "2019.03.19", "title": "Паргов: Фандъкова да не дава оценки на БСП, а да се погрижи за шофьорите"}
{"url": "https://offnews.bg/obshtestvo/kak-tcvetan-tcvetanov-se-sdobi-s-nov-luksozen-apartament-na-preferentc-699613.html", "text": ", е новата придобивка на заместник-председателя на ГЕРБ Цветан Цветанов. Този път колекцията му от недвижими имоти, освен с жилище, се обогатява и с „ВИП асансьор“, който отвежда шефа на ПГ на ГЕРБ и семейството му от личния им гараж в сградата директно в дома им.Цветанов се е сдобил с новия апартамент през изминалата 2018 г., като е прехвърлил на фирмата-строител на луксозния имот два от своите стари апартаменти. И макар на практика имотите му да са намалели с един, имуществото на председателя на ПГ на ГЕРБ се е увеличило значително. Сделката поражда редица въпроси, като най-смущаващият от тях е, как квадратният метър в лускозната сграда излиза на семейство Цветанови едва 627 евро, при положение, че цените там започват от 2600 евро на кв. м.Свободна Европа отправи писмено този въпрос към лидера на ГЕРБ в НС, но не получи отговор. За сметка на това се потвърди автентичността на документите, с които медията разполага.Да живееш в „сграда на годината“Апартаментът на Цветанов се намира в наградената през 2017 г. „Сграда на годината\". Това е кооперация на фирма „Артекс“ на име „Летера“, известна още като „Къщата на буквите“. Зданието се намира в столичния квартал \"Изток\", на улица „Латинка“.Апартаментът е разположен на последния, шести етаж и заема площ от от 240 кв. м. Към него има и двоен гараж, който е отделен от останалите в сградата. Има и преддверие с „ВИП асансьор“, чиято шахта, според нотариалния акт, също е собственост на Цветанови. Така новата недвижима собственост на заместник-председателя на ГЕРБ се оказва с обща площ от малко над 315 кв. м.За да се сдобие с апартамента в луксозната сграда, Цветанов разменя с „Артекс“ две от старите си жилища на улица „Елемаг“ в кв. „Изток“, като приписва на фирмата 190 кв. м. жилищна площ и две паркоместа. Освен това бившият вътрешен министър доплаща 100 000 лева на строителната фирма.Цена като за Цветанов: 630 евро на кв. м.Замяната е извършена на стойността на данъчната оценка на новия имот, която е 386 654 лева (в тази сума влизат двата стари апартамента с паркоместа и доплатените от Цветанов 100 000 лева). Изчисленията показват, че по документи новият имот е с цена 1227 лева на кв. м.Тъй като цените на новото строителство в столицата се изчисляват в евро, това на практика означава, че като за Цветанов цената на кв. м. е излязла около 630 евро.Данъчната оценка съществено се различава от пазарната цена на подобни имоти, констатират експертите на гражданската организация „Антикорупционен фонд“, с които Свободна Европа работи заедно за установяване на фактите.В подкрепа на този извод са и медийни твърдения на директора на \"Артекс\" Весела Мирянова, която заявява, че имотите им се продават на цени, достигащи до 3000 евро за кв. м. Което означава, че цената, която семейството на заместник-председателя на ГЕРБ е постигнало е с 2400 евро по-малко от обичайните.Потърсен за коментар във връзка с пазара на недвижими имоти, представител на отдел „Продажби“ в „Артекс“ обясни пред Свободна Европа, че цените в последните години бележат ръст и сумата за квадрат може да достигне до 3500 евро. Той посочи като пример сградите им в \"Лозенец\", \"Изток\" и \"Изгрев\", които дори не предлагат частен асансьор - екстра, която покачва цената на имота и освен това е много рядко срещана.Експерт от Антикорупционния фонд, който също се свърза с отдел „Продажби“ на \"Артекс\", за да попита за имоти на цени от около 600 евро на квадрат, предизвиква откровено недоумение сред продавачите. По тяхна информация цените на апартаменти от високите етажи на сграда „Летера“ през миналата година са достигали 2640 евро на кв. м. с включен ДДС.Ако в \"Артекс\" са казали истината, това означава, че апартаментът на Цветанов би трябвало да струва минимум 831 600 евро (или 1 626 468 лева). Но тъй като имотът на бившия вътрешен министър е излязъл под скромните 400 000 лева, това означава разлика от цели 1 200 000 лева.Юрист: Пазарната цена на подобни луксозни имоти е значително по-висока„Пазарната цена на подобни луксозни имоти е значително по-висока от данъчната им оценка“. Това коментира пред Свободна Европа юристът на „Антикорупционния фонд“ Лора Георгиева. По думите ѝ в конкретния случай, ако тези около 387 000 лева (платени от Цветанов чрез замяна на жилища плюс доплащане) е наистина цената на придобиване в недвижимото имущество в сграда „Летера“, възникват сериозни съмнения за нарушение на етичните норми. В общи линии вариантите след сделката са два: Цветан Цветанов, плащайки малко над 600 евро на квадрат за имот в луксозна сграда, чийто квадратен метър може да достигне до 3000 евро, или е получил „подарък“ от фирмата или е платил много по-голяма сума.В първия случай биха били нарушени етичните норми от правилника на НС, съгласно които народният депутат не би трябвало да „допуска да бъде поставен във финансова зависимост или друга обвързаност с физически или юридически лица“, както и не може да получава подаръци над 1/10 от месечната си заплата.Във втория случай страните по сделката биха нарушили чл. 25, ал 9. от Закона за нотариусите и нотариалната дейност (ЗННД), според който при изповядване на сделката страните декларират пред нотариуса, че записаната в нотариалния акт цена е реалната цена по сделката.Категорично можем да кажем, че при размяна на подобни имоти, основана на обичайните им пазарни цени, разликата за доплащане би трябвало да бъде значително по-висока, коментира пред Свободна Европа експертът на Анктикорупционния фонд Николай Стайков.OFFNews изпрати въпроси по темата до пресцентъра на ГЕРБ. Ще публикуваме обясненията, когато ги получим.Copyright (c) 2018. RFE/RL, Inc. Препубликувано със съгласието на Radio Free Europe/Radio Liberty, 1201 Connecticut Ave NW, Ste 400, Washington DC 20036.", "date": "2019.03.19", "title": "Как Цветан Цветанов се сдоби с нов луксозен апартамент на преференциална цена"}
{"url": "https://offnews.bg/obshtestvo/pochina-bivshiat-ministar-na-obrazovanieto-igor-damianov-699608.html", "text": "Почина доц. Игор Дамянов - бивш министър на образованието, историк по образование и преподавател в УНСС. За кончината му потвърдиха от университета пред OFFNews.Погребението на доц. Дамянов ще бъде на 23 март от 12 ч. Поклонението ще е в ритуалната зала на Централните софийски гробища.Доц. д-р Игор Симеонов Дамянов е един от министрите на образованието в кабинета на НДСВ с премиер Симеон Сакскобургготски, от 17 юли 2003 г. до 17 август 2005 г. Той поема управлението на МОН след уволнението на предшественика си . Атанасов си отиде след скандали, последния от които бе свързан с приема в езиковите гимназии с прием след седми клас. Журналистическо разследване на в. \"Новинар\" разкри схема за купуване на оценки. Същата 2003 г., когато дъщерята на Атанасов бе седмокласничка и получи две пълни шестици на изпитите по математика и литература, общият брой на отличните оценки от приемните изпити бе рекорден - над 240.Игор Дамянов е роден е на 1 август 1953 г. в Лом.Син е на проф. Симеон Дамянов и Ечка Дамянова.Завършва история в Софийския университет през 1977 г.От 1978 г. преподава история в катедра „Международни отношения“ на Висшия икономически институт (ВИИ) „Карл Маркс“ (днес Университет за национално и световно стопанство (УНСС), където е преподавател до кончината си.Доц. Дамянов бе и зам.-ректор на университета.Той оставя съпругата си Анелия и сина им Симеон.", "date": "2019.03.19", "title": "Почина бившият министър на образованието Игор Дамянов"}
{"url": "https://offnews.bg/sviat/izraelska-ministarka-uchastva-vav-fashistka-reklama-video-699642.html", "text": "Израелският министър на правосъдието Айлет Шакед участва в реклама на парфюм \"Фашизъм\", който според думите ѝ \"мирише на демокрация\".Участието ѝ е част от предизборната кампания на крайнодясната партия \"Нова десница\". Рекламата е със сатиричен привкус и е отправена към левицата, която смята, че партията \"Нова десница\" се опитва да подкопае съдебната система на Израел в полза на десния доминиращ законодател.В черно-белия клип на фона на пиано музика министърката се пръска с парфюма \"Фашизъм\", а разказвачът прошепва фразите:  „съдебна реформа“, „разделение на властите“, „управление“ и „ограничаване на Върховния съд“.На края на клипа Шакед казва: \"На мен ми мирише на демокрация\", а рекламата завършва с надписа \"Следващата революция идва\".Съоснователят на партията \"Нова десница\" и министърът на образованието, Нафтали Бенет, сподели видеото с думите: \"Парфюмът няма да се хареса на левите.\"Кампанията на Шакед и Бенет обещава да се изправи срещу палестинското движение Хамас и израелския Върховен съд с мотото: \"Шакед ще победи Върховния съд, Бенет ще победи Хамас.\"", "date": "2019.03.19", "title": "Израелска министърка участва във фашистка реклама (видео)"}
{"url": "https://offnews.bg/obshtestvo/v-gradinata-do-su-fugite-se-razminavat-ima-opasnost-da-se-obrazuvat-699618.html", "text": "Неправилно поставени шахти, залепени с теракол - неподходящ за външни условия, плочки, разминаване във фугите са само част от некачествената работа на строителите в градината \"Св. Климент Охридски\". Това установи проверка на столичния кмет Йорданка Фандъкова, зам.-кмета Дончо Барбалов и главния архитект Здравко Здравков. От изпълнителя на обекта ПСТ Груп обаче изпратили писмо до общината, че искат комисия да приеме ремонта. \"Разбира се, че не съм доволна от това, което виждам и няма кой да бъде доволен. Абсолютно недопустимо е изпълнителят да твърди, че обектът е готов, след като всеки може да види, че това не е така. Още в края на февруари надзорната фирма е описала забележките, които трябва да бъдат отстранени, но те не са го изпълнили и искат обектът да бъде приет. Това означава само едно - че се търси начин да се оправдаят за санкциите, които предстоят. Нито общината, нито кметът реди павета, но по всякакъв начин ще защитя европейските средства, които осигурихме за центъра и успяхме да защитим с толкова усилия\", заяви Фандъкова. \"Правени са замазки с теракол, шахтите не са поставени правилно, има разминавания в зануляването на фугите, елементи, които бяха обрушени и трябваше да се подменят, са просто замазани. Имаме поредица от забележки. Всяка плочка трябва да бъде проверена и поставена отново\", обясни арх. Здравков. Той подчерта, че е необходима контролна геодезия, тъй като има кривини в самото изпълнение, както и да се извърши проверка дали се създават локви.Срокът за завършване на ремонта е 9 юли, глобата след това е 178 000 лв. на ден, уточни Барбалов. Ремонтът на тази градинка, \"Кристал\" и ул. \"Московска\" се изпълнява от \"ПСТ груп\". Това е една от двете фирми, чиито договори с общината за поддръжка на 5 района в София бяха прекратени през 2017 г. по искане на кмета Йорданка Фандъкова, заради лошо изпълнение. ", "date": "2019.03.19", "title": "В градината до СУ: Фугите се разминават, има опасност да се образуват локви"}
{"url": "https://offnews.bg/futbol/nishtiat-slabata-forma-na-as-na-levski-699585.html", "text": "Треньорът на Левски Георги Дерменджиев ще се опита да разбере на какво се дължи слабата форма на Жерсон Кабрал, пише \"Тема Спорт\".Офанзивният футболист демонстрира очевидно отстъпление от показаното през есенния полусезон, както и от първите срещи през пролетта.Една от причините може да е, че договорът на играча изтича през лятото. През тази и следващата седмица ще бъдат водени разговори с него и агента му за удължаване на споразумението.Малко вероятно е обаче той да остане през следващия сезон, защото сините няма как да му предложат увеличение на заплатата. Напротив, те може да поискат тя да бъде намалена.Кабрал е важна част от състава този сезон. Той има на сметката си 8 гола и седем асистенции. По-полезни от него са били единствено Станислав Костов (19 гола) и Давиде Мариани (9 гола и 8 асистенции).", "date": "2019.03.19", "title": "Нищят слабата форма на ас на Левски"}
{"url": "https://offnews.bg/futbol/vodeshti-otbori-ot-shotlandia-slediat-izkaso-napadatel-na-tcska-699586.html", "text": "Нападателят на ЦСКА Али Coy е следен от водещи клубове в Шотландия, пише \"Тема Спорт\".Футболистът е впечатлил с изявите си за \"червените\" през пролетния дял. Скаути на британските тимове ще наблюдават състезателя поне до края на сезона.През зимата ЦСКА придоби правата му от Киево, след като беше преотстъпен през есенния дял.Coy отказа покана от Гамбия в паузата. Той е изтъкнал лични причини за решението си. Така нападателят ще се готви с отбора в Панчарево.", "date": "2019.03.19", "title": "Водещи отбори от Шотландия следят изкъсо нападател на ЦСКА"}
{"url": "https://offnews.bg/obshtestvo/kamera-zasne-taksimetrov-shofior-da-krade-kuche-v-dragalevtci-699617.html", "text": "Улична камера е заснела шофьор да краде куче от двор в столичния квартал \"Драгалевци\". бе публикувано от потребител във фейсбук, който съобщава, че кучето е откраднато от къща в съседство. Ден по-рано от същата улица изчезнало и собственото му куче. Двете животни са порода каракачанска и немска овчарка.От записа се вижда как мъж обикаля около такси, спряно до ограда. Взема кучето и го затваря в багажника на колата. Заснет е регистрационният номер на автомобила. Според регистрите той е на фирма \"Аутолидер България\", която не е сред големите компании на пазара.Полицията е уведомена, очаква се развитие от разследването.", "date": "2019.03.19", "title": "Камера засне таксиметров шофьор да краде куче в Драгалевци"}
{"url": "https://offnews.bg/sviat/zadarzhaha-mazh-s-zhiv-choveshki-embrion-v-kutia-na-letishteto-v-mumba-699609.html", "text": "Мъж беше задържан на летището в Мумбай, след като индийските власти откриха в багажа му кутия с жив човешки ембрион, съобщи Би Би Си. Мъжът е гражданин на Малайзия. Пред индийските власти той признал, че това не е първият път, в който пренася ембриони в Индия. Мъжът завел полицията в луксозна ин витро клиника в Мумбай. От клиниката категорично са отказали да са замесени в случая. Според тя конкуренцията им се опитва да ги злепостави. Според местни медии обаче в телефона на мъжа са открити множество SMS-и, подкрепящи твърдението му, че работи с клиниката. ", "date": "2019.03.19", "title": "Задържаха мъж с жив човешки ембрион в кутия на летището в Мумбай"}
{"url": "https://offnews.bg/tenis/grigor-chaka-opiten-sapernik-na-starta-v-maiami-699588.html", "text": "Най-добрият ни тенисист Григор Димитров ще стартира турнира от сериите Мастърс 1000 в Маями от втори кръг.Негов съперник на старта ще бъде някой измежду опитните Фелисиано Лопес или Беноа Пер. В трети кръг българинът може да играе срещу Карен Хачанов.Димитров е поставен под номер 24 в основната схема на турнира, което му гарантира почивка в първия етап.На осминафинала потокът на Димитров се преплита с този на Кевин Андерсън, а в евентуалния 1/4-финал най-стряскащо изглежда името на швейцареца Роджър Федерер, поставен под номер 4 в схемата.", "date": "2019.03.19", "title": "Григор чака опитен съперник на старта в Маями"}
{"url": "https://offnews.bg/bojni/kubrat-pulev-dade-interviu-na-anglijski-predi-macha-s-bogdan-dinu-699592.html", "text": "Българската звезда на професионалния бокс Кубрат Пулев коментира предстоящия си мач с Богдан Дину в ранните часове на неделния ден. Този мач можете да гледате в ефира на DIEMA SPORT и онлайн на платформата PLAY DIEMA XTRA.Според Кобрата, румънецът е много силен съперник, но той е готов да го победи. В момента той се готви в Лас Вегас и разкри какво му харесва в Града на изкушенията, като призна, че няма много време да се отдаде на тях заради натоварения си с тренировки график.\"Това е първият ми професионален мач в САЩ, но преди седем години съм имал мач в Чикаго като аматьор. Чувствам се много добре. Лас Вегас е много красив и интересен град, много ми харесва, защото има толкова много хора, интернационален е, тренировъчният ми лагер е тук, има една от най-добрите зали.\"\"Всичко ми харесва тук, но нямам много време, защото всеки ден тренирам, по няколко пъти на ден при това. Само някои съботи почивам, но тогава излизам само с приятели или брат ми да попазаруваме, да похапнем навън.\"\"Любимата ми храна е месо, салата, тук има много хубава храна и ми харесва. Не ям много пица, защото не е добра за мен, но тук има страхотни места за ядене в Лас Вегас. Най-важното е да си щастлив, мен боксът ме прави щастлив.\"\"Имам много добър спаринг-партньор тук, казва се Рафаел Зумбано-Лав, всеки ден е тук. Има хора, които казват, че ще са тук да се боксираме, но не идват. Затова много обичам Зумбано, защото той винаги е с мен.\"\"Опонентът ми не е лек, мисля, че има 18 битки и само една загуба. Силен и опасен е, но аз съм различно \"ниво\" (бел. ред. каза го на български), различна класа. Ще бъде един интересен мач и важното е винаги да сме щастливи\", заяви Кобрата и се закани на хегемона в тежка категория Антъни Джошуа. Според него може да има мач между двамата до една година и той може да го нокаутира.\"Сега е много интересно в тежка категория, защото се върна Тайсън Фюри, Уайлдър е силен. Има твърде много силни боксьори, а не както беше преди, само Кличко да държи всичко. Аз сега съм задължителен претендент на Антъни Джошуа и трябва да се бием.\"\"Мисля, че Антъни ще бие с лекота Джарел Милър. Аз имам гарантиран мач с Джошуа, защото съм №1 в IBF. Може би тази, може би следващата година ще се срещнем. Точно в този момент съм много силен и съм много добре технически, много съм умен, това е много важно за големия ринг.\"\"Според мен, имам нужда само от добра подготовка, добър спаринг-партньор и след това мога да срещна Джошуа. Виждам грешките му, защото всеки човек прави такива - дали дребни, дали големи. Виждам ги, ще му ги покажа на ринга и светът ще види, че съм най-добрият.\"\"По-добър съм от Джошуа, защото технически съм много добре, пресирам, силен съм. Той не е Железният човек, а това е бокс. Един удар е достатъчен и е много важно, когато се бием, да се обръща внимание на дребните детайли. Затова съм по-добър. Защо да не го нокаутирам?\", сподели Пулев и коментира боксовото зрелище на миналата година Фюри-Уайлдър.\"Не мисля, че Уайлдър и Фюри ще имат реванш, защото той е много опасен и за двете страни и никой не би искал да загуби. Дионтей Уайлдър ще има мач с Доминик Бризийл, което е просто като един мач на шах. Няма да е толкова сериозен и истински. Трябва да има реванш с Фюри. Не знам защо Уайлдър не иска реванш с Фюри.\"\"Първият мач беше за Фюри, защото през цялото време беше по-добрият. Но с този нокдаун накрая нещата се промениха. Мисля, че в следващ мач Фюри ще победи, когато този мач се случи. Шансовете им са 50:50 все пак, защото са страхотни бойци\", сподели Кобрата и накрая изрази готовност да срещне Фюри.\"Аз съм готов да се бия с всеки боксьор, готов съм да се срещна и с Тайсън Фюри. Той има същия стил като Хюи Фюри, само че не е толкова лесен съперник\", заяви Пулев пред NBS. ", "date": "2019.03.19", "title": "Кубрат Пулев даде интервю на английски преди мача с Богдан Дину"}
{"url": "https://offnews.bg/futbol/todor-batkov-spas-rusev-ima-zaslugi-kam-levski-699587.html", "text": "Тодор Батков, бивш собственик на Левски, заяви, че Спас Русев е имал роля в клуба. Бизнесменът от Лондон пое изненадващо \"сините\" през лятото на 2016-та. В началото на месец март тази година, Русев сдаде властта на Георги Попов, който е дясна ръка на Васил Божков .\"Левски попадна в много добри ръце – каза Батков пред „Труд“. – Божков ще се справи. Той е доказал, че има здрава ръка. Все пак е най-успешният президент на ЦСКА през новия век, но е левскар. С течения на обстоятелствата пое любимия отбор сега. Спас Русев имаше роля, поне съхрани Левски.Натрупаха се дългове, заради лоша математика. Трябва да се плащат и данъци… Не трябваше да се прекалява със заплатите на играчите“.Батков се изказа ласкаво и за новия директор Павел Колев, като заяви, че бившият шеф в БФС е \"будно момче, което ще бъде от полза на клуба\".", "date": "2019.03.19", "title": "Тодор Батков: Спас Русев има заслуги към Левски"}
{"url": "https://offnews.bg/politika/simov-elena-joncheva-e-s-povdignati-obvinenia-zashtoto-iskat-da-j-za-699598.html", "text": "БСП избра великолепен водач на листата си. Елена Йончева е символ на нещо ново, на енергията за борба с корупцията. За това и хората я харесват и подкрепят. Това заяви народният представител от ПГ на \"БСП за България\" Александър Симов по бТВ. На въпрос за повдигнатите обвинения към нея от страна прокуратурата, той отговори: \"Елена е с повдигнати обвинения, защото се опитват да й запушат устата. Шайката, както нейни членове я определят, която управлява сега България не може да понесе нейните разкрития\". По думите му с Елена Йончева БСП има сериозни шансове да спечели евроизборите и затова не трябва да се позволява заради отделни личности партията да изглежда разединена. \"БСП е консолидирана. Резултатът от изборите неприятно ще изненада всички които сега твърдят, че не е\", категоричен бе той.Александър Симов коментира, че предложението на Станишев Националният съвет да избере и двамата с Елена Йончева едновременно, не е било прието добре от голяма част от членовете му. Според него причината е, че може би е било тълкувано не като предложение, с което да се постигне обединение на партията, а по-скоро като предложение за сделка. \"Само след няколко седмици ще се проведе отново заседание на Националния съвет на партията, на което ще бъдат избрани и останалите в листата на левицата\", допълни той. Симов отхвърли твърденията, че изборът в неделя не е бил честен. \"Това е реалният избор на Националния съвет на БСП и резултатите са достатъчно красноречиви. Сблъскаха се две политически тенденции и едната победи, няма нищо по-нормално. Реалната демокрация работи при нас, има реален процес по избор\", каза още той.Александър Симов подчерта, че твърденията за настроения в БСП срещу ПЕС не са истина: \"Това, че не сме съгласни с конкретни политики на ПЕС и заявяваме твърдо своите позиции, не означава нищо подобно. Означава само, че ние не сме ГЕРБ и не приемаме всичко, което ни се спусне, както правят те с ЕНП\", заключи Александър Симов.", "date": "2019.03.19", "title": "Симов: Елена Йончева е с повдигнати обвинения, защото искат да й запушат устата"}
{"url": "https://offnews.bg/obshtestvo/manolova-sezira-prokuraturata-zaradi-natisk-varhu-protestirashti-sestr-699601.html", "text": "Спрете натиска върху медицинските специалисти. Това се посочва в позиция на националния омбудсман Мая Манолова във връзка с информация за упражнен натиск и психически тормоз над професионалисти по здравни грижи, заради участието им в протестни действия.Професионалисти по здравни грижи от цялата страна потърсиха помощта на омбудсмана за това че над тях се упражнява психологически тормоз, заради участието им в националния протест за по-добро заплащане и по-добри условия на труд. \"Получих съобщения за отправени заплахи и предприети действия срещу организатори и участници в протестите от София, Варна, Бургас, Пазарджик, Монтана, Казанлък, Габрово, Велинград и др.\", казва Манолова. Предоставени са данни, включително аудиозаписи, за директни заплахи за уволнение, както и за други прояви на натиск. На следващия ден след участие в протеста, медицинска сестра е била командирована от ръководството на една столична университетска болница в друга болнична структура, без да бъдат предупредени преките ѝ началници за това, без да е инструктирана за новото работно място, а друга сестра в същата болница е заплашена с уволнение, неизвестни на какво законово основание. \"Има и сигнали, че в някои случаи, представители на местната власт са се опитвали да окажат въздействие на протестиращите медицински работници\", посочва Манолова. \"Като омбудсман подкрепям исканията на медицинските специалисти, намирам ги за напълно справедливи и настоявам да бъде намерен механизъм за гарантиране на техните трудови възнаграждения, осигуряването на нормални условия на труд, както и за разглеждане на останалите проблеми и искания\", казва още тя. \"Намирам за абсолютно недопустимо оказването на натиск под каквато и да е форма срещу хора, протестиращи в защита на своите права и професионални интереси. В този случай е без никакво значение дали административните ръководители споделят или не исканията на протестиращите.Свободата на изразяване и правото на протест са закрепени в чл. 39 и чл. 43 от Конституцията на Република България. Искам да обърна внимание на всички, които са си позволили да посегнат на тези конституционни права, че такъв тип действия противоречат на Конституцията, поради което някои от тях са обявени за престъпления в Наказателния кодекс\", добавя омбудсманът.\"Като омбудсман на Република България, отчитайки особената обществена опасност на подобен тип деяния, които заплашват или обезкуражават гражданите да упражняват конституционните си права, ще поискам от прокуратурата да извърши проверка и да предприеме съответните законни действия. Призовавам министъра на здравеопазването да излезе с официална позиция, в която ясно и недвусмислено да осъди посегателството върху гражданските права на протестиращите професионалисти по здравни грижи, като по този начин разсее всякакви съмнения, че явно или мълчаливо стои зад тях\", казва още Манолова.", "date": "2019.03.19", "title": "Манолова сезира прокуратурата заради натиск върху протестиращи сестри"}
{"url": "https://offnews.bg/obshtestvo/zov-za-pomosht-bolen-mazh-se-nuzhdae-ot-sredstva-za-borba-s-raka-691494.html", "text": "65-годишен мъж от пазарджишкото село Елшица се нуждае от помощ за борбата с рака.Стоян Рабаджийски е диагностициран с напреднала форма на рак на белия дроб, с разсейки.Възрастният мъж в момента е спрял лечението си, тъй като не може да си го позволи. Повече от 20 дни Стоян не може да си купи лекарства.Освен това мъжът страда от няколко различни заболявания, сред които глаукома, съдово-мозъчно заболяване, проблеми със ставите и простатата.Стоян живее сам. Работил е в продължение на 23 години в \"Панагюрски мини\" в село Елшица.Получава 220 лева инвалидна пенсия, която не може да покрие неговите разходи за храна и лекарства. Ако желаете да помогнете на Стоян, можете да се свържете с него на телефон 0884 670 713.Сметка:Стоян Пенков РабаджийскиПощенска банкаIBAN: BG74BPBI79304030143702BIC BPBIBGSF", "date": "2019.03.19", "title": "Зов за помощ - болен мъж се нуждае от средства за борба с ракa"}
{"url": "https://offnews.bg/sviat/liderat-na-turskata-opozitcia-se-okichi-s-balgarska-martenitca-s-nadez-699602.html", "text": "Турският политик и лидер на опозиционната Републиканска народна партия Кемал Кълъчдароглу се окичи с традиционна българска мартеница, което не убягна от погледите на журналистите, съобщава Миналата седмица Кълъчдароглу посети град Къркларели (Лозенград), където съпругата на кандидата за общински кмет от неговата партия Туна Сойкан – Семра Сойкан му подари традиционна българска мартеница. Оттогава турският лидер не сваля мартеничката от китката си.Турските медии отбелязват, че мартеницата е стар български обичай и е пренесен в Турция от българските изселници. Те обясняват, че бяло-червения амулет се слага в началото на март и че българите смятат, че носи здраве и сила.„Дай Боже, желанието ми да се сбъдне!“В телевизионното си участие по турската NTV Кемал Кълъчдароглу, който претърпя поражения на девет поредни избори от АК парти на президента Реджеп Ердоган, отговори и на въпроса защо е сложил българската мартеница. От отговора става ясно, че последната надежда за победа на местните избори (31 март) на турският политик е мартеницата.", "date": "2019.03.19", "title": "Лидерът на турската опозиция се окичи с българска мартеница с надежда да бие Ердоган"}
{"url": "https://offnews.bg/interviu/vasilena-cherneva-osnovatel-na-niurnbergski-chuzhdoezikov-institut-699553.html", "text": "Какъв бе животът Ви в България преди заминаването и откъде дойде влечението към немския език?Животът ми в България бе изпълнен с много щастие, любов и подкрепа от моето семейство, както и от моите близки и приятели. Като ученичка обичах да си поставям високи цели и да се състезавам със самата себе си, да се стремя да надмина своите собствени постижения от предходната гoдина - да се класирам добре на различни олимпиади, да участвам на различни турнири, от математически до такива по художествена гимнастика. Целта ми беше да се запозная с хора, развиващи се професионално в най-различни области и от различни култури. Благодарение на това имам много приятели от цяла България, Германия и Европа.Влечението към немския език дойде от Гимназията с преподаване на чужди езици „Ромен Ролан“, където учех. Още в десети клас спечелих заедно с още 7 талантливи българи националния турнир, организиран от немското министерство на културата и от националната агенция за европейски проекти за ученици в Германия (PAD – Pädagogischer Austauschdienst: Nationale Agentur für EU-Programme im Schulbereich). Всички ние имахме шанса лятото на 2013-та година да бъдем част от невероятната програма PAD и да посетим прекрасни немски градове – Берлин, Мюнхен, Франкфурт, Хамбург, Ведел, Нюрнберг, Кьолн, Бон и други. Разгледахме университетите, живота и условията, ако заминем да учим в Германия. Може би най-невероятното лято, което някога съм имала – с много приятели от над 90 нации обикаляхме градове из цяла Германия и разглеждахме места, за които само бяхме мечтали или чели.В следващите години като ученичка продължих да кандидатствам за различни проекти в Германия – спечелих с авторско стихотворение на немски „Bayern-Wettbewerb“, както и краткото обучение, предоставено от „Viadrina Schnupperstudium“.Чрез различните турнири и множеството пътувания в Германия имах възможността да разгледам какви са предимствата и недостатъците на това да си студент в Германия. За себе си реших, че няма да е лесно, но ако не пробвам, цял живот ще съжалявам, че не съм била достатъчно смела.Колко трудни бяха първите месеци в Германия?Като всеки новодошъл и за мен намирането на първа работа в Германия се оказа предизвикателство. 2015-та година още със заминаването си спечелих стипендия за успехи и отличия – „Deutschlandstipendium“, което ми позволи да отделя време и да се огледам какво бих могла да работя. Започнах като координатор и организатор на събития. В свободното си време помагах на българи доброволно и напълно безплатно в различни институции (община, банки, здравни каси, бюро по труда и др.) като преводач. Правех го, защото знаех, че да напуснеш България не е лесно, а хората, на които помагах, трябваше да се борят с многобройно повече проблеми, заради това, че не владеят езика. Скоро след това започнах да работя в реномирана немска софтуерна компания. Имах шанса да науча много неща за работата в екип и комуникация с клиенти. В софтуерната компания работата ми беше свързана с много контакти – благодарение на това, че говорех 4 езика гладко – немски, английски, руски и български, и същевременно умеех да програмирам на езиците Java и C. Моят ръководител често ме взимаше на преговори с големи компании и имах честта да превеждам на различни езици нашите продукти. За повечето симултанни преводачи нашите софтуерни продукти бяха слабо място, защото за добър превод в тази тематика се изискват много знания за различните програмни езици.Посредством работата в софтуерната компания забелязах, че моите социални умения, както и това да създавам, да развивам продукт и да го представям на клиента на много езици, са много ценени. На 20 години осъзнах, че желая да създам не само свой продукт, а и своя компания. Реших, че е време да работя над своите мечти и да се посветя на това, което умея най-добре – да помагам на хора и фирми посредством владеенето ми на много езици и посредством познаването на много култури.Докато работех и се издържах сама, беше от голямо значение да съм много организирана и критична към себе си. За да успея да работя и успешно да полагам изпити по информатика се изискваше да планирам отлично своя бюджет. Научих се да нося отговорност за себе си и да вярвам, че ще се справя с всички предизвикателства.Скоро ще завърша специалността, която преди няколко години избрах – Wirtschaftsinformatik. Специалността, която е комбинация между информатика и икономика, толкова ми хареса, че впрегнах всички мои качества, положих усилия и те бяха възнаградени – класирах се в ТОП 20 студенти по информатика за 2015-та, 2016-та и 2017-та година от над 320 студенти. Бях наградена от президента на университета на церемония в националния музей в Нюрнберг и получавах стипендия за високи постижения.На 01.01.2018 започнах да развивам моята инициатива „Да научим немски ЗАЕДНО!“. Започнах да спестявам пари за стартов капитал на бъдещата фирма, да изчислявам очакваните разходи и приходи, да провеждам интервюта за работа, да сформирам екип. Поетапно започнах да събирам необходимите документи за основаването на чуждоезиков институт в Германия, както и да придобивам допълнителни квалификации, за да имам необходимите права да преподавам немски език. Оказа се предизвикателство и трябваше да докажа на всички, че зная как да се боря и да преследвам мечтите си.Трябваше да се явявам на комисии, пред които да представям учебника си и да работя върху маркетинг стратегията във фирмата.За кратък период трябваше да бъда автор на учебник, дясната ръка на график дизайнер, директор маркетинг и продажби, съветник на нашия директор социални медии, да се грижа за своята репутация, да водя курсове по немски и интеграция, да помагам на българи с безплатни консултации, както и да осигуря добри контакти за института – счетоводител, адвокатска кантора, нотариус и др. Още средата на 2018-та се наложи да поема организацията на множество процеси – от печатницата на учебниците, до планирането на нашия предстоящ празник на Института с близо 1500 гости не само от Германия, но света. Разбрах, че човек расте със своите отговорности – от 22-годишна студентка се превърнах в отговорен работодател и започнах да търся хора с опит, работещи в най-разнородни браншове, за да направим института толкова уникален, колкото е днес.Коя е най-голямата трудност при усвояването на чужд език според Вас?Смея да твърдя, че психологическата бариера в нас самите е най-голямото предизвикателство. Да надвием гласа, който ни дава различни оправдания – „Много е сложен този език, а аз нямам талант за езици!“, „Като отида в държавата, ще си мълча, за да не ми се подиграват местните колко смешно говоря.“, \"Как ще се науча? Та аз не съм вече на 20!“.Когато учим език от голямо значение е да подберем учител, в когото имаме вяра. Сходно е с начина, по който избираме при кой лекар да отидем. Няма ли доверие между лекар и пациент, лечението често не е толкова успешно, колкото когато има симпатия и доверие между тях. Няма ли го доверието между учител и курсист, начинаещият често се разочарова и решава, че няма качества да научи дадения език.Разработили сте иновативен и изключително интересен метод на обучение. Кое е най-ценното, което курсистите Ви получават?Най-ценното нещо, което получават моите курсисти е да вярват в себе си, както умението да се справят самостоятелно с немската бюрокрация, да се интегрират успешно в обществото и на немския трудов пазар.Учебникът е част от интеграционната и езикова програма на Нюрнбергския чуждоезиков институт, а уроците се провеждат онлайн. Курсовете са специално разработени за работещи хора или майки с деца, имаме и вечерни занятия, 18-21:30 ч.Основната цел е успешната интеграция и социализация на курсистите посредством:1. Научаването на немски език (ниво В2, 6000 думи, вербална комуникация с хора, владеещи немски като роден език, сертификат за завършен курс по немски в НЧИ).2. Опознаването на закони, задължения и права на граждани в Германия.3. Намирането на работа и квартира.4. Намирането на немскоговорящи приятели.5. Изграждането на мрежа от контакти.За курсистите, които живеят в Германия, интеграционната част е от голямо значение. В нея развиваме уменията на курсистите сами да се справят с немската бюрокрация – запознаваме се с най-важните немски институции и с около 25 документа, с които всеки новодошъл се сблъсква. Учим как се попълват и как се води добра писмена комуникация с институциите, колегите и приятелите ни. В курса са включени 30 урока по 90 минути. Правим изпити поетапно, за да преценим напредъка на учащите се.След 25-ия урок предвиждаме време за активно упражняване на немски език в разговори - диалози на теми, които са неизменна част от ежедневието в Германия (напр. тема “здраве” - термин при лекар, зъбобол, кръвно налягане и др.); упражняване на граматиката, за да се изглади и ускори говоренето. По желание на курсиста осигуряваме и разговор с германец или германка. Целта е да се привикне към немския акцент и диалект. Ако финалният изпит бъде успешно положен, курсистът получава сертификат за завършен езиков и интеграционен курс по немски език.Какво Ви вдъхнови да основете първия български дигитален чуждоезиков институт? От кого получихте най-голяма подкрепа?Идеята дойде от ежедневието в студентския ми живот и прекараните часове във влака. Налагаше се да пътувам рано всяка сутрин към съседния град, за да бъда навреме за първата лекция. Искаше ми се да инвестирам това време в други по-продуктивни неща. Това се промени, когато започнах да гледам лекциите онлайн и разбрах, че този метод е много по-удобен като ми спестява времето. Посредством моята практика като помощник-учителка на доброволческа база в център за изучаване на немски, имах шанса да се срещна с множество чужденци, които имат нужда от помощ в изучаването на езика. Поставих си за цел да разуча силните и слабите страни на това, което на курсистите беше предложено.Ето и моите изводи:Силни страни:Осъзнаването от необходимостта чужденците да бъдат интегрирани.Осъзнаването, че интеграцията без език, е много трудна.Осъзнаването, че за интеграцията са необходими социализация, немскоговорящи контакти и приятели.Курсове в множество градове.Слаби страни:Курсовете са предимно събота и неделя. Те не са подходящи за работещи хора.Твърде големи групи.Твърде много нации, подходът трябва да подбере спрямо културата и нацията.Курсисти на различни нива на владеене на езика. Начинаещите се демотивират и още от началото подхождат към курса с нежелание. Тези, които са по-напред пък познават добре материала, който се изучава и губят време в повторения.Повечето курсове се водят от учители с немски роден език, затова курсистите често изпитват затруднения да задават въпроси и не могат да разберат почти нищо от граматикатаЗа работещи хора курсовете са на сравнително висока цена.В случай, че курсистът се разболее, не се предлага безплатна замяна.Прекалено шумно е в класовете, обучението е неефективно, а курсистите често не могат да се концентрират добреЛипса на достатъчно интеграционни уроци, които целенасочено показват разликите между Германия и конкретната страна, от която произхожда курсиста.Необходимост от вечерни курсове.Невъзможността курсистът да посещава курсове, ако не е в голям град. В малките населени места, често не се предлагат курсове. В най-добрия случай курсистът трябва да пътува около 30 мин. до съседното по-голямо населено място.Учителят е с немски роден език често изпитва затруднения при обясненията на курсистите и те се чувстват принудени да учат наизуст.Учебниците често не следват най-добрата последователност за изграждане на логическите връзки, които са основополагащи за разбирането на граматиката.Учебниците са само на немски език, което ограничава начинаещите.Кое Ви мотивира да подкрепяте идващите в Германия чужденци?Мотивацията идва от усилията и трудностите, с които аз сама съм се сблъскала и от факта, че на мен нямаше кой да помогне. Дойдох в Германия сама, имах познати, но доста малко и трябваше да разчитам единствено и само на себе си да се интегрирам и социализирам. Зная отлично какво е да се почувстваш в безизходица, безсънни нощи в размишления без да знаеш към кого да се обърнеш за помощ, било то и платена. Аз не познавах законите, задълженията и правата на гражданите в страната. Когато си представя какво е за повечето мои курсисти да живееш в Герамания без да познаваш дори езика, съвестта ме кара да помогна в трудна ситуация на всеки мой сънародник, потърсил помощта ми.Имате ли обратна връзка от хората, на които сте помогнали? Споделят ли с Вас радостта от реализацията си и какви трудности най-често срещат?Както и в посланията на вътрешната корица на учебника съм писала, мои „бивши“ курсисти няма. Да живееш в Германия и да започнеш да изграждаш всичко от самите основи, не е предизвикателство, което се преодолява за 3-4 месеца. Появяват се нови документи, квартири, работа, автомобил, близък има нужда от помощ. Изисква се постоянство и борба с всекидневно появяващите се затруднения. С много мои курсисти заедно се учим къде и как да търсим работа, как да напишем професионално форматирани кандидатури за работа и CV-та, как да се подготвим за интервюто за работа, как да преценим, ако ни предложат договор, дали и до каква степен условията са добри, както и как да преговаряме за по-изгодни за нас условия.Над 30% от хората по време или след края на курса сменят работата с нова, в която се изисква да знаят немски на сравнително добро ниво. Споделят често, че отнема време да свикнат с новата обстановка и че първите седмици на новата позиция все още чувстват лека неувереност в общуването, както и сериозна психологическа умора, свързана с факта, че комуникацията и работата по 8 часа на ден се извършва единствено и само на немски. Повечето преодоляват успешно тази временна фаза, което ме кара като техен учител да се гордея с тях. За мен няма нищо по-прекрасно, когато науча, че курсът и наученото в него е помогнало на моите курсисти да поставят нова фаза в своя живот и да се интегрират успешно на немския трудов пазар.Занимавате се и с благотворителност. Разкажете за подкрепените от Вас инициативи, сред които е организацията „KlinikClowns“.Идеята дойде от моя приятелка – детенцето и на 7 години беше болно от много коварна болест, лекарите я подготвяха психически, че се опасяват от най-лошото. Казваха че всяка операция носи сериозен риск за живота му. Но тя не се предаде – стараеше се да разсее детето, което изобщо не знаеше какво всъщност се случва. Всеки уикенд тя го забавляваше по много интересен начин. В болницата през уикенда идваха на посещение така наречените клоуни. Събираха в голяма болнична стая по 15-20 деца или минаваха по различните стаи и ги разсмиваха с шеги, правеха всичко възможно малчуганите да се смеят.Реших след края на шоуто да заговоря клоуните – да се запозная с тях и с това което правят. Мислех, че са от някой театър. Оказа се, че са хора като мен, а през седмицата имат съвсем друга професия. През уикенда се организират и доброволно посещават детските отделения, в които децата трябва да се борят за живота си. Целта е смехотерапия – според думите на лекарите смехотерапията, рязкото увеличаване на позитивните хормони (ендорфин, серотонин и др.) преди или след тежка операция повишават шансовете детето да преодолее тежката интервенция в по-добро състояние, което е решаващо дали и в какво състояние ще оцелее. Разбрах, че тези непознати хора спасяват човешки животи и съдби, доброволно и в своето свободно време. Това, което тези непознати хора правят, ме трогна и реших да ги подкрепя с това, което мога.Детето на моята приятелка, противно на лекарските очаквания, оцеля операцията. Сега е здрав третокласник. Още ходят редовно в болницата – не за лечение, а за да видят клоуните и да вдъхнат кураж на децата за борба.На 15.06.2019 година ще имаме празник на Института – проектът беше стартиран на 01.01.2018-та, празнуваме година и половина от създаването му. Празникът ще бъде в зала с прекрасна акустика, 1500 гости, 25-30 медии от цял свят, над 30 директори или собственици на немски фирми, за които аз съм работела като симултанен преводач, целият екип на института – събран от 10 държави от цяла Европа. Очакваме българи от цяла Германия и България. Празникът ще бъде с програма, ще чуем немския и българския химн, за нашата публика ще танцуват професионални танцьори. Ще приканим нашите гости да донесат някое домашно приготвено ястие, типично за съответната култура. Всички пари, събрани от закупуването на тези вкусотии, както и определен процент от печалбата на института за март и април ще бъдат дарени на клоуните.Как си почивате? Колко често се прибирате в България?Обичам да спортувам – често рано преди работа тичам или след това ходя в местната фитнес зала и се отдавам на моя най-любим спорт, художествената гимнастика. Няколко пъти в годината излизам за около седмица в отпуск, старая се да запазя баланса между кариерата и семейството, доколкото е възможно. България е моята най-любима дестинация – няма друго море, което да носи уханието на моето детство и няма нищо по-ценно от това, да прекарам време с моето семейство, близки, роднини и приятели. Прибирам се веднъж или два пъти в годината, в зависимост от това, до каква степен се чувствам комфортно да оставя отговорността за Института на друг.Бихте ли се върнали окончателно в родината си?Обичам България безкрайно. Близките ми и природата там ще ми липсват винаги. Но изградих своя живота си в Германия и тук се чувствам най-защитена. Познавам езика и законите, имам дом и работа, широк кръг от контакти и приятели и най-важното – чувствам се безкрайно щастлива. Борбата си заслужаваше. В България нямаше опция да открия чуждоезиков институт – няма толкова много чужденци, нямаше да срещна и опозная толкова култури и качествени кадри. Германия застана зад мен като призна Института и ми даде шанс да помогна на много чужденци да се интегрират на немския трудов пазар. Работим с курсисти от 14 държави.Какво съветвате всички, които са планували живот и работа в чужбина?Да се подготвят психически, че и в Германия парите се печелят с много труд и усилия. Забелязвам, че доста мои сънародници пристигат неподготвени и едва късно осъзнават факта, че без немски език са зависими от чуждата помощ. Липсата на език ограничава и възможностите за работа – за много българи с висше образование е психологически и физически стрес да заменят работа на бюро и да работят като шофьор, доставчик на стоки и др., които са далеч под техните квалификации в България. Съветът ми е да отделят няколко месеца – да научат езика, да се запознаят предварително с основните документи, с които ще се сблъскат още първата година в Германия. Съветвам да обърнат внимание на законите, правата и задълженията в страната, за да избегнат съответните глоби заради непознаването на порядките в държавата.", "date": "2019.03.19", "title": "Василена Чернева, основател на Нюрнбергски чуждоезиков институт : Въпрос на съвест е да помогна на всеки мой сънародник"}
{"url": "https://offnews.bg/sviat/fejsbuk-razkri-podrobnosti-za-masovoto-ubijstvo-v-krajstcharch-699597.html", "text": "Фейсбук разкри подробности за масовото убийство в новозеландското градче Крайстчърч. 28-годишният австралийски нападател, убил близо 50 души и ранил десетки, излъчи нападението в двете джамии в социалната мрежа и с това привлече обвинения към платформата, че не е реагирала навреме и го е допуснала.\"Работим с новозеландската полиция и подкрепяме разследването ѝ. Премахнахме видеото на нападателя минути след достигането му до нас и предоставяме достъп на място на властите. Ще продължим да ги подкрепяме по всеки възможен за нас начин\", се казва в съобщението на компанията и уточнява, че с оглед текущото разследване, от полицията са поискали да не огласяват определени детайли.И все пак от Фейсбук споделят допълнителна информация, която може да бъде огласена.Видеото е било видяно по-малко от 200 пъти по време на излъчването му на живо. През това време нито един потребител не го е докладвал. С гледанията на записа по-късно общият им брой е около 4000, преди то да бъде премахнато от Фейсбук, става ясно от информацията.За първи път потребител докладва видеото 29 минути след началото на излъчването, т.е. 12 минути след края на живото излъчване. Преди администраторите да бъдат уведомени, потребител е публикувал линк към видеото в сайт за споделяне на файлове.\"Определяме и двете стрелби като терористично нападение, което означава, че всяка похвала, подкрепа и представяне на събитията нарушава стандартите на общността ни и не е разрешена във Фейсбук\", заявяват от компанията. Оттам са премахнали личните акаунти на заподозрения от Фейсбук и Инстаграм.През първите 24 часа след атентата Фейсбук са премахнали около 1.5 милиона видеа, свързани с нападенията. Повече от 1.2 млн. от тях са били блокирани при опита за качване и не са станали публично достъпни.Ще продължим да работим денонощно по този случай и ще продължим да публикуваме нова информация, се казва още в съобщението.", "date": "2019.03.19", "title": "Фейсбук разкри подробности за масовото убийство в Крайстчърч"}
{"url": "https://offnews.bg/temida/prokuraturata-izpravia-pred-sada-ubietca-na-zhurnalistkata-viktoria-ma-699594.html", "text": "Окръжната прокуратура в Русе ще внесе в окръжния съд в града обвинителен акт срещу убиеца на журналистката Виктория Маринова - Северин Красимиров, съобщи пресцентърът на прокуратурата.30-годишната тв водеща беше изнасилена и убита в Русе на 6 октомври 2018 г. Дни след това по искане на българските власти в Германия бе задържан заподозреният за престъплението 21-годишен Красимиров. Той ни бе предаден на летище \"София\" на 17 октомври, откъдето бе откаран в следствения арест в Русе.Роденият през 1997 г. мъж е с криминална регистрация за кражба на цветни метали. Иззети са веществени доказателства, които го свързват с убийството. Върху дрехите му е открит ДНК материал от жертвата. По тялото ѝ има негова ДНК.Окръжната прокуратура му повдигна обвинения за изнасилване и убийство на Маринова и го остави в ареста.", "date": "2019.03.19", "title": "Прокуратурата изправя пред съда убиеца на журналистката Виктория Маринова"}
{"url": "https://offnews.bg/dw/koj-li-e-razkazal-na-tarant-za-shipka-i-bulair-699605.html", "text": "Честито! Агресивният български национализъм се включи успешно в белия расизъм, в християнския фундаментализъм, във войните на цивилизациите, в световния тероризъм. Съобщено бе, че Брентън Тарант е пребивавал на българска територия от 9 до 15 ноември 2018 година. Пристигнал е на летище \"София\" с полет от Дубай, а още на 10 ноември е наел автомобил и е посетил Дряново, Плевен, Велико Търново, Благоевград, Пловдив, Асеновград, Бачково, Казанлък и Банско.Кой ли е донапоил болното му сърце с исторически легенди?Кой ли вдъхновен младеж с фланелка „България на три морета“ му е разказал за Шипка и Булаир, кой ли е донапоил болното сърце на белия християнски отмъстител с местни мъки, исторически легенди, травматични видения и балканска лудост? Властите твърдят, че Тарант е посетил България като турист. И че досега контакти не са регистрирани.Може и да е така. Но би следвало да се изчисли математическата вероятност Тарант сам да се е сетил за имената на български християнски мъченици отпреди векове.Впрочем, самият аз изобщо не изключвам възможността сам да е скроил всичко, сам да се е сетил. Защото не е трудно да стигнеш до травматичните клишета на всеки виктимизиращ себе си национализъм. Тези клишета само изглеждат родни, но всъщност имат глобална болезнена граматика. И по нейните правила Тарант бързо ще се превърне в идол на български или патагонски младежи с бръснати глави.Спиралата на отмъщениетоНо нека спрем дотук. Да замълчим и да помислим за отнетите невинни животи в Крайстчърч. И за всички други, които си отидоха невинни във вече безбройните безумни терористични актове. Откога тече това, свикнахме ли с него, не живеем ли вече с болезнената нужда от такива трагедии, с адреналина на тяхната медийна сензационност?Да помислим и за това, че спиралата на отмъщението вече се завихря. В момента някъде, в някаква невидима точка на света някой налудничав мюсюлмански младеж се люшка в транс и си повтаря: “Няма да забравим, няма да простим“.Б. ред. - Коментарът на проф. Александър Кьосев е от ", "date": "2019.03.19", "title": "Кой ли е разказал на Тарант за Шипка и Булаир?"}
{"url": "https://offnews.bg/sviat/tri-zhertvi-na-rekordni-navodnenia-v-sasht-699584.html", "text": "Топенето на снеговете и проливни дъждове предизвикаха сериозни наводнения в няколко американски щата в Средния запад и доведоха до евакуацията на хиляди хора, предаде Би Би Си. Трима души загубиха живота си, включително мъж, който се опитал да спаси непознати от ледените води. Залята е военновъздушна база.Наводненията в пет щата счупиха рекордите и доведоха до обявяването на извънредно положение. Няколко населени места бяха отрязани от света и до тях не може да достигне помощ.Жертвите са 80-годишна жена, хваната в капан в дома си в Небраска от придошла река; 52-годишен мъж, загинал в Айова в петък, когато колата му била отнесена от придошли води; 50-годишен мъж, загинал в щата Небраска в четвъртък при срутване на мост, докато се опитвал да достигне с трактор до хванати в капан пътуващи в автомобил.Последните наводнения станаха след мощната зимна буря с ураганни ветрове, която удари САЩ миналата седмица.Националната метеорологична служба обяви, че наводненията ще продължат да се разпространяват до края на седмицата.Президентът Доналд Тръмп описа наводненията като \"разрушителни\" и увери, че Белият Дом ще продължи да поддържа връзка с властите в засегнатите щати.В изявление губернаторът на Уисконсин Тони Евърс заяви, че \"топлото време и дъждът през последните няколко дни причини сериозно снеготопене, което доведе до наводнение и повишение на нивата на реките\".Две реки в Мисури достигнаха рекордни нива на няколко места, включително Айова и Небраска.Губернаторът на Небраска Питър Рикетс заяви, че това може би са най-опустошителите наводнения в историята на американския щат. През 2011 г. водата спадна чак след 108 дни, а сега е с около 122-152 сантиметра повече, отбеляза той.Губернаторът на Небраска и колегата му в Айова Ким Ренълдс обявиха извънредно положение.Жителите на градовете Бартлет и Труман бяха принудени да се евакуират в неделя.", "date": "2019.03.19", "title": "Три жертви на рекордни наводнения в САЩ"}
{"url": "https://offnews.bg/politika/prezidentat-nasrochi-s-ukaz-izborite-na-26-maj-699606.html", "text": "Президентът Румен Радев насрочи за 26 май изборите за членове на Европейския парламент, съобщи пресслужбата на \"Дондуков\" 2.Кампанията за вота трябва да започне месец по-рано, в навечерието на Великден, който тази година е на 28 април.И в следващия Европейски парламент България ще има 17 депутатски места.Евровотът в страните членки няма да е в един и същи ден. Всяка държава има право да избере своя дата в периода от 23-ти до 26-ти май.Под въпрос все още е участието на Великобритания в изборите и новия парламент. Такъв вариант съществува, ако британските депутати гласуват отлагане на датата на Брекзит - 29 март 2019.", "date": "2019.03.19", "title": "Президентът насрочи с указ изборите на 26 май"}
{"url": "https://offnews.bg/politika/liutvi-mestan-saobshteniata-che-partia-dost-se-zakriva-sa-lazha-i-p-699579.html", "text": "Партийният сайт на ДОСТ беше пробит от неизвестни лица, които публикуваха на страницата ни фалшиво обръщение уж от мое име, че партия ДОСТ се закрива, съобщи в писмо до медиите председателят на формацията Лютви Местан.Направихме екранни снимки на фалшивото обръщение, които ще бъдат приложени към наше писмо до Главния прокурор и Министъра на вътрешните работи, с което ще настояваме за пълно разследване на провокацията, обяви Местан.Явно определени среди в България са се притеснили от вчерашните решения, взети на заседание на Националния съвет на партията в град Пловдив. Уверяваме Ви, че ние няма да се откажем от тези решения и ще продължим смело напред, а провокациите само доказват, че сме на прав път, твърди председателят на ДОСТ.Местан обаче не уточнява какви точно решения са взети на Националния съвет на партията в неделя, 18 март.На 16 февруари Изпълнителният съвет на ДОСТ реши, че партията \"има готовност да се яви самостоятелно на изборите за Европейски парламент\", както и че е \"отворена за преговори за сформиране на широка европейска коалиция с извънпарламентарни политически сили, които споделят евро-атлантическите ценности.\"", "date": "2019.03.19", "title": "Лютви Местан: Съобщенията, че партия ДОСТ се закрива, са лъжа и провокация"}
{"url": "https://offnews.bg/obshtestvo/12-chasa-bez-voda-v-chasti-ot-gorna-bania-699522.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Изпълнение на инвестиционен проект за реконструкция на уличен водопровод на ул. „Бял нарцис“ в местност „Карпузица“, кв. „Княжево“, налага спиране на водоподаването от 9:00 до 21:00 ч. на кв. „Горна Баня“ - жп линия София - Перник, ул. „Ехо“, ул. „Извор“, ул. „Топло изворче“, ул. „Вечерница“, бул. „Никола Петков“, ул. „Георги Богоровски“, ул. „Планиница“, ул. „Перуника“, ул. „Лотос“, ул. „Гръсниче“, ул. „Урал“, ул. „Градище“, ул. „Синьо езеро“, ул. „Дон“, ул. „Подлозище“, местност „Подлозище“; местност „Карпузица“ - ул. „Поточе“, жп линията София - Перник, ул. „Гербер“, ул. „Буря“ ул. „Дъбрава“, ул. „Дивна“, ул. „Княжевска“, ул. „Доброволец“, ул. „Лазаро поле“, ул. „Полк. Стойно Бачийски“, ул. „Люлински път“ от ул. „Полк. Стойно Бачийски“ до ул. „Войводина могила“.Във връзка с изпълнение на инвестиционен проект за реконструкция на уличен водопровод на ул. 748 във вилна зона „Горна баня“, район „Овча купел“, се налага спиране на водоподаването от 9:00 до 18:00 ч. на кв. „Горна Баня“ - ул. „Обзор“ от ул. 747 до ул. „Вечерница“. Монтаж на спирателен кран на ул. „Първа Българска армия“ в кв. „Военна рампа“ налага спиране на водоподаването от 9:00 до 21:00 ч. на ул. „Първа Българска армия“ от ул. „Проф. Иван Георгов“ до бул. „Илиянци“, бул. „Илиянци“ от ул. „Първа Българска армия“ до ул. „Локомотив“, ул. „Шлосер“ и ул. „Павел Бобеков“.", "date": "2019.03.19", "title": "12 часа без вода в части от Горна баня"}
{"url": "https://offnews.bg/futbol/kraev-priblizhava-kraia-na-prestoia-si-v-dania-699596.html", "text": "Времето на Божидар Краев в датския Мидтиланд изтича. Ръководството на клуба обмисля раздяла с българския национал, съобщава местното издание “Хернинг Фолкеблад”.21-годишният атакуващ полузащитник беше привлечен от Левски срещу 402 000 евро през лятото на 2017 година, но така и не се наложи в състава, а в последните седмици дори не попада в групата.В Левски следят ситуацията около бившия си футболист и може да го привлекат под наем през лятото.", "date": "2019.03.19", "title": "Краев приближава края на престоя си в Дания"}
{"url": "https://offnews.bg/politika/ninova-ima-upravlenie-na-haosa-vav-vsichki-sistemi-v-darzhavata-699631.html", "text": "Хаос имаме с касови апарати, електронни регистри, а сега хаос и в пенсионната реформа и ощетяване на пенсионерите. От претенцията им за управление и правителство на стабилността, остана управление на хаоса във всички системи в държавата. Така не може да се управлява държава!Това заяви председателят на БСП Корнелия Нинова на пресконференция в централата на партията. Според нея има огромен проблем с хората, които ще се пенсионират след 1 януари 2019 г. „От 68 000 души, които се очаква да се пенсионират тогава, 31% ще бъдат ощетени и ще получат по-ниски пенсии. Разбрахме, че волята на премиера е било да няма ощетени. Но два пъти волята на премиера беше да има ощетени“, коментира тя и обясни, че през 2015 г. е приета пенсионна реформа „Калфин“ при управлението на „Борисов-2“ с АБВ.„Тази мъка и хаос в пенсионната реформа започна от тогава. Тогава в закона приеха, че ще отпадне възможността бъдещите пенсионери да избират тези три години, които са най-благоприятни за тях, и че при изчисляването на пенсията ще се вземе само осигурителният доход на лицето за периода след 31.12.1996 г. до датата на пенсия. Това беше първата стъпка“, припомни председателят на БСП. По нейните думи втората стъпка е била предприета през 2018 г. – „Борисов-3“ с различно мнозинство – ГЕРБ и ОП.Нинова припомни, че те са щели да се борят за 300 лв. минимална пенсия, а са приели реформата, с която се утежнява законът от 2015 г. „Отново потвърдиха, че трите години стаж преди 1997г няма да могат да се посочват от пенсионерите и допълнително премахнаха годините от 1997г-2000г при изчислението на размера на пенсиите. Така на две стъпки беше взето това решение за пенсионната реформа“, каза още тя. Нинова отхвърли твърденията, че това е било консенсусно решение, като показа стенограми от 2015 г. и 2018 г. „През 2015 г. на 32 страници стенограма БСП обяснява защо това не трябва да се приема. Не сме участвали в този консенсус. Това решение беше прието с гласовете на ГЕРБ и АБВ.Стенограмите от 2018 г. показват, че решението е прието с мнозинство ГЕРБ и ОП, отново след сериозни дебати, позиция и гласуване против тази реформа“, каза още тя. Нинова е на мнение, че правителството на Борисов с различи партньори, провежда такава целенасочена и последователна политика, с която ощетява българските пенсионери и бъдещите такива, които няма да могат да получат достойна пенсия за труда, който са положили. „Това е посегателство върху най-слабата и уязвима група от обществото – пенсионерите, по-голямата част от които живеят и на прага на бедността. Противопоставят една група българи на друга, което е абсолютно недопустимо“, категорична Нинова. Тя подчерта, че от 2015 г. досега БСП е последователна срещу тази реформа и е внесла и предложила алтернативна пенсионна реформа, самостоятелен законопроект на Кодекса на социалното подпомагане, с което показва какво е виждане й за пенсионната реформа. „Всичко беше отхвърлено и през 2015 г, и през 2018 г.Днес заявяват, че няма да има ощетени и такава била волята на премиера. Ние премиерско-волева република ли сме или законово-парламентарна република? Ако искат нещо да правят, това не зависи от волята на премиера, а от промени в законите, които това мнозинство приема два пъти“, посочи Нинова. Според нея в момента цари пълен хаос и тепърва ще изчисляват какъв бил ефектът, колко хора ще бъдат засегнати, колко пари ще трябват. „Това нещо, уважаеми управляващи, се прави преди да се приеме законът. А не след като го приемат и настъпи това, за което предупреждаваме вече трета година“, каза още Корнелия Нинова.  ", "date": "2019.03.19", "title": "Нинова: Има управление на хаоса във всички системи в държавата"}
{"url": "https://offnews.bg/sviat/samoubi-se-savetnik-na-prezidentite-klintan-i-obama-699580.html", "text": "Самоуби се Алън Кругър - съветник на американските президенти Бил Клинтън и Барак Обама и виден преподавател в Принстънския университет, предаде Ройтерс.Кругър беше на 58 години.За случилото се през почивните дни съобщи семейството му чрез изявление от понеделник. То не изяснява обстоятелствата около смъртта на Кругър.Той служи в последните две администрации на Демократическата партия като главен икономист в Министерството на труда по времето на ерата \"Клинтън\", както и като председател на Съвета на икономическите съветници на Обама в Белия дом.Той преподава икономика в Принстън от 1987 г.Носител е на редица награди.Той оставя съпругата си и двете им деца.", "date": "2019.03.19", "title": "Самоуби се съветник на президентите Клинтън и Обама"}
{"url": "https://offnews.bg/sviat/novozelandskiat-premier-se-zakle-nikoga-da-ne-proiznese-imeto-na-napad-699582.html", "text": "Новозеландският премиер Джасинда Ардърн се закле никога да не произнесе името на .Миналия петък 28-годишният австралиец Брендън Тарант уби 49 души и рани 48 в две джамии в новозеланското градче.\"Той търсеше много неща с терористичния си акт и едно от тях беше известност - ето защо никога няма да ме чуете да спомена името му\", заяви Ардърн в емоционално обръщение към новозеландския парламент.Тарант беше арестуван и обвинен за убийствата.\"Умолявам ви: казвайте имената на тези, които бяха погубени, а не на мъжа, който отне живота им. Той е терорист. Той е престъпник. Той е екстремист. Но когато аз говоря, той ще бъде безименен\", заяви Ардърн. В специалната си среща в парламента тя използва арабския поздрав , с който се пожелава мир.Министър-председателят призова социалните медии да вложат повече усилия в борбата с тероризма, след като убиецът от Крайстчърч излъчи нападението си във Фейсбук.\"Не можем просто да си седим и да приемаме, че тези платформи просто съществуват и не носят отговорност за това, което публикуват - заяви тя. - Те публикуват. Не само човекът, който го прави. Не може да има случай, при който получаваш цялата печалба, но не носиш отговорност.\"Ардърн увери депутатите, че спрямо нападателя ще бъде приложена цялата сила на закона. ", "date": "2019.03.19", "title": "Новозеландският премиер се закле никога да не произнесе името на нападателя от Крайстчърч"}
{"url": "https://offnews.bg/politika/elena-i-stanishev-v-edna-lista-tova-e-latino-serial-spored-vesela-l-699583.html", "text": "Няма как Елена Йончева и Сергей Станишев да бъдат в една листа, така смятат част от депутатите на БСП, заяви зам.-председателят на парламентарната група на партията Весела Лечева по Нова тв. Може би някои се опитват да внушат, че ще предложим на българската общественост някакъв латино сериал, но пък това даде повод на много от делегатите на пленума да кажат своето твърдо убеждение дали Сергей или Елена да е в листите. Те заявиха, че няма как двамата да бъдат заедно в една листа, обясни Лечева. Бях готова да се закълна далеч преди кампанията за номинациите, че Сергей Станишев сам ще се откаже от номинацията за листата. Той може да бъде полезен и само като президент на ПЕС и щеше да се издигне в очите на всички, добави Весела Лечева. В крайна сметка дългото лидерство в партията и управлението на страната събра недоволство, заради натрупани грешки. Няма начин да не се изхабиш, смята още Лечева. ", "date": "2019.03.19", "title": "Елена и Станишев в една листа - това е латино сериал, според Весела Лечева"}
{"url": "https://offnews.bg/tenis/kabakov-shte-sviri-na-modrich-i-kompania-sreshtu-azerbajdzhan-699590.html", "text": "След като се справиха отлично с двата си мача от елиминациите на Шампионската лига и лига Европа, най-добрите наши футболни рефери – Георги Кабаков, Мартин Маргаритов и Диян Вълков, днес получиха поредния си авторитетен наряд в Европа.Триото български рефери ще ръководят европейската квалификация между световния вицешампион Хърватска и Азербайджан в Загреб, а за четвърти съдия е определен Никола Попов, съобщава информационна агенция \"Темпо Нюз\".Мачът в хърватското столица е от група Е на квалификациите за Европейското първенство през 2020 година и ще се играе на 21 март – четвъртък, от 21,45 часа на емблематичния стадион „Максимир“.Поредният престижен наряд за Кабаков, Маргаритов и Вълков идва след безупречното съдийство на българските рефери в 6-ия кръг на Шампионската лига между Валенсия и световния гранд Манчестър Юнайтед, както на 1/16-финала от лига Европа между „Брюж“ – „РБ Залцбург“, където те се представиха на високо ниво.В групата на хърватите освен Азербайджан, са още отборите на Уелс и Словакия, а мачът в Загреб в четвъртък се очаква с голям интерес.Иначе общо 55 отбора са разделени в 10 групи в тези квалификации за Евро 2020, като всички мачове в тях ще се изиграят през тази година.Първите две селекции от всяка група ще намерят място на първенството, докато още четири ще се класират след баражи.Както е известно тимът, спечелил Лигата на нациите се класира директно за битката за короната на Стария континент.", "date": "2019.03.19", "title": "Кабаков ще свири на Модрич и компания срещу Азербайджан"}
{"url": "https://offnews.bg/112/oshte-niama-sleda-ot-momchentceto-izcheznalo-kraj-selo-ravnetc-699581.html", "text": "Двегодишното момченце, което изчезна край бургаското село Равнец, все още не е открито. Издирването му продължава второ денонощие.Малкият Юлиян е в от вчера следобед, когато играел с други деца на рожден ден в покрайнините на селото, съобщи бТВ. Вечерта майка му, която има още 13 деца, забелязала, че го няма.Сигнал в полицията е подаден три часа по-късно.В операцията по издирването на детето, освен местните хора, се включиха полиция и жандармерия, използване бе и термокамера. Хеликоптер облетя района, но следа от момченцето няма. ", "date": "2019.03.19", "title": "Още няма следа от момченцето, изчезнало край село Равнец"}
{"url": "https://offnews.bg/bojni/dzharel-milar-bil-po-inteligenten-ot-antani-dzhoshua-699599.html", "text": "Претендентът Джарел Милър счита себе си за по-интелигентен от световния шампион в тежката категория по бокс Антъни Джошуа.Англичанинът ще защитава титлите си срещу Голямото бебе. Двамата ще се изправят един срещу друг на 1 юни в \"Медисън Скуеър Гардън\" в Ню Йорк.\"Джошуа е израснал на места, които не са известни със своята жестокост. Той сам си вярва, че е бил лошо момче. Аз трябваше да напусна родния си квартал, защото твърде често се замесвах в неприятности.Юмруците ми не са закалени на боксовия ринг, а в улични битки. Напълно промених начина си на живот. По-интелигентен съм от Джошуа, но понякога съм арогантен, защото съм биткаджия.Няма място за скромност по време на война. Визуално аз си представям крайния резултат от нашата битка, но преди да получа славата и признанието, трябва да покажа характер.Започнах да вдигам шум на пресконференциите, да говоря глупости, за да привлека вниманието на другите боксьори. Аз съм ес и забавен – феновете харесват това\", каза Милър.", "date": "2019.03.19", "title": "Джарел Милър бил по-интелигентен от Антъни Джошуа"}
{"url": "https://offnews.bg/futbol/stalb-v-zashtitata-na-levski-se-zavrashta-prez-april-699591.html", "text": "Възстановяването на защитника на Левски Холмар Ейолфсон върви по план и той е очакван в България през следващия месец, за да започне тренировки, пише \"Тема Спорт\".Треньорът на \"сините\" Георги Дерменджиев е наясно, че няма да може да разчита на играча през този сезон. 28-годишният бранител получи тежка травма на коляното в осминафинала за Купата на България срещу Черно море във Варна на 31 октомври.Той скъса връзка на коляното и претърпя операция в Барселона. В Испания протече и първият етап на възстановяването му, а след това играчът се прибра в родината си.През миналия месец той зарадва феновете с видео от фитнеса, на което е заснет как бяга на пътечка.", "date": "2019.03.19", "title": "Стълб в защитата на Левски се завръща през април"}
{"url": "https://offnews.bg/temida/pusnaha-shefa-na-noi-silistra-pod-domashen-arest-699621.html", "text": "Директорът на НОИ-Силистра Милен Пенчев, който бе обвинен за участие в схема за измама с пенсии, бе пуснат под домашен арест, реши Апелативният съд.Решението е окончателно.Първоинстанционният съд остави и тримата задържани по случая в ареста. Апелативният съд обаче постанови Пенчев да остане под домашен арест заради влошено здравословно състояние.Държавният служител бе задържан след акция срещу схема за източване на пенсионната схема, в която чрез фалшиви документи и срещу подкуп хора са били уреждани с максимални пенсии. Пред съда той обяви, че е невинен и сам е сигнализирал за схемата.Друг задържан по същото разследване, Тодор Тодоров, остава в ареста. Началникът в НОИ-Силистра Стоянка Симеонова е освободена под парична гаранция от 7000 лева.В съда дойде и дъщерята на Милен Пенчев - певицата Тита. Тя отказа коментар пред журналисти.", "date": "2019.03.19", "title": "Пуснаха шефа на НОИ-Силистра под домашен арест"}
{"url": "https://offnews.bg/obshtestvo/stolichna-obshtina-startira-kampania-za-proletno-pochistvane-699604.html", "text": "Традиционната кампания – Пролетно почистване на Столична община, започва от утре и ще продължи до 15 април, съобщи Столична община. 2019 година.Кампанията ще протече на два етапа. Първият е „ Включи се и почисти своя квартал” от 20 до 31 март. Той включва почистване на прилежащите територии към жилищни сгради, еднофамилни къщи, дворове, паркинги, държавни и общински учреждения, паркове, детски и спортни площадки, градинки, междублокови пространства, училищни дворове, детски заведения, разлепени листовки по стълбове, дървета, елтабла, боядисване на ел. табла и др. съоръжения.Втори етап е „ Чиста и зелена София, без пластмасови отпадъци” - от 1 до 15 април, и предвижда почистване и озеленяване на общински територии и тревни площи по улици и булеварди, деретата и корита на реките, като превенция на риска от наводнения.Както и затревяване на свободни общински места, насипване с чакъл, трошен камък, поставяне на кашпи на детски площадки и междублокови градинки, засаждане на дървета, нискостеблени храсти и цветя в градинки и паркове, възстановяване на пейки /подмяна на счупени летви/ и боядисване на същите; премахване на изоставени, ръждясали табели от стълбове по улици и булеварди, територии около манастири, крайградски места и зони за отдих.Създадена е организация за координиране дейността по пролетното почистване, като на телефона на оперативния център 987 55 55 и 93 77 566 в периода на кампанията, гражданите ще могат да подават своите сигнали, предложения и др., за времето от 09.00 до 17.00 ч.За кампанията по пролетното почистване са осигурени 50 000 бр. чували и 20 000 бр. ръкавици, които ще се раздават в районните инспекторати по места.Откриването на кампанията е утре в 51-во СУ “Елисавета Багряна“ в район „ Красно село“ от 11.30 ч. Старт ще дадат децата от училището с дейности по почистване, засаждане на дървета, растителност, възстановяване и боядисване на пейките за отдих в училищния двор. ", "date": "2019.03.19", "title": "Столична община стартира кампания за пролетно почистване"}
{"url": "https://offnews.bg/sviat/erdogan-gotov-sam-da-varna-smartnoto-nakazanie-699626.html", "text": "„Ние допуснахме грешка, като премахнахме смъртното наказание. Идва ми в повече да храним в затворите онези, които в нощта на 15 юли /2015 г. при опита за преврат, бел.ред./ убиха 251 сънародници, войниците ми, полицаите ми и излежават утежнени или доживотни присъди. Много пъти казвах, сега пак повтарям – ако парламентът вземе решение за връщането на смъртната присъда, аз ще го подпиша“.Това заяви турският президент Реджеп Ердоган пред поредния предизборен митинг в Зонгулдак. Той поиска смъртно наказание за терориста от Нова Зеландия и се зарече да спори с властите в страната, ако парламентът й не реши това. „Тази работа изобщо не е толкова дребна и евтина, наложително е да се направи необходимото. Всяка дума по оръжието на терориста е доказателство за пораженията върху нас, направени толкова далеч от страната ни. От 16 500 мили дойдохте в Чанаккале. Каква работа имахте тук? Австралия също, какво търсеше в Чанаккале?“, запита Ердоган, явно визирайки 104-годишнината от Галиполската операция, отбелязана тържествено предния ден.В речта си турският лидер се впусна във въпроси за това каква работа са имали новозеландските и австралийските военни в сражението на полуостров Галиполи в Османската империя преди век. И сам си отговори: „Единствената причина е, че ние сме мюсюлмани, а те са християни. И онези, които работят за създаването на терористичен коридор до границите ни, действат поради същата причина и със същата цел. Онези, които проливат мюсюлманска кръв под името на различни терористични организации в Южна Азия и Африка, и онези, които преследват невинни хора, са едни и същи“, каза той.После нападна с критики Франция, Великобритания и Холандия, които не можели да спрат тероризма. „Бъдете искрени, приятелски настроени, казваме ние, но те не са. И те си плащат цената, защото не са искрени, когато ние искаме заедно да се борим с тероризма“, посочи Ердоган.По-рано във видео-връзка в хода на срещата на вицепрезидента на Турция Фуат Октай и външния министър Мевлют Чавушоглу със семействата на загиналите при атентатите в джамиите в Нова Зеландия Ердоган изрази съболезнования. „Открито заявявам, че произшествието не е случайно, а е планирано престъпление. Този терорист два пъти е посещавал Турция – първия път е бил за 3 дни, а втория 43. Турското разузнаване сега разследва обстоятелствата за пътуванията му. Властите в Нова Зеландия са длъжни сериозно да се отнесат към този терористичен акт, не като другите страни от Запада, аз казах това на губернатора Патси Редди. Като страна, пострадала от тероризма, Турция е готова да окаже подкрепа в разследването“, посочи Ердоган.В съвместен ефир на две телевизии той обвини страните от Запада, които не демонстрирали необходимата реакция по повод атентатите в Крайстчърч. „Чу ли се гласът на Европа на фона на този инцидент? Не. Западните медии в тази ситуация се държат особено коварно“, заключи турският държавен глава. Той изрази увереност, че зад терористичния акт стоят определени сили. „Този манифест /разпространен от терориста преди нападенията, бел.ред./ е подготвен от определена структура, зад него стои много сериозна организация. Защо Западът мълчи? Защо западните медии мълчат? Манифестът е бил подготвен и предаден на терориста. Недопустимо е на виновниците за гибелта на 50 мюсюлмани да бъдат определени леки наказания“, подчерта Ердоган.Той припомни как целият свят се е обединил в Европа след атентата в „Чарли Ебдо“, но сега след нападенията в Нова Зеландия гласът на Европа изобщо не се чувал, а единствена Турция е взела нещата присърце. Турският лидер се свързал с лидери на мюсюлманските общности в Нова Зеландия и те му съобщили, че за смъртта на 50 богомолци атентаторите ще получат не повече от 15 години затвор. „Това приемливо ли е? И днес в някои щати на САЩ продължава да се изпълнява смъртното наказание, има го в различни части на света“, посочи Ердоган.Той отиде още по-далеч, като сравни изявленията на терориста Брент Тарант за Константинопол с подобни, казани от сина на израелския президент Нетаняху и подчерта, че това „не са обикновени изрази“.Турският лидер коментира и перспективите в отношенията между Анкара и ЕС, и отбеляза, че „Брюксел не може да спре преговорите за членството на страната в ЕС, защото се нуждае от нея“. Той категорично игнорира доклада на Кати Пири за Турция, представен пред Европарламента и каза, че не си струва дори да се споменава името „на тази жена и да й се прави реклама“. Според него решенията, взети от Европейския парламент, нямат задължителна сила, нито стойност.", "date": "2019.03.19", "title": "Ердоган: Готов съм да върна смъртното наказание"}
{"url": "https://offnews.bg/obshtestvo/nevidimiat-grad-na-rim-galeria-699279.html", "text": "С ексклузивен достъп дълбоко под улиците на Рим и зашеметяващи нови техники за визуализация, класикът д-р Майкъл Скот повежда екип от експерти, за да разкрият цялата история на най-внушителния град в древния свят и необикновените хора, които са го създали и населявали. Невероятният пейзаж на Рим е толкова впечатляващ днес, колкото и когато градът е бил построен, но емблематичната му визия разказва само половината история. Има друг Рим, който малко хора са виждали - с огромни подземни кариери, водопроводи и грамадни резервоари и украсени храмове, гробници и сложно конструирани механизми и капани под Колизеума. За него разказва филмът \"Невидимият град на Рим\", който разкрива за пръв път погребаната история на гениалните римляни и как са планирали, създали и живели в запленяващия си град преди повече от две хилядолетия.\"Невидимият град на Рим\" можете да гледате по  на 25 март, понеделник, в 21:50.", "date": "2019.03.19", "title": "Невидимият град на Рим (галерия)"}
{"url": "https://offnews.bg/obshtestvo/najden-cherpi-za-imen-den-dnes-699555.html", "text": "Църквата почита днес св. мъченици Хрисант и Дария. Имен ден празнуват Дария, Дарин, Дарина и Найден (намерен). Дария е персийско име и означава \"победителка\". По времето на жестоките гонения над християните, един човек на име Полемий пристигнал от Александрия в Рим, за да остави сина си Хрисант за възпитание и образование при най-знаменитите философи. Момчето било надарено с големи способности, поради което преуспявало във всички науки. Между другите книги Хрисант попаднал и на светото Евангелие, което прочел с голямо внимание.Доверието му към светските учители започнало да се колебае. Сближил се с християни и те му посочили един отшелник, който да го учи. Старецът приел момчето с любов, обяснил му истините на християнската вяра и като се убедил, че момъкът искрено е повярвал, извършил над него свето Кръщение.Хрисант не искал да скрива вярата си, гласно изповядвал християнското учение и отричал езическите богове. Това стигнало до неговите роднини и те много се разтревожили. Полемий повикал сина си и започнал да го убеждава да се отрече от Христос. Като видял, че думите му са безсилни, той решил да прибегне до строги мерки: затворил сина си и го подложил на лишения. Но тази мярка не е подействала. Тогава останалите близки препоръчали на Полемий да обкръжи Хрисант с богатство, разкош и наслади, за да забрави своя Бог по-бързо сред радостите на света. Полемий послушал съвета. Богато украсил своя дом, освободил Хрисант от затвора и го обкръжил с всякакви удоволствия, каквито могъл да измисли. Но младият Хрисант не се поддал на изкушенията.Роднините посъветвали Полемий да сгоди сина си за една необикновено хубава и умна девойка на име Дария, която живеела в храма на богиня Атина. Момичето се съгласило и се преместило в дома на Полемий, който я умолявал да вразуми младия мъж. Дария харесала много Хрисант. Обличала се разкошно и се стараела да го очарова с блясъка на ума си, но той останал равнодушен към изкушенията и напротив - започнал да й говори за Бог и за вечния живот, който ще получи, ако приеме вярата в него. Тя постепенно повярвала и пожелала да бъде християнка. Тогава Хрисант обявил на баща си, че е съгласен да се ожени за нея. Скоро след това Полемий умрял.Дария приела св. Кръщение и двамата започнали да живеят само в служба на Бог и в полза на ближните. Те се поселили в два отделни дома, устроени по подобие на манастирите. В единия дом Дария приемала повярвалите девойки, молила се с тях и изучавала Божия закон. В другия дом се поселил Хрисант с новообърнатите християни, които подобно на него се били отрекли от суетните светски удоволствия, за да се посветят напълно на Господ.За това научил римският управител Клавдий. Той заповядал да уловят Хрисант и Дария и да ги предадат на мъчения, ако не се поклонят на идолите. Повелята му била изпълнена, но яките въжета, с които ги свързвали, сами се разкъсвали и железните окови се разпадали. Тогава управителят заповядал да привържат Хрисант към един стълб и жестоко да го бият с пръти. Но ударите дори не оставяли следи върху тялото на християнина. Всички били изумени.В този момент Клавдий повярвал, че сила отгоре пази младия мъж и заповядал да го пуснат. Когато разбрал какво се е случило, императорът наредил управителят и цялото му семейство да бъдат убити, а Хрисант и Дария да бъдат подложени на нови мъчения. Те отново оставали недокоснати и затова били осъдени на мъчителна смърт.Императорът заповядал да ги изведат вън от града при известния римски път Салария и живи да ги закопаят в земята. Често след това християните се събирали за молитва на това място.", "date": "2019.03.19", "title": "Найден черпи за имен ден днес"}
{"url": "https://offnews.bg/obshtestvo/obrazovatelnata-initciativa-detski-nauchen-klas-razshiriava-prisastvie-699623.html", "text": "Една изключително полезна образователна инициатива набира популярност у нас. Тя се нарича ДНК или  и нейният създател Явор Денчев си е поставил за цел да покаже на всички, че ученето може да бъде интересно и забавно. А през последната година неговият проект разшири значително своето присъствие онлайн благодарение на най-голямата българска хостинг компания . Нейният екип изработи красив уебсайт на образователния проект, предостави му хостинг, домейн и го включи в своите рекламни кампании.„Избрах да се занимавам с популяризиране на науката, защото в съвременния свят познанието е от ключово значение за развитието на една държава и успешното привличане на вниманието на децата към естествените науки може да бъде определящо за облика на обществото ни през следващите десетилетия. Убеден съм, че най-добрият начин да стане това е, чрез забавни формати, които правят науката достъпна по един ненатрапващ се начин“ - споделя основателят на Детски Научен Клас Явор Денчев.Самият той е магистър по микробилогия от Университета на Виктория, Канада и е дългогодишен преподавател с опит както в България, така и в Канада. Днес под шапката на ДНК той организира разнообразни научни шоута и класове, научни рождени дни, корпоративни събития и много други инициативи.„Благодаря на СуперХостинг.БГ, че участва активно в усилията ни да популяризираме естествените науки и подкрепя проекта ни. Желанието ни е да покажем, че науката може да бъде вълнуваща, интересна и полезна, и колкото повече партньори ни подкрепят по този път, толкова по-големи шансове имаме да запалим повече деца към тази област“ - разказва още Явор Денчев", "date": "2019.03.19", "title": "Образователната инициатива Детски Научен Клас разширява присъствието си в интернет"}
{"url": "https://offnews.bg/politika/emil-radev-rabotim-za-avtomatichno-vzaimno-priznavane-na-diplomite-v-699628.html", "text": "Работим за автоматично взаимно признаване на дипломите в ЕС, така че да не минават през сложния административен процес на слагане на апостил и легализация, каза в Силистра евродепутатът от ГЕРБ/ЕНП Емил Радев.„Наскоро влезе в сила регламент, по който активно работих - за премахване на апостилите и нуждата от легализация на редица документи за гражданско състояние. На този етап дипломите и удостоверенията за квалификационните степени не са сред тях, но след две години, когато Европейската комисия ще оцени ефекта от предприетите промени, очаквам приложното поле на регламента да се разшири”, посочи Радев.Евродепутатът акцентира и върху предложението за въвеждане на Европейска студентска карта, която „ще помогне за опростяване на административните процедури и намаляване на тежестта и разходите за студентите и образователните институции. Едно от предимствата ще е студентите да могат да се идентифицират по надежден начин във всяко висше учебно заведение в ЕС, което дава възможност за сигурен обмен на информация, свързана с обучението. Благодарение на картата студентите ще получават достъп до различни услуги, свързани с библиотеки, транспорт, осигуряване на жилище, още преди да пристигнат в институцията в чужбина”.Радев посочи, че ЕК цели да започне постепенно въвеждане на Европейската студентска карта до 2021 г., включително като проучи възможността за използване на картата и от учащи в рамките на професионалното образование и обучение.", "date": "2019.03.19", "title": "Емил Радев: Работим за автоматично взаимно признаване на дипломите в ЕС"}
{"url": "https://offnews.bg/futbol/lechkov-poiska-klasirane-na-evro-2020-699648.html", "text": "Отговорникът за националните отбори на България в БФС Йордан Лечков обяви, че целта пред селекцията на Петър Хубчев е класиране на Евро 2020. Според него \"трикольорите\" ще бъдат в битка за второто място със състава на Чехия.\"Във всяка една квалификация трябва да се концентрираме мач за мач. Не би следвало да избягваме тази тема. Има поставена задача да се класираме. Самочувствието идва от победите. Без да има голямо напрежение, самочувствието си зависи от тях. Няма място да се срамуваме. Изравнени са възможностите на национално ниво.Би било даже добре да ни подценяват. В европейския футбол с малки изключения, всички други са изравнени. Дано се поздравим в петък с една добра победа. В квалификациите задължително се мисли мач за мач. Минаха онези времена, в които бяхме с високо вдигнати чела и самочувствие. Нека да се концентрираме върху сегашното състояние.За 20 години много неща се промениха. Много динамично се развиха нещата\", коментира Йордан Лечков пред Дарик радио.В петък националите стартират евроквалификациите срещу отбора на Черна гора от 19 часа на стадион \"Васил Левски\". Три дни по-късно гостуваме на Косово.", "date": "2019.03.19", "title": "Лечков поиска класиране на Евро 2020"}
{"url": "https://offnews.bg/obshtestvo/galap-interneshanal-26-iskat-balgaria-da-napusne-nato-699624.html", "text": "На експериментален въпрос \"Да напусне ли България НАТО?\" 45% отговарят отрицателно, а 26% - положително. Това показват данните от проучване на \"Галъп интернешънъл\", представени на дискусия по повод петнайсетата годишнина от присъединяването ни към Алианса.Стойностите на доверие в НАТО при последното замерване на социологическата агенция са: 38% доверие срещу 41% недоверие.Същевременно 47% имат доверие в българската армия, а 35% не й се доверяват.Една трета от младежите (на възраст между 14 и 29 г.) в България имат доверие в НАТО. Сходно е отношението и към армията. Европейският съюз отново остава институцията, която провокира в най-голяма степен доверие сред младежта у нас.Изпълнителният директор на  \"Галъп интернешънъл\" Първан Симеонов твърди, че след индикациите за проблеми в доверието към НАТО през 2016 г. в последните две-три години доверието в НАТО у нас укрепва - заедно с доверието в Запада въобще. Като цяло обаче на Европейския съюз се гледа с много по-добро око, отколкото на НАТО.", "date": "2019.03.19", "title": "Галъп интернешънъл: 26% искат България да напусне НАТО"}
{"url": "https://offnews.bg/sviat/terorist-ili-psihopat-e-streletcat-ot-utreht-699627.html", "text": "Познати и близки на Гьокмен Танъш, арестуван за въоръженото нападение в трамвая в холандския град Утрехт, отхвърлят възможността той да е способен да извърши терористичен акт.Чичото на стрелеца Махмут Танъш разказва пред Анадолската агенция, че вероятността племенникът му да е терорист е минимална. Двамата не са се виждали дълги години и възможна причина за постъпката на Гьокмен може да са били „сърдечни трусове и семейни проблеми“.Бащата Мехмет Танъш, който живее в турската провинция Кайсери, не е виждал сина си вече 10 години, т.е. след развода с майка му, когато се е завърнал в Турция. „Доколкото знам, синът ми всеки ден ходеше на работа и се прибираше у дома. Той не прилича на човек, който може да извърши терористичен акт“, казва бащата. Той допълва, че през 2007 г. Гьокмен се е оженил за своя братовчедка, а по-късно се е развел с нея.Бившата приятелка на Гьокмен Анжелика в интервю пред холандския вестник Algemeen Dagblad казва, че нападателят не е имал религиозни мотиви. Според нея той не е терорист, а психопат. „Аз не веднъж предупреждавах полицията за това. Щеше да бъде хубаво, ако ме бяха послушали“, подчертава Анжелика.Премиерът на Холандия Марк Рютте съобщи на пресконференция, че причините за нападението още не са установени. В сдържано изявление турското Външно министерство осъди нападението, „независимо от това, който го е извършил“ и изрази съболезнования за загиналите „в резултат на това гнусно деяние“. Турция е солидарна с народа и правителството на Холандия, се посочва в комюникето.", "date": "2019.03.19", "title": "Терорист или психопат е стрелецът от Утрехт"}
{"url": "https://offnews.bg/obshtestvo/chrez-spetcialen-test-vseki-mozhe-da-proveri-krie-li-komandirovaneto-m-699619.html", "text": "Eдинен национален уебсайт относно командироване на работници стартира от 1-ви април. Той е част от \"Проект Контрол на командированите лица\" към ОП Развитие на човешките ресурси с бенефициент ИА \"Главна инспекция по труда\".Сайтът е достъпен на адрес:  Чрез сайта ще се осигури информираност на командированите лица и командироващите предприятия относно българското законодателство и административните процедури, приложими към тях, както и да се даде възможност за повишаване квалификацията на работещите в ИА ГИТ относно трудовата миграция и трудовата мобилност“, коментира Атанас Чернаев, ръководител на проекта.Общият бюджет на проекта е 650 000 лв. Средствата са безвъзмездна финансова помощ по оперативна програма „Развитие на човешките ресурси“ 2014 г. – 2020 г., съфинансирана от Европейския съюз чрез Европейския социален фонд. Европейското финансиране е 552 500 лв. (85%), а националното - 97 500 лв. (15%). Началната дата за изпълнението му е 01.03.2017 г., а крайната - 31.03.2019 г.Част от проекта е и изготвянето на регистър на командированите лица в Р България. „С него се намалява административната тежест за работодателите на работниците, които се командироват/изпращат в Р България от други държави. Тези работодатели вече ще могат електронно да подават изискващите се заявления за командироване/изпращане на работници“, обясни Атанас Чернаев, ръководител на проекта, на пресконференция за представяне на резултатите от него, проведена на 19.03.2019 г. Регистърът е достъпен на адреса на сайта в модул Заявления /Register of declaration/. Той уточни, че заявленията ще се подават само по електронен път от 01.04.2019 г. Преди това е допустимо подаването им и на хартиен носител в някоя от дирекциите „Инспекция по труда“.По проекта е изготвен механизъм за оценяване на рисковия потенциал на командироващите предприятия от други държави в България. Този механизъм дава възможност да бъдат оценени рисковете от извършване на нарушения при всяко командироване/изпращане, с което ще се подпомогне по-ефективното планиране на контролната дейност на инспекторите от ИА ГИТ.За повишаване ефективността и ефикасността на контролната дейност ще допринесе и изготвеният съгласно изискванията на чл. 4 от Директива 2014/67/ЕС механизъм за оценка на действителното командироване с оглед предотвратяване на нарушенията и заобикаляне на закона., обясни Чернаев.Като част от този механизъм е разработен и кратък тест, публично достъпен на адрес  , чрез попълването на който всеки командирован работник или такъв, на когото му предстои командироване, може да провери дали при неговото командироване предполага нарушаване на законодателството. За работа с механизма са обучени 300 служители на ИА ГИТ с инспекторски правомощия.По проекта е закупено и оборудване, което ще подпомогне работата със създадените софтуерни продукти.От началото на 2019 г. до момента са подадени 541 заявления за командироване на чуждестранни граждани у нас. За сравнение през цялата 2018 г. в Р България са командировани 1039 чужденци, от които 758 лица са от страни от ЕС, Европейското икономическо пространство и Конфедерация Швейцария, а останалите са от трети страни.Най-много са командированите от Турция – 252 лица, Швейцария – 239 лица и Румъния – 136 лица. Най-често работници у нас се командироват за 3 месеца – 256 лица от всички командировани, са работили в България за този период. Според характера на работа най-често командироването е за изпълнение на монтажни работи и инсталации и за предоставяне на технически услуги. През 2017 г. командированите чужденци у нас са били общо 425 лица.", "date": "2019.03.19", "title": "Чрез специален тест всеки може да провери крие ли командироването му рискове за нарушение на закона"}
{"url": "https://offnews.bg/tenis/treniorat-na-naomi-osaka-ot-detstvoto-ia-sadi-699600.html", "text": "Японската тенисистка с американски паспорт Наоми Осака явно има проблем в отношенията си с треньорите. Тя се раздели с наставника Саша Бажин, който я изведе до титлите от Откритите първенства на САЩ и Австралия без да дава обяснения.Сега стана ясно, че треньорът на Наоми и сестра й Мари от детството Кристоф Жан я е дал под съд, като претендира за 20 процента е доходите й. Той твърди, че има договор с баща й Франсоа, който урежда тези отношения и е подписан през 2011 година. Тогава семейството не разполага с пари, за да плаща за услугите му, като дава само 300 долара за един месец. За да продължат заниманията, през март 2012 година бащата на Осака подписал договор с треньора, в който било указано, че Кристоф Жан ще получи фиксирани 20 процента от доходите на Мари и Наоми Осака. Този документ е основното доказателство, което треньорът има. Адвокатите на тенисистката наричат претенциите на треньора неоснователни, а договорът \"въображаем\" и \"абсурден\". SunSentinel разкрива имената на още няколко треньори, които са работили безплатно с Наоми Осака, но не са имали писмен договор за това. Агентът на тенисистката не позволил на журналистите са разговарят с нея по темата.", "date": "2019.03.19", "title": "Треньорът на Наоми Осака от детството я съди"}
{"url": "https://offnews.bg/politika/gerb-predstavia-listata-si-za-evrovota-na-31-mart-699625.html", "text": "На 31 март ГЕРБ ще представи официално листата си с кандидати за евродепутати.Това съобщи председателят на Националния предизборен щаб на ГЕРБ Цветан Цветанов по време на среща с областните координатори на партията в страната, съобщиха от ГЕРБ.В началото на април предстои да обявим и какъв ще бъде слоганът на ГЕРБ за предстоящата кампания за европейския вот. На следващ етап ще представим и платформата на партията за европейските избори, чрез която ще информираме обществото за нашите приоритети и идеи както за развитието на страната, така и за бъдещето за Европейския съюз“, информира Цветанов.По думите му предизборната програма на ГЕРБ ще акцентира върху сходството, което има между възгледите и амбициите на ГЕРБ и ЕНП, докато при други партии на преден план се подчертават противоречията им с тяхното политическо семейство. ", "date": "2019.03.19", "title": "ГЕРБ представя листата си за евровота на 31 март"}
{"url": "https://offnews.bg/obshtestvo/do-23-gradusa-dnes-hlad-i-dazhd-v-sredata-na-sedmitcata-699532.html", "text": "Тази сутрин слънцето ще изгрее в 6:33 ч., а през деня над по-голямата част от страната времето ще е предимно слънчево. След обяд над планините и планинските райони, и на отделни места в Южна България ще се развива купеста и купесто-дъждовна облачност и там ще превали краткотраен дъжд, възможно е и да прегърми. Вятърът ще се ориентира от северозапад, ще е слаб, в Северна България - до умерен.Дневните температури слабо ще се понижат и максималните ще са между 18° и 23°, прогнозира Националният институт по метеорология и хидрология.Над планините в сутрешните часове ще е предимно слънчево. След обяд ще се развива купеста и купесто-дъждовна облачност и на места ще превали краткотраен дъжд, възможно е и да прегърми. Вятърът ще е слаб до умерен - по високите части ще е от югозапад, а в ниските ще се ориентира от север. Максималната температура на височина 1200 метра ще е около 11°, на 2000 метра - около 4°.Над Черноморието ще е предимно слънчево. Главно в южните райони има условия за образуване на ниска слоеста облачност или мъгла, но до около обяд видимостта ще се подобрява, облачността ще намалява. След обяд ще се развива купеста облачност, но вероятността за валежи е малка. Максималните температури ще са от около 12° на север до 18° на юг. Температурата на морската вода е 8-9°. Вълнението на морето ще е 3 бала.Слънцето ще залезе в 18:36 часа. Денят ще продължи 12 часа и 2 минути.Луната ще изгрее в 16:40 часа и ще залезе в 05:51 часа.В средата на седмицата ще захладнее и ще преобладава облачно време. На места, главно в Западна и Централна България, ще има превалявания, предимно слаби и предимно от дъжд. Дневните температури ще се понижат, повече в Северна България. Минималните ще се задържат все още високи. В четвъртък до края на деня валежите ще спрат, вятърът отново навсякъде ще се ориентира от северозапад. През следващите дни до края на седмицата вероятността за валежи е малка, облачността ще е променлива. Минималните температури ще се понижат, а дневните слабо ще се повишат.", "date": "2019.03.19", "title": "До 23 градуса днес, хлад и дъжд - в средата на седмицата"}
