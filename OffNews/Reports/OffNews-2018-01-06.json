{"url": "https://offnews.bg/obshtestvo/pargov-botev-ni-zaveshta-idealite-si-no-nie-dostojni-li-sme-dnes-za-672423.html", "text": "Ботев ни завеща идеалите си, въпросът е дали ние днес, като общество, сме достойни за тях. Опитваме ли се да ги постигнем или ги забравихме в последните 28 години?Тези въпроси постави лидерът на БСП - София Калоян Паргов, който участва в тържественото честване на 170-ата годишнина от рождението на великия български поет, публицист и революционер Христо Ботев. На събитието пред бюст-паметника на Ботев в Борисовата градина присъстваха заместник-председателите на Градския съвет на БСП - София проф. Ваня Добрева и Христо Проданов и народни представители от „БСП за България“.\"Миналото лято отбелязахме 180 години от рождението на Васил Левски, бяхме пред паметниците, изнасяхме речи, но можем ли да кажем, че направихме и крачка напрад, за да постигнем мечтата му за чиста и свята република? На този и на още много въпроси трябва да си отговорим в дни като днешния, коментира Калоян Паргов. - Трябва да знаем какво правим, на къде вървим и къде ще бъдем след 5, 10, 15 години. За нас, като политици, е много важно да отговорим на тези въпроси, защото го дължим на гражданите на България. Ако родината ни тогава също е на дъното на европейските класации за качество в различните сфери, ако и тогава младите масово напускат страната, значи не сме достойни за заветите на Ботев и Левски. И трябва да се срамуваме\".Лидерът на столичните социалисти припомни, че през 2018 година предстои да отбележим много кръгли годишнини. \"Най-важната от тях е 140 години от Освобождението на България. В такъв момент сме длъжни да направим равносметка, каза Калоян Паргов. - И тя не е в наша полза. Днес, когато обществото ни е толкова силно разделено, когато нямаме ориентири, когато младите не намират причина да останат в родината си, имаме нужда точно от непримиримия дух на Ботев. На поета-бунтар, на човека, който не допуска компромиси с идеите и идеалите си и не се примирява с овчедушието на българина. На героя, който не търпи предателството и го счита за най-голям грях. На революционера, който е твърдо убеден, че хората трябва да са свободни и да живеят като братя\".Калоян Паргов коментира също, защо е толкова важно изучаването на Ботев в училищата. Според него е нужно да се обърнем към публицистиката, към гениалната му поезия и да потърсим опора и вдъхновение заради бъдещето ни.„Днес особено актуално звучи творчеството на Ботев, свързано не само с националната свобода, но и със социалната свобода. Българинът в 21-и век е все по-силно икономически зависим. За съжаление, все по-трудно става човек да разреши социалните си проблеми. Не можем да кажем, че живеем в демокрацията, за която толкова бленувхаме, след като не разполагаме със социална свобода, категоричен е Паргов. - Тази социална свобода събира в себе си възможността да работиш, възможността да създадеш и да живееш достойно със семейството си, да си щастлив. Затова е толкова важно честно да си дадем сметка къде сме и какво правим. И да започнем да градим мостове, вместо постоянно да разделяме обществото“.", "date": "2018.01.06", "title": "Паргов: Ботев ни завеща идеалите си, но ние достойни ли сме днес за тях?"}
{"url": "https://offnews.bg/politika/borisov-pred-anadolskata-agenitcia-podkrepiam-erdogan-672426.html", "text": "Опитът за преврат в Турция не целеше свалянето на Реджеп Ердоган от власт, а неговото убийство. Този коментар прави премиерът Бойко Борисов в интервю за Анадолската агенция в навечерието на тържественото откриване на църквата „Свети Стефан” в Истанбул.Той беше критикуван многократно за това, че нашите служби директно връщат на Турция издирвани за връзки с духовника Фетхуллах Гюлен и кюрдските организации в нарушение българското и международно законодателство.По думите му е разумно сключването на „голямо споразумение” с ЕС по темите за визите, митническото сътрудничество и културното наследство с цел улесняване на бизнес контактите, туризма и транспорта, докато присъединителният процес на Турция продължава.Той хвали сътрудничеството с Анкара в борбата с нелегалните имигранти.", "date": "2018.01.06", "title": "Борисов пред Анадолската агениция: Подкрепям Ердоган"}
{"url": "https://offnews.bg/nashite-avtori/parvi-reaktcii-sled-klane-672427.html", "text": "Тъй като харесвам Хусерл и неговата феноменология, която се основава на вярването, че единственото нещо, което можем да познаваме и описваме са личните ни преживявания – аз смятам винаги да описвам само личните си преживявания! И така да описвам света.Странно е че не го правят всички.Идиотът казва: Ама има такива там неща, дето не са лично преживяване! А вие, журналистите и писателите, трябва да ги описвате! Примерно това, че има война в Сирия – това не е лично преживяване и ти трябва, писателю мръсен, да опишеш обективната реалност на войната!Да, но аз войната не я знам, драги – ще му отговоря аз – аз знам само какво съм видял от нея. Гледал съм по телевизора. Чел съм. Мислил съм. И мислите ми са раждали чувства и изводи. Това са лични преживявания, душо – единственото, което мога да опиша обективно са личните ми преживявания. Дори от първия ден да съм бил там – пак само своите лични преживявания бих могъл да опиша. А не „Каква е В Действителност Войната”! Когато някой каже: Два часа е! – прищява ми се да го поправя: Кажи, мили друже, не „два часа е”, ами кажи „аз видях часовника; с моите очи аз видях, че стрелките на часовника показват два, тоест видях това което мен, още като дете са ме научили да възприемам като два часа; и да наричам два часа; и моето съзнание създаде заключението, че часът е два!” – така речи приятелю и няма да сгрешиш!Естествено – на никого не казвам така.Хората живеем с наглата увереност, че щом Нещата ни изглеждат така – значи са така!Чета анализи, чета информации, чета всякакви писания. Почти никой от пишещите не смее или не се сеща да каже: На мен ми се струва, аз си помислих, аз видях и затова прецених че еди какво си е еди какво си...Не – всеки пише: това Е така, а онова Е онака.В Нови Искър застреляли шест човека, убиецът бил...Директорката на психиатрията в Нови Искър, моята приятелка Цвета Гълъбова, каза: Убитото момче Георги беше много стриктен и много изпълнителен санитар, работеше безупречно. Тя, разбира се, като учен човек и психиатър знае за феноменологията на Хусерл. Но просто не може да си позволи да каже: Аз мисля, облягайки се на личните си наблюдения, че това момче е изпълнителен и стриктен санитар.Да, всъщност нека първо кажа: Да даде Господ мир на душите на убитите. Това, мисля, е повече от всички феноменологии на света.Но аз не мога да си позволя, ако започна да говоря за едно такова страховито клане, да каже и дума, без специално да отбележа, че „на мен така ми се струва, аз така помислих, това се роди в моето съзнание, когато прочетох това и когато видях онова!”. Всеки опит за придаване на фалшива обективност в такива случаи ми се струва несериозен.Просто казано: Всеки тълкувател – поради чисто езикови причини - не добавя в заключенията си, че това са си чисто и просто негови заключения, направени на основата на негови, лични впечатления и разсъждения. А някак неусетно придава на заключенията си привкус на меродавна и тежка обективност.Сега аз в бърз ритъм започвам да излагам - като в експресен урок по феноменология – личните си преживявания, свързани с това зловещо убийство.Когато научих за убийството...Може ли да бъда честен, господа експерти? Не е ли феноменологията път към честността? Наложи ли ти се да кажеш: Аз преживях това и това – някак си се сещаш, че няма никакъв смисъл вече да лъжеш и да си играеш на обективност като малоумно дете – трябва да кажеш НАИСТИНА какво си преживял, помислил, почувствал и си си представил! Не: там имаше пет тела. А: Аз видях пет тела!Та аз първо си помислих: Пак ли цигани са се клали?Виждате ли колко страшна е феноменологията и защо всъщност не се изучава в училище? Защото често нашите дълбоки преживявания – мисли, изводи, чувства и представи... не са никак, никак благовидни!И още – сега, в този момент, пишейки това, си помислям: Най-вероятно мнозина са си помислили именно така: Пак ли цигани са се клали?Но забележете – не казвам: Най-вероятно така са си помислили всички! А казвам – аз си помислих, че най-вероятно така са си помислили всички!Описвам само това, което знам! А именно – своите мисли и преживявания!Сега се сещам, че някой наглец може да ми каже: Ти не мисиш правилно, а и не мислиш така, само на теб ти се струва, че така мислиш!Нали се сещате, че имаше едно време командно-административни говеда, които ни казваха, че даже и мислите ни не са такива, каквито трябва. И затова трябва да се поправим! Свободно – поправи се!Така така.Аз мисля така, както мисля – може и мислите ми да са извънредно политически некоректни, а може и да са неверни – но неверни спрямо какво? Спрямо мислите на някой друг?Та така. Гъгниво, лошо чувство се прокрадна у мене. България – казах си аз – и то без никаква политически коректна цензура, като същински феноменолог – честен в осъзнаването и казването на преживяванията си – казах си: България е станала бойно поле на кримитализирани роми, които се избиват по битови и комунални причини в тая комунално-битова скотобойна, нашата родина.После естествено се яви политическият коректор, живеещ у мен (както и у всеки съвременен човек, струва ми се, че дори и у скинхедовете) и каза благо, че не бива да мисля така: не винаги и не всички престъпления у нас се извършват от цигани.Естествено – дадох си сметка – че тоя механизъм на моментално и късосъединително хвърляне на предполагаемата вина за всяко прекалено брутално престъпление върху ромите е основан на едно неосъзнато желание (което обаче предусещам). А именно - желанието да оневиня българите.Брей, дявол да ме вземе – замислих се – та нима аз не искам точно това?! Да мисля „наш`те хора”, българите, „белите хора”, „европейците” (за каквито аз полуосъзнато винаги съм приемал българите) за неспособни на зверства, на кланета? Не е ли това някакъв заложен дълбоко у мене предразсъдък, че „белите хора”, „цивилизованите хора”, за каквито винаги съм искал да мисля българите, са миролюбиви, смислени и непрестъпни същества?!И затова веднага себесъхранителното ми подсъзнание ми предлага някакви представи за „чуждия, лошия, външния, черния и опасния”, който не е един от нас и той, само той върши големите злини?Но после, почти веднага след това разбрах, че убитите хора са българи.И разбрах за горкото убито момче, което работело в болницата, в която и аз съм работил.И тогава, заедно с тая информация, аз получих и друга, сякаш нарочно поднесена, за да извърша пак същата операция – операцията по Отграничаването от Злото (така ще я нарека).Ето каква беше тая информация: Хората били застреляни с по един изстрел, после е открита и шестата жертва, хвърлена в кладенец (Боже, каква бруталност, наистина!), а наблизо – джипът БМВ на семейството. Както и информацията, че мъжът (възрастният мъж), е имал фирма за източване на ДДС.И моето съзнание моментално роди нова схема за самозащита. Да - казах си, отново напълно политически некоректно, но тоя път и направо грозно, нехуманно – да, избиват се хора, избиват се...но не какви да е, а такива, които имат джипове БМВ, които имат пистолети, които имат приятели или познати с пистолети, които имат фирми, при това фирми, източващи ДДС. Те!Не ние, не ние, а те!И естествено се засрамих от това, което ражда съзнанието ми. Но аз съм почитател на феноменологията и няма как да не бъда честен в описването на преживяванията си.После излезе и критичният рационалист, живеещ в мен и поведе вътрешна борба със злия ксенофоб, живеещ в мен, която изглеждаше така:Рационалистът: Нима всеки в България няма...Ксенофобът: Какво няма? Какво няма?Р: Ами... нима всеки в България няма някаква там фирма...? И не прави почти всеки българин някакви там...е, да не бъдем крайни, но някакви....да речем не съвсем почтени и не съвсем законни сделки?К: И какво искаш да кажеш с това?Р: Ами...че по тоя начин това ти желание за отграничаване от „лошите, злите, тъмните балкански субекти”, на които, видиш ли, им се пада да стават жертви на престъпления, защото водят криминален живот...не става ли това желание несъстоятелно? Ти искаш да кажеш, че с добрите и честните хора, каквито сме ние, такива неща не стават! Но е очевидно, че съвсем добри и честни в България няма!К: Защо на мен не ми се случват такива неща? И освен това: Кой в България кара джип БМВ? Не са ли това мутрите и бандитите? Това не е ли най-забележителния атрибут на българския криминалитет? Аз имам ли джип БМВ? А фирма за източване на ДДС?Р: А брат ти няма ли голяма фирма? Която прави мебелите за домовете на такива, които може би имат фирми за източване на ДДС? И не кара ли брат ти мотор БМВ? Брат ти не е ли един от „светлите и чисти хора” на които такива неща не им се случват?И аз – слушайки тоя свой вътрешен спор наистина се замислям, че не само брат ми, ами и почти всеки мой познат има тия неща, които са имали застреляните...Или поне...Боже, лошо е и да се помисли дори – достатъчно други неща, с които да приличат на хора, които има за какво да бъдат застреляни! Фирми, големи къщи, скъпи коли...или пък – неплатени дългове, женени за други мъже любовници, нечисти сделки, семейни вражди...Излизаше, че няма граница. Която съзнанието ми искаше – неволно – да създаде между мене и моите хора и тия, които „по принцип ги убиват”.Осъзнавах, че това са само мои и никак не красиви мисли. Но също така – опирайки се на моя си, абсолютно субективен опит - знаех, че много, доста много други хора мислят със схеми, подобни на моите.Ето такива схеми: Ние и другите. Тия, които са Чужди и Лоши и ги застрелват и Ние, които сме Свои и Чисти и не ни застрелват.Някакъв извод ще направиш ли? – чувам да ми подвикват от публиката.Ами...Да, принципно да. Струва ми се, изхождайки от това, което съм видял и което съм прочел и от своите нагласи към света, и от своите знания и опит, изхождайки от ценностите си, от своите предпочитания и пристрастия, които осъзнавам или не съвсем – струва ми се, че за да си добър човек......трябва да си даваш сметка за всичките си неволни, основани на предразсъдъци ксенофобски мисли (което ще рече основани на страх и омраза към Чуждите). От сорта на ”Това на мен не може да се случи, защото аз съм Чист, а Другите са лоши и нечисти и затова така им се случва!”.Да си дава сметка за тях, за тяхната несъстоятелност. И по тоя начин – да си дава сметка за това, че може да е следващият.Защо пък да не кажа тук и едно стихотворение на Джон Дън?Джон Дън, английски поет (1572 г.-1631 г.)Да - и отново: Всички сме всички – затова: Бог да се смили над душите на мъртвите!", "date": "2018.01.06", "title": "Първи реакции след клане"}
{"url": "https://offnews.bg/sviat/obektiven-samoanaliz-na-tramp-ne-samo-sam-umen-ami-sam-mnogo-stabile-672429.html", "text": "Американският президент Доналд Тръмп се самоопредели като „гений, при това много стабилен гений”. Това написа той в „Туитър” след публикуването на новата книга за него.„Мисля, че мога да се определя не само като умен, а като гений, при това \"много стабилен гений”.Тръмп заяви, че книгата е скучна и пълна с невярна информация, а авторът й e \"пълен загубеняк\".Американският държавен секретар Рекс Тилърсън съобщи по-рано, че никога не се е съмнявал в психичното здраве на Доналд Тръмп.Поредното откровение дойде след публикуването на новата книга за Тръмп, в която се твърди, че той се държи като малко дете. Големи опашки се извиха в книжарниците в Съединените щати за книгата \"Огън и ярост: В Белия дом на Тръмп\".Изданието се радва на изключителен читателски интерес. В американските книжарници за него се извиха опашки, незапомнени от времето на поредицата за Хари Потър.От книгата става ясно, че бившият шеф на кампанията на Тръмп и стратег в Белия дом Стивън Банън смята за \"предателска\" и \"непатриотична\" скандалната среща на Доналд Тръмп младши, зетя на Тръмп Джаред Къшнър и Пол Манафорд с руснаци, предлагащи злепоставяща информация за Хилари Клинтън, през юни 2016 г. в \"Тръмп тауър\".Книгата съдържа и други неочаквани разкрития, като това, че никой от кампанията на Тръмп не е очаквал той да спечели президентските избори, а самият Тръмп, както и повечето хора в щаба му, гледал на участието си в надпреварата като на трамплин за кариера в телевизията или политиката.Според Улф настоящата първа дама Мелания Тръмп била ужасена от перспективата за победа на съпруга си. Когато в нощта след изборите станало ясно, че Тръмп всъщност печели пред Клинтън и отива в Белия дом, Мелания избухнала в сълзи и то не от радост.", "date": "2018.01.06", "title": "Обективен самоанализ на Тръмп: Не само съм умен, ами съм много стабилен гений"}
{"url": "https://offnews.bg/futbol/galabinov-se-prevarna-v-geroj-za-dzhenoa-672433.html", "text": "Българският национал Андрей Гълъбинов се превърна в герой за Дженоа в един от може би последните си мачове за тима.Той донесе победата на \"грифоните\" с 1:0 над коравия тим на Сасуоло с точно попадение в 80-ата минута в двубой от 20-ия кръг.Влезлият като резерва Гълъбинов беше оставен непокрит на десетина метра от вратата на Андреа Консили и намери мрежата с много хубав изстрел с глава. Това е трети гол в италианския елит за софиянеца, който пристигна на \"Мараси\" от Новара.С трите точки Дженоа е на 14-о място в класирането, докато Сасуоло е 15-и. И двата тима са с по 21 точки.В същото време и грандът Милан стартира успешно годината, като се наложиха с 1:0 над Кротоне на \"Сан Сиро\".\"Росонерите\" доминираха от първата до последната минута, като вратарят на гостите Кордас отчая нападателите в \"червено-черно\". Успехът дойде с гол на капитана Леонардо Бонучи в 54-ата минута, като той беше негов първи с екипа на Милан.", "date": "2018.01.06", "title": "Гълъбинов се превърна в герой за Дженоа"}
{"url": "https://offnews.bg/obshtestvo/parvi-tapi-v-sofia-zaradi-predsedatelstvoto-ot-10-ianuari-672425.html", "text": "Първите ограничения в движението в София във връзка с Председателството ни на Съвета на Европа започват на 10 януари.Промените са заради официално посещение на колегиума на комисарите на ЕК, уточнява Столична община. Забранява се престоят и паркирането на пътни превозни средства, с изключение на автомобилите, превозващи участниците в мероприятията, както следва:От 17.30 часа на 10 януари до отпътуване на делегациите на 12 януари на ул. „Ген. Гурко” между ул. „Г.С.Раковски” и ул. „Кн. Александър І”.От 17.30 часа на 10-и до приключване на мероприятията на 11 януари: на ул. „Кн. Александър І” между ул. „Ген. Гурко” и бул. „Цар Освободител”; на ул. „Аксаков” между ул. „Дякон Игнатий” и ул. „Г.С.Раковски”; на ул. „Дякон Игнатий” между ул. „Ген. Гурко” и бул. „Цар Освободител”; на ул. „Кузман Шапкарев” между ул. „Иван Вазов” и ул. „Ген. Гурко”; на ул. „Славянска” между ул. „Г.С.Раковски” и ул. „Дякон Игнатий”; на ул. „Г.Бенковски” между бул. „Цар Освободител” и ул. „Иван Вазов”; на ул. „Иван Вазов” между ул. „Г.С.Раковски” и ул. „Дякон Игнатий”.От 06.30 часа до приключване на събитията на 11.01.2018 г.: на площад „Кн. Александър І”, срещу Национална художествена галерия;  на пл. „Кн. Александър І” между бул. „Цар Освободител” и ул. „Московска”.От 17.30 часа на 11.01.2018 г. са приключване на мероприятията на 12.01.2018 г.: на ул. „Доспат” между бул. „Витоша” и ул. „Баба Неделя”;  на „Баба Неделя”; на ул. „Д-р Христо Стамболски”.По преценка на отдел „Пътна полиция” при СДВР ще се забранява влизането на пътни превозни средства, с изключение на автомобилите, обслужващи мероприятията, както следва:От 08.00 часа до приключване на 11.01.2018 г.: по ул. „Ген. Гурко” между ул. „Г.С.Раковски” и ул. „Кн. Александър І”; по ул. „Кн. Александър І” между ул. „Ген. Гурко” и бул. „Цар Освободител”; по ул. „Аксаков” между ул. „Дякон Игнатий” и ул. „Г.С.Раковски”; по ул. „Дякон Игнатий” между ул. „Ген. Гурко” и бул. „Цар Освободител”; по ул. „Кузман Шапкарев” между ул. „Иван Вазов” и ул. „Ген. Гурко”; - по ул. „Славянска” между ул. „Г.С.Раковски” и ул. „Дякон Игнатий”; по ул. „Г.Бенковски” между бул. „Цар Освободител” и ул. „Иван Вазов”;по ул. „Иван Вазов” между ул. „Г.С.Раковски” и ул. „Дякон Игнатий”.От 08.00 часа на 12.01.2018 г. до приключване на мероприятията: по ул. „Доспат” между бул. „Витоша” и „Баба Неделя”; по „Баба Неделя”; по ул. „Д-р Христо Стамболски”.За времето от 11.00 до 12.00 часа на 12.01.2018 г. се закрива спирка с код 0395 (Бул. Черни връх), под „Моста на влюбените”, след бул. „Черни връх”, посока бул. „България”.Столична дирекция на вътрешните работи осигурява охрана на мероприятието, постове за контрол и регулиране на движението на възлови кръстовища за горепосоченото време и места.", "date": "2018.01.06", "title": "Първи тапи в София заради Председателството от 10 януари"}
{"url": "https://offnews.bg/medii/koshlukov-smenia-adelina-radeva-kato-vodesht-v-bnt-672435.html", "text": "Новият програмен директор на БНТ Емил Кошлуков ще стане водещ на публицистичното предаване на телевизията “Още от деня“ на мястото на напускащата телевизията Аделина Радева, съобщи “24 часа“. Както OFFNews вече съобщи, Радева се мести в Нова телевизия и ще заеме мястото на Анна Цолова като екранна партньорка на Виктор Николаев в сутрешния блок \"Здравей, България\".Кошлуков дълго бе смятан за фаворит в конкурса за шеф на БНТ, но членовете на Съвета за електронни медии в крайна сметка избраха на поста Константин Каменаров. Кандидатурата на бившия водещ в свързваната с Делян Пеевски телевизия \"Канал 3\" бе съборена от факта, че той доказа трудов стаж чрез служебна бележка, че е бил програмен директор на партийната телевизия на Атака \"Алфа\".", "date": "2018.01.06", "title": "Кошлуков сменя Аделина Радева като водещ в БНТ"}
{"url": "https://offnews.bg/112/strah-i-uzhas-v-iskarskoto-defile-komandosi-mvr-i-armia-ne-mogat-da-672436.html", "text": "Въпреки тоталната мобилизация на сили на МВР, армията и спецчастите от издирвания за шесторното убийство в Нови Искър Росен Ангелов няма ни вест, ни кост.Издирването на 56-годишния мъж продължава, а хората от десетки села в Искърското дефиле живеят в страх.Днес министърът на отбраната Красимир Каракачанов обяви, че имало информации, че посоченият за изверг бивш затворник е бил част от френския Чуждестранен легион. Дали това е наистина така, не е ясно.Иначе силите на Чуждестранния легион са известни като едни от най-добре подготвените в света. Често при техни акции не остават живи свидетели, както е извършено и убийството в Нови Искър. Гаранционно всяка от жертвите е простреляна и в главата, след като са били мъртви.Село Луково продължава да бъде блокирано и в него се допускат само жителите. Издирвателната акция не е дала резултат. Той е пребивавал на няколко адреса нелегално и последно е бил във вилата си в Луково, откъдето се е измъкнал броени часове преди полицаите да я щурмуват.Смята се, че Ангелов е изключително интелигентен, мнителен и добре подготвен да издържи дълго при сурови условия в планината. Поддържал е форма. Бил е вманиачен на тема тактическа подготовка, през каквато преминават спецчастите.Искърското дефиле остава под полицейска блокада. Военни, спецчасти и полицаи търсят в гората. Включени са и следови кучета. Термокамерите са следили през цялата минала нощ. Обхождат се всички вили. Районът е труднодостъпен и в него има 25 000 вили, много от които необитаеми, в които той би могъл да се укрие.", "date": "2018.01.06", "title": "Страх и ужас в Искърското дефиле: Командоси, МВР и армия не могат да хванат легионера Росен"}
{"url": "https://offnews.bg/kultura/pochina-veli-chaushev-edin-ot-golemite-ni-aktiori-672437.html", "text": "Почина един от големите ни актьори Вели Чаушев. Той си отиде на 83 години, съобщават на страницата си във Facebook от Сатиричния театър.Актьорът е роден в Златоград на 11 септември 1934 г. Решава да кандидатства в НАТФИЗ (тогава ВИТИЗ) след случайна среща с Апостол Карамитев. Следва актьорско майсторство в класа на Гриша Островски.Има роли в много спектакли и участия в телевизията. Прави моноспектакъла „Разтворен прозорец“ по стихове на Валери Петров.", "date": "2018.01.06", "title": "Почина Вели Чаушев - един от големите ни актьори"}
{"url": "https://offnews.bg/balgaria/patriarh-neofit-osveti-bojnite-znamena-672417.html", "text": "Президентът на България Румен Радев присъства на ритуала за освещаване на бойните знамена и знамената-светини на Българската армия. Те бяха осветени от патриарх Неофит.Заедно с него на площад „Княз Александър Невски“ бяха министър Красимир Каракачанов и кметът на столицата Йорданка Фандъкова. Радев прие почетния строй на армията и тържествено положи венец на паметника на Незнайния войн.По традиция водосветът на бойните знамена бе извършен от Негово светейшество българския патриарх Неофит, който поръси със светена вода и Гвардейския духов оркестър, знаменния блок, караула и представителите на властта.През това време в Калофер бяха отбелязани 170 години от рождението на Христо Ботев. В града се събраха над 6000 души, които се насочиха към паметника на революционера, за да му се преклонят. Председателят на комисията по отбраната генерал Константин Попов беше там и изнесе почетна реч. Водосветът се извършва за пръв път през 917 година, когато цар Симеон I прави водосвет на знамената преди битката при Ахелой. До падането ни под османско робство този ритуал се провеждал преди всяка битка. След Освобождението водосветът се подновява вече с почетна цела и отново бива прекъснат през 1946 година. През 1993 година той е окончателно възстановен и се провежда всяка година на Богоявление (Йордановден), пише \"Фокус\".", "date": "2018.01.06", "title": "Патриарх Неофит освети бойните знамена"}
{"url": "https://offnews.bg/offtopic/v-nova-elektronna-igra-dobriat-erdogan-smachkva-ot-boj-loshia-putin-672432.html", "text": "В нова електронна игра, която се разпространява в Google Play, смелият турски президент Реджеп Тайип Ердоган се бори с Владимир Путин, Доналд Тръмп, Ангела Меркел и Фетхуллах Гюлен, съобщава  позовавайки се на kronos.news.Те пък са представени като душмани на турския лидер.Играта се казва „Майсторски бой: Ердоган срещу превратаджиите от 15 юли“ (“Usta Dayağı: Erdoğan 15 Temmuz Darbecilerine Karşı”). Главният герой в играта Ердоган потрошава от бой враговете си, които са разделени в 4 категории: „мародери“, „гюленисти“, “Близък изток“ и „други“.В категория „други“ са включени руският президент Владимир Путин, президентът на САЩ Доналд Тръмп, германският канцлер Ангела Меркел, а в категория “Близък изток“ присъстват президентът на Иракски Кюрдистан Масуд Барзани, президентът на Сирия Башар Асад и израелският премиер Бенямин Нетаняху. В категориите „гюленисти“, като врагове на Ердоган, са представени Фетхуллах Гюлен и журналиста Емре Услу, а „мародери“ са 15-годишния Беркин Елван, улучен от граната по време на антиправителствените протести в Турция и починал в болница след 9 месеца в кома, Нурийе Гюлмен, Семих Йозакча и ЛГБТ обществото.", "date": "2018.01.06", "title": "В нова електронна игра добрият Ердоган смачква от бой лошия Путин"}
{"url": "https://offnews.bg/ot-vas/istoria-za-tri-portcii-kiufteta-i-rachen-chasovnik-672419.html", "text": "Клиентите на този ресторант го предпочитаха заради приятната атмосфера, учтивите сервитьори и винаги отличната кухня.Така беше и в часовете преди настъпването на коледните празници. Усмихнати семейства, влюбени двойки и щастливи компании отпиваха от прекрасното вино и се наслаждаваха на специалитета на деня - кюфтета от леща. Хрупкави отвън и сочни отвътре. Едно малко пиршество за сетивата. И прекрасна храна за тялото с цена от 13 лв.По същото време, но на друго място – в неврохирургията, малкият Данчо се изненада от неочаквания подарък, който получи за празниците. Никой от сиропиталището, в което живееше не се беше погрижил за това.Дежурният лекар беше избрал за Данчо водоустойчив часовник с препоръката да не го сваля дори, когато се къпе. Докторът смяташе, че така вероятността да му го откраднат е по-малка. И тайно се надяваше, че Данчо ще надживее гаранционния срок на този подарък.Една голяма надежда за едно малко дете. И прекрасна храна за душата на цената на три порции кюфтета от леща.", "date": "2018.01.06", "title": "История за три порции кюфтета и ръчен часовник"}
{"url": "https://offnews.bg/dw/ikonomicheskoto-chudo-na-erdogan-na-glineni-kraka-672421.html", "text": "Мурат Актепе се движи предпазвиво с подноса, гледа да не разлее чашите с чай. От четири месеца насам той работи като сервитьор в едно кафене в истанбулския квартал Галата. Никога не е преполагал, че ще трябва да обслужва други клиенти. До лятото Актепе е бил собственик на малък хотел. Но кризата го удря много лошо. Той е принуден да обяви фалит и да продаде хотела. „Много е тежко да пропаднеш по този начин. Струва ми се, че между предишния и сегашния ми живот има цели светове“, споделя Актепе. Казва че е загубил самочувствието и гордостта си.Несигурността вреди на икономикатаПодобно е положението и на много други турски бизнесмени. Междувременно човек може да види как и по главната търговска улица на Истанбул животът замира. Все повече магазини затварят. По витрините са залепени плакати: „Дава се под наем!“. Само големите търговски вериги и модни къщи все още оцеляват. Един от основните проблеми е ширещата се несигурност, казва икономистът Атила Йезиладъ.Турция въведе извънредно положение през юли 2016 година след неуспешния опит за преврат, за който турското правителство обвинява живеещия в САЩ проповедник Фетхуллах Гюлен.Оттогава насам отношенията на Турция със САЩ и Европа се обтегнаха. Инвеститорите избягват Турция. Допълнително напрежение внася и един голям съдебен процес за нелегални сделки между Турция и Иран. По делото в Ню Йорк беше осъден турски банкер. Много турски банки са застрашени от огромни парични глоби.Лирата пада, недоволството растеИнфлацията в Турция достигна най-високото си ниво от 14 години насам. Турската лира губи от стойността си, въпреки че турската Централна банка наскоро вдигна лихвите. Междувременно едно евро се разменя за 4,60 турски лири. Само преди една година обменният курс беше 1 към 3,70. Икономическата ситуация предизвиква и все по-голямо недоволство сред много турци. \"Преди известно време можехме да си купим хляб за половин лира, а сега плащаме две лири отгоре“, оплаква се един минувач.„Аз съм пенсионер, но въпреки това се налага да продължавам да работя, за да свържа двата края“, казва един възрастен мъж. А млада майка допълва: „По-рано често ходехме на ресторант. Сега обаче не можем да си позволим този лукс“.Внушителни цифри без покритиеСпоред официалните данни, турската икономика са развива много добре. Недоволството сред народа обаче расте. Във финансовия център на Истанбул се строят небостъргачи с държавни инвестиции. Поради девалвацията на турската лира се е увеличил и износът. Стопанският ръст е нараснал до 11,1 процента през третото тримесечие на 2017 година в сравнение със същия период на миналата година. Това съобщи наскоро турската статистическа служба. Президентът Ердоган говори за икономически ръст от седем процента за цялата година. Почти нито една страна в ЕС не може да се похвали с такива показатели.Атила Йезиладъ се отнася твърде скептично към такива бомбастични изявления.Според него турското икономическо чудо е на глинени крака. „Да, ние отбелязваме бум в строителството. Сами виждате колко много небостъргачи се строят. Но това са мъртви инвестиции. Те не повишават производителността и не са дългосрочни“, казва икономистът.Мъртви инвестиции и планина от дълговеСпоред него, държавата трябва спешно да ограничи икономическия ръст и вместо това да овладее инфлацията и външните дългове. През есента министерството на финансите съобщи, че външният дълг на Турция съставлява повече от половината от БВП на страната. А това е най-високото му ниво от 2003 година насам. „Навремето имах голямо доверие в турската икономика. В страната цареше оптимизъм. Сега обаче много хора не смеят да започнат бизнес. Те се страхуват, че ще загубят парите си. И докато хората се страхуват, икономиката няма да са възстанови“, казва бившият хотелиер Мурат Актепе. Той споделя, че след смяната си в кафенето често минава покрай хотела, който доскоро е бил негов. Мурат Актепе обаче се е разделил с надеждата, че скоро ще може да го откупи обратно.", "date": "2018.01.06", "title": "Икономическото чудо на Ердоган: на глинени крака"}
{"url": "https://offnews.bg/obshtestvo/fandakova-vsichko-veliko-e-sabrano-v-lichnostta-na-hristo-botev-672424.html", "text": "Личността на Христо Ботев е така благородна и величествена, дейността му - така чиста и силна, влиянието му - тъй огромно, че колкото повече се вглеждаме в чертите му, толкова по-силно се изпълваме с безусловно уважение и любов към него. Всичко, в което човекът може да бъде прекрасен и велик, се съединява в него: гениален ум, най-благороден характер, твърдост на волята, пламенност и нежност на душата, сърце, открито за съчувствие, силни, но чисти страсти, живот, изпълнен с борба и дейност.Това каза кметът на София Йорданка Фандъкова по повод на 170 година от рождението на Христо Ботев.С тържествена церемония пред бюст- паметника на Христо Ботев в Борисовата градина бе отбелязана 170-тата годишнина от рождението на българския поет, революционер и идеолог на българското Освобождение Христо Ботев.  Слово за делото на Христо Ботев произнесе зам.кметът д-р Тодор Чобанов. Организатори на тържествената церемония са Столичната община, Министерството на отбраната на Република България и Общонародна фондация „Христо Ботев“. ", "date": "2018.01.06", "title": "Фандъкова: Всичко велико е събрано в личността на Христо Ботев"}
{"url": "https://offnews.bg/drugi/organiziranite-fenove-na-levski-zastanaha-zad-lukojl-672422.html", "text": "Организираните привърженици на Левски се обявиха в подкрепа на баскетболния клуб, който от няколко дни е спонсориран от Лукойл. Най-гoлямата фенска организация НКП излезе с официално съобщение на сайта си по този повод. Преименуването беше възприето нееднозначно, а от Лукойл обясниха насочването на паричния поток от Академик към Левски с желанието да получат повече фенска подкрепа и ето, че вече я получават, поне на думи.Ето и декларацията:\"Скъпи левскари,в последните дни много се изписа и изговори около един от най-важните и съдбовни моменти в историята на баскетболния отбор на Левски. Казваме отбор, защото клубът винаги е бил сам един и сега не е по-различно.За първи път от много години този отбор, който ни е радвал неведнъж, има стабилност, сигурност, бъдеще. Отбор, който само в последното десетилетие бе на косъм поне на три пъти да изчезне (като някои други), сега мечтае.Къде с любовта на феновете, къде с ентусиазма на някои ръководители, къде с професионализма и левскарския дух на някои играчи, но този отбор оцеля! Каквото било - било е!Дойде момент, когато най-обичаният и популярен български клуб заслужено получи подкрепа. Компания, която е доказала сериозния и отговорен ангажимент към българския спорт и по-конкретно баскетбол, избра нас. Протегна ни ръка!Спонсорският договор на \"Лукойл България\" с Левски е началото на едно добро и обещаващо партньорство. Гарант за бъдещ професионализъм. Отборът продължава десетилетната си традиция - нашият клуб, нашата емблема, нашият отбор. БК Левски със спонсор \"Лукойл\" към момента е събрал най-доброто като състав.Има само двама чужденци и куп талантливи и доказали се български момчета. Те заслужават да ги подкрепим. Това са бъдещи шампиони! Те са Левски!Елате в залата и защитете емблемата на Левски!\".", "date": "2018.01.06", "title": "Организираните фенове на Левски застанаха зад Лукойл"}
{"url": "https://offnews.bg/112/momche-pochina-sled-padane-kraj-asenova-krepost-672428.html", "text": "13-годишно момче почина след като падна от високо близо до разклона за Асеновата крепост, съобщи бТВ.В 13:40 ч. на тел. 112 е подаден сигнал за паднал човек на пътното платно. Момчето се е катерило по скали, заедно с още трима души, но се е изпуснало и е паднало.То беше прието в болница в шоково състояние с множество травми и е починало.До приключване на огледа за изясняване на причините за инцидента, движението беше спряно.", "date": "2018.01.06", "title": "Момче почина след падане край Асенова крепост"}
{"url": "https://offnews.bg/obshtestvo/bogoiavlenie-e-jordan-cherpi-osveshtavat-bojnite-znamena-672360.html", "text": "Днес е Богоявление, имен ден празнуват 145 136 българи, кръстени Йордан, Йорданка, Данчо, Дана, Боян, Богдан, Богдана. На Богоявление се освещават бойните знамена на Българската армия, традицията е възстановена през 1993 г., преди това ритуалът се извършва от 1879 до 1946 г. Обредната трапеза включва прясна пита, сърми с кисело зеле, пълнени чушки, зеле, фасул, орехи, вино.Според библейския разказ на Богоявление, или Йордановден, при Йоан Кръстител на реката Йордан, дошъл Исус. Има предание, че свети Йоан Кръстител потапял до шията всеки човек, когото кръщавал и го държал така, докато не изповядал всичките си грехове. Когато видял Исус, Йоан Кръстител веднага се поклонил и казал, че той трябва да се кръсти при него. Но Исус влязъл във водите на река Йордан и тогава над него се отворили небесата, отгоре блеснала светлина, подобно на мълния, и духът божий във вид на гълъб слязъл върху кръщаващия се Господ. Чул се глас, който казал: \"Този е Моят възлюбен Син, в Когото е Моето благоволение\".Празникът Богоявление се нарича още Просвещение, защото йорданското събитие просвещава като показва Бога, изявен в непостижимата тайна на неразделна Троица. Всеки чрез светото кръщение бива осиновен от Отеца на светлината чрез заслугата на Сина и чрез силата на Светия Дух. За честването на този празник съществуват свидетелства още през II век, но до IV век той се съединявал с Рождество Христово.Общият празник за двете събития се наричал Богоявление, защото при кръщението си в Йорданските води Иисус Христос се явил на света за обществено служение. По-късно църквата приела да празнува двете събития поотделно - на 25 декември Рождество Христово, а на 6 януари Богоявление. На този ден за здраве всички участват в освещаването на водата, когато след празнична църковна служба свещеникът хвърля светия кръст във водата.Млади мъже се хвърлят, въпреки студа и ниската температура, и изваждат кръста от водата - който го хване, бива честит и здрав през цялата година. Болни се къпят във водата, където е хвърлен кръстът. Ако хвърленият във водата кръст замръзне, предвещава здраве и голям берекет. Ако пък времето е студено и сухо, се приема като знак за плодородна и добра година. Накрая - с китка босилек, свещеникът наръсва хората за здраве.Чете се тържествена литургия, наречена Велик водосвет. Светената вода в православните храмове се обновява и всеки отнася от нея вкъщи, тъй като пречиства душата и предпазва от болести. Светената вода се съхранява през цялата година и се използва в трудни за семейството моменти. ", "date": "2018.01.06", "title": "Богоявление е, Йордан черпи, освещават бойните знамена"}
{"url": "https://offnews.bg/analizi/novi-iskar-neshto-ne-se-vrazva-672431.html", "text": "От точно 3 дни (02.01.2018 г.) цялото българско население наблюдава сцена от криминален трилър, но този път случката е реална… Случилото се в Нови Искър е толкова брутално, че не знаем как да реагираме, защото подобни неща сме виждали само по телевизията. МВР естествено реагира светкавично… Прекалено светкавично.Но някак си всички оставаме с това неприятно чувство, че за пореден път МВР и прокуратурата симулират дейност. Те симулираха дейност, когато апетитни имоти в центъра на Пловдив бяха подпалени, а изведнъж откриха и “виновника” в лицето на клошар, който бе набързо осъден. Сценарият с внезапно появилия се престъпник ни е до болка известен. Но нека сме честни. Всеки знае, че МВР е далеч от най-ефективните институции, а разкриваемостта на престъпленията не е задоволителна (според статистиката). Затова всички сме изненадани от внезапното “разкриване” на случая от Нови Искър.Но сякаш нещо не се връзва…Това чувство може да е породено поради две причини:Кои са твърденията, които будят съмнениеВсички новинарски емисии разпространиха информацията, която бе споделена от МВР. Цитирам:Тук си задаваме логичния въпрос, ако за въпросната връзка е знаел само 1 човек, а той е бил убит, как МВР са се сдобили с тази ценна информация?Буди недоумение и още едно интересно твърдение. Дори МВР признава, че не знае откъде се познават Кети и Росен Ангелов, но се твърди, че е харесвал всяка нейна снимка във Facebook, на която е сама, а според тях това е сигурен знак за наличие на любовни чувства. Сякаш потвърждават неписаното правило, че ако ти е харесал снимките повече от веднъж, значи те обича. А дали цялата любовна теза не се дължи само на фейсбук?Съмнителен ДНК анализВсички медии съобщават, че извършителят на убийството е доказан с ДНК анализ, но никой не споделя информация за този анализ. А въпросите, които възникват са много.За да бъде извършен ДНК анализ, е нужно да има биологичен материал върху жертвите от убиеца (или в тяхната къща) и референтен, сравнителен материал от самия убиец, който доказано е негов. Дали и КАК МВР се е сдобил с подобни материали не е ясно. И макар в CSI: New York да могат да извършват подобно нещо на базата на открит косъм за 5 минути, то в реалния живот подобно нещо е невъзможно.Космите и косата (по земята и четките) като цяло не са добър източник на генетичен материал. Космите не носят ДНК, а евентуално, ако косъмът не е пречупен и с непокътнат корен, който носи клетки. Може да са открили друг биологичен материал – кръв, тъкан, семенна течност, но с течение на времето качеството се влошава, шансът ДНК да се фрагментира нараства, а с това се редуцира качеството на анализа. Просто не е ясно дали въобще са открили биологичен материал от убиеца, а и ако са открили, то най-вероятно е трябвало да се изследват десетки проби.Но не е ясно с какво са сравнили открития материал. Кой е референтният, този от убиеца. Откъде са го взели, ако 8 години убиецът се издирва от властите и никой не знае къде е? Поредната мистерия.И още нещо: НАЛИЧИЕ НА ДНК НЕ Е ДОКАЗАТЕЛСТВО ЗА УБИЙСТВО.Но проблемите не стигат до тук. Чисто хронологино нищо не се връзва. Анализът на ДНК е изключително прецизен и изксва много време, което не корелира с реалността в CSI. Капацитетът на централната лаборатория на МВР не е голям, защото според годишните документи за профилактика, те разполагат с един PCR апарат и два секвенатора, които почти не се ползват, защото липсват скъпи консумативи. Или с други думи МВР би обработила прекалено бавно множество проби. Капацитетът не е голям.Самият анализ отнема много време. Нужни са минимум 2 дни, а при положение, че днес (05.01) се огласяват резултатите от анализа, а вчера (04.01) стана ясно за съществуването на Ангелов, не е ясно кога са били взети пробите… Хронологично цялата ситуация е съмнителна.Извършването на ДНК анализ преминава през 3 фази. Първо се извършват изследвания, за да се установи какъв е биологичният материал (кръв, тъкан или друг флуид/материал). След това е нужно да се извърши екстракция на ДНК. Клетките се разрушават, протеините утаяват, пробата се пречиства, ДНК се концентрира. Всичко това се извършва чрез хидролиа с протеолитични ензими, която може да протече и над 6 часа в зависимост от материала. После следва серия от центрофугирания, утавяния и третирания с органични разтворители (хлороформ, фенол, изоамилов алкохол, етанол), които могат да продължат и една нощ. На следващия ден вече се определя количеството на събраната ДНК, дали е чиста, дали количеството е задоволително за анализ и за какъв точно анализ от огромната палитра. Ако МВР реши да секвенира изолирания геном, то ще са му нужни поне още 24 часа, защото това е бавен процес, но получената информация е прецизна и точна.Всичко това е с условието, че пробите ДНК се пречистени от бактериална и друга ДНК. Все пак пробата не е стерилна и има източници за замърсители… Ами ако в космите има и такива от куче?Обновената криминалистична лаборатория за ДНК анализ на Александровска болница предлага идентични услуги с тези на МВР, а резултатите са с еднаква тежест, но продължителността на аналитичната дейност продължава до 20 дни.Или отново с други думи – чисто хронологично представеното от МВР и медиите няма логическа връзка и последователност. На 02.01 МВР смята, че бащата е удушил всички, на 03.01 се появи версията, че са убити заради измами с ДДС, на 04.01 се появи Росен Ангелов, а на 05.01 вече му е направен ДНК профил по необясним начин.Уви, това са възможностите на МВР, а видимо от умствения багаж на министри, прокурори и главни секретари на МВР, те не са големи. За всички е ясно, че сакралната цел НЕ Е да се разкрие едно престъпление, а да се симулира дейност и разкриваемост на престъпленията, защото цяла Европа гледа България. Трябва да сме стабилни за европредседателството!Б. ред. - Авторът Йордан Стефанов е доктор по микробиология. Поддържа един от най-популярните сайтове за наука у нас . Статията му препечатваме с негово разрешение.", "date": "2018.01.06", "title": "Нови Искър: нещо не се връзва…"}
{"url": "https://offnews.bg/112/mazh-zagina-nad-hizha-vihren-v-pirin-672406.html", "text": "Мъж загина над хижа Вихрен в Пирин. По предварителна информация става дума за млад човек. На мястото на инцидента има полиция, спасители и медици.Около 5:50 часа тази сутрин е бил подаден сигнал в ПСС, че двама души са паднали по улей над хижата и са в безсъзнание. Загиналият е част от група алпинисти - водач и двама туриста. Те се отправили на изкачване към върха. Мъжът е намерен в южните склонове на връх Вихрен над едноименната хижа, пише БГНЕС.", "date": "2018.01.06", "title": "Мъж загина над хижа Вихрен в Пирин"}
{"url": "https://offnews.bg/horoskop/horoskop-za-6-12-ianuari-671848.html", "text": "Динамични дни за делата ви, ако околните ви предупреждават за риск и пречки – послушайте съвети. Група Овни обаче пренебрегват такива мнения и може да попаднат в неизгодно или неловко положение. Уикендът е за уважение към именяците, на трапеза имайте мяра, а и внимателно подбирайте компанията. Някои хора отдавна ви демонстрират приятелство, а е редно да привлечете по-принципни и дейни натури, от понеделник ще разчиствате изостанали задачи. Доста се изкушавате от флирт и авантюри, от сряда се вглъбявате, мечтаете...Проблеми, които ви тревожеха доскоро, вече са изяснени и ще отстъпят пред упорството ви и желанието да помогнете и на близки да се справят със своите. Телците да бъдат по-грижовни към финансите си, нещата се нареждат, но без пестене няма да мине. Понеделник подклажда амбициите ви, но и вие трябва да бъдете по-съсредоточени и старателни в работата, да избягвате спорните теми в тясното си обкръжение, ако е нужно – да поемате и по-големия товар от задължения. Решенията за най-лични неща са точни, бързо ще ги осъществите.Празниците са си празници, но вие трябва да анализирате делови и лични проблеми, в доста ситуации успехът ви е на кантар. В други пък Близнаците хвърлят много работа, а сполуката им изглежда не бърза, може да се наложи и разширяване на сферата им на дейност. В понеделник и вторник хич не се поддавайте на настроения, които може да объркат работата ви. В сряда се оглеждате за нови партньори, в петък внимавайте с финансите. Влюбените да помислят и да формират връзката си така, че да са щастливи наистина и дълго.Уж празнични дни, а ви налягат грижи за работата и вкъщи. Не разчитайте особено на преценката на близки, не сте наясно с доста промени в служебната сфера. Раците ще се стремят в четвъртък и петък да уредят най-стриктно свои административни, правни, финансови интереси, така ще са по-спокойни за начинания и отношения. Понеделник ви носи ненадейни шансове, във вторник и сряда следва да овладявате напреженията с околните, спорове не са от полза. Ако се поддадете на настроение, може да объркате без друго нелеки проблеми.Хубави дни, пък и поводите за купони не са малко, обаче вие ще гледате да сте повече в компанията на най-близките и вкъщи. Лъвовете да разчитат на помощ от влиятелни личности  - за преодоляване на пречки при изпълнението на служебни задачи, за реализация на смели проекти. Понеделник ви амбицира за работа, няма да споделяте нашироко плана си, имате съперници и завистници. Сряда е напрегната, в четвъртък ще се наложи да поемете и чужди задачи, но резултатът е добър. Обичаните са винаги до вас, печелите приятели, симпатии.По-динамично 7-дневие, но на каквито и спънки да се натъквате в работата, ще намирате време за най-близките си, пък и за помощ на хора в трудна ситуация. Доста Деви имат интересни идеи или получават привлекателни оферти, ще се амбицират да усвоят още умения и знания. Понеделник и вторник са по-тежки, но в сряда ще се уверите: и приятели не са безразлични към начинанията ви. Няма старания напразно, така че ще нахъсвате и партньори, и роднини, а духът на екипност ви тонизира. Не ще се оставите на временни лични разочарования. Това 7-дневие е напрегнато в деловата сфера, дано се съобразите с прогнозите и съветите на специалисти, не за всичките ви идеи има подходящи условия за реализация. Везните са умерени, може да отстъпят временно и да се включат в печеливш екип, докато нещата се подредят в тяхна полза. Понеделник и сряда са подходящи за такива обединения, а в петък помислете за почивка, обичани занимания, общуване с природата. Ако има неразбирателства с домашни, вие ще ги увлечете в интересен отдих, доста по-леко ще възстановите хармонията.Поводи за празнуване бол, покрай компаниите се откриват и възможности да уредите важни дела. Доста Скорпиони ще се присъединят към перспективни проекти и екипи, приятелите им имат идеи, а и те са отворени за работа с нови хора, има какво да научат от тях. В сряда може да се наложи да упорствате и по чужди задачи, пък и да чакате друг да ви въведе в по-отдавна сформиран колектив или приятелски кръг, но щом начинанието е доходно, а носи и други плюсове... Укрепвате отношения с избраника си или създавате хубава връзка.Напрегнато 7-дневие, задават се и нежелани изненади в делови и личен план. Стрелците да не се оставят на настроения и да не поемат излишен риск, макар че в ред случаи сполуката и печалбите са им сигурни. Ако обективни условия налагат смяна на екипа, търсете си място, ще има шанс. Ако пък се смятате неоценени от колеги, шефове, съседи в понеделник, търпете, ще покажете колко важен е приносът ви в общи дела в петък. За някои разочарованията са в любовта, нека да анализират кое как е било, не да слушат мрънкащи роднини...Трудно 7-дневие, не сте в силна позиция, изглежда това влияе и на обичайната ви решителност. Уикендът е за празнуване, в понеделник обаче ще изострите критичността си, а не сте и съвсем във форма. Козирозите да се овладеят, има на кого да разчитат при нови проблеми, ще получат подкрепа и ако променят плановете си. Вероятно най-сигурният ви съветник са близките, макар че вие сте готови сами да се преборите с всичко. Защо? Имате сили да се справите и с неясноти, и с финансови грижи, а и професионалните ви умения са безспорни.Още сте във властта на празнично настроение, но не забравяйте и делата, мислете за сериозни промени, вложете повече усилия и чакайте плод от своите старания. Водолеите ще превърнат слабата наглед позиция в авторитет, с който близки, колеги, съседи, познати се съобразяват, той е подплатен с принципи и работа. Ще помагате на хора в затруднение, но това няма нищо общо с намеса. Ето защо в понеделник стриктно уреждайте въпроси за партньорството. Във вторник може да следвате чужди идеи, от сряда е сте стратег в екип и рода.Периодът е напрегнат и за вас, макар че околните може и да не оценят факта. Дамите от Риби ще имат проблем с близките си именно поради служебната си заетост. Избягвайте такива спорове. Сега ви е времето да направите стъпка в кариерата, да си намерите място, ако нямате работа, да спечелите доверието на шефове и колеги със своето старание. От понеделник сте решени да използвате всичките си шансове, вторник и четвъртък може да ви отведат на път или в нов екип. Обвързаните, а и влюбените се радват на разбирателство с избраника си.", "date": "2018.01.06", "title": "Хороскоп за 6 - 12 януари"}
{"url": "https://offnews.bg/zimni/furkad-natri-nosa-na-norvezhtcite-672430.html", "text": "Ярка демонстрация на превъзходството си над всички в биатлона в момента направи френският доминатор Мартен Фуркад в старта от преследването на 12,5 км за Световната купа в Оберхоф.Носителят на Кристалния глобус направи само една грешка в първата от четирите си стрелби и измина дистанцията за 32:23.6 минути. Така той записа четвърта победа за сезона и общо 67-а в кариерата си за Световната купа.Двама братя от Норвегия допълниха призовата тройка. Втори завърши Йоханес Тингес Бьо с пасив от 6.3 секунди, след като направи три грешки в стрелбата. Трети финишира Тарей Бьо на 30.9 секунди с 20 от 20 повалени мишени.От българите Антон Синапов се класира 44-и с четири грешки и на 4:18.0 минути след победителя, а Владимир Илиев е 47-и също с четири пропуска и пасив от 4:25.2 минути.Мартен Фуркад се утвърди като лидер в генералното класиране за Световната купа с 552 точки, следван от Йоханес Тингнес Бьо с 514 точки и Яков Фак (Словения) с 372 точки. От нашите най-предно е класиран Владимир Илиев - 56-и с 27 точки, а Красимир Анев е 75-и със 7 точки.\"Не започнах състезанието така бързо, както обикновено, защото знаех, че Йоханес ме дебне по петите и е много бърз. На първата стрелба той получи предимство, но аз контролирах състезанието, настигнах го и го изпреварих. Не мисля, че прибърза със стрелбата легнал, но не знам защо пропусна.След последната стрелба показах на норвежците, че не се страхувам от тях, но ги уважавам. Те могат да ме победят във всяко състезание, но и аз мога да сторя същото\", коментира Фуркад.В същото време пък брат му Симон, който изпадна от \"А\" тима на Франция, напомни за себе си, като спечели старта от календара на IBU в спринта в Осръблие.", "date": "2018.01.06", "title": "Фуркад натри носа на норвежците"}
{"url": "https://offnews.bg/obshtestvo/srednoshtna-aktcia-evakuiraha-blok-v-zh-k-druzhba-v-kojto-e-zhivia-672407.html", "text": "Среднощна акция в столичния квартал \"Дружба\" във връзка с издирването на обвинения за шесторното убийство в Нови Искър Росен Ангелов.Преди време той пребивавал в бл. 29 в квартала, предава БНР, а около полунощ част от блока е била евакуирана.От МВР посочиха пред националното радио, че след публикуването на снимката на основния заподозрян за престъплението получават десетки сигнали за местонахождението му.Въпреки мащабните действия на полицията, Ангелов все още не е открит.", "date": "2018.01.06", "title": "Среднощна акция: евакуираха блок в ж. к. Дружба, в който е живял Росен Ангелов"}
{"url": "https://offnews.bg/ikonomika/vizhte-kade-shte-spira-tokat-v-sofia-planirani-prekasvania-na-chez-v-672355.html", "text": "ЧЕЗ публикува пълен списък с адресите в област София-град, на които ще има временни смущения при захранването с електроенергия през следващата седмица.От компанията осъществяват амбициозна инвестиционна програма за подобряване на услугите за своите клиенти и всекидневно извършват дейности, свързани с изнасяне или рециклиране на електрически табла, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други.Успешната реализация на тези мерки налага кратковременни прекъсвания на електрозахранването.Във връзка с осъществяване на посочените по-долу планирани прекъсвания на електрозахранването на територията, обслужвана от ЧЕЗ, за периода 8-12 януари 2018 г. включително, се налагат кратковременни оперативни превключвания с цел обезопасяване на съоръженията за работа, осигуряване на алтернативно захранване за част или всички засегнати клиенти и последващо включване на съоръженията, върху които са извършвани планирани дейности.За по-удобно търсене трябва да последвате линка за областта, в която живеете. Отделните общини са означени с получерни букви.В този текст са посочени датата, периода, времетраенето, населеното място и засегнатия район – улици, квартал, УПИ, ПИ. Подробна информация за засегнатите райони, включително адресен номер, вход или друго уточнение, както и причините за прекъсването можете да намерите на сайта на ЧЕЗ Разпределение в секция „Графици“, „График на планирани ремонти“ на адрес .ОБЛАСТ СОФИЯ-ГРАДОбщина Витоша  На 08.01.2018 г. /09:00 - 12:30 ч./ - София: Черни Връх;На 08.01.2018 г. /09:00 - 16:00 ч./ На 09.01.2018 г. /09:00 - 16:00 ч./ На 10.01.2018 г. /09:00 - 16:00 ч./ На 11.01.2018 г. /09:00 - 16:00 ч./ На 12.01.2018 г. /09:00 - 16:00 ч./ - София: Герена/Драгалевци/, Захари Зограф, Крушова Градина;На 08.01.2018 г. /09:30 - 15:30 ч./ - София: Иван Сусанин, София Парк;На 08.01.2018 г. /10:00 - 12:15 ч./ - София: Бояна, Буките, Бъкстон, Василашко Езеро, Копитото, Кумата, Околовръстен Път, Поп Евстати Витошки /Бр. Бък, Ралевица;На 09.01.2018 г. /09:00 - 12:00 ч./ - София: Българска Легия, Сакар Планина;На 09.01.2018 г. /09:30 - 15:30 ч./ - София: Панорама София;На 10.01.2018 г. /09:00 - 12:00 ч./ - София: 72-ра /Кв. Симеоново/, 75-та, Божур, В. З. Симеоново - Драгалевци, Витошко Лале /Симеоново/, Извор, Каменица, Симеоновско Шосе/Вол. Шосе/, Шумако / Симеоново, Ягода;На 10.01.2018 г. /09:00 - 16:30 ч./ На 11.01.2018 г. /09:00 - 16:30 ч./ - София: 1-ва /Драгалевци/, 304-та /Драгалевци/, 305-та /Драгалевци/, 308-ма, 308-ма /Драгалевци/, 322-ра /Драгалевци/, 323-та /Драгалевци/, 323-та/Красна Поляна/, 324-та /Драгалевци/, 325-та /Драгалевци/, 326-та /Драгалевци/, Андрей Бачковски, Драгалевци, Крайречна, Лешникова Гора, Мащерка, местност Киноцентъра, Планина Витоша, Поп Тодор Врачански, Проф. Боньо Ангелов, ул. Мати Болгария;На 10.01.2018 г. /09:30 - 15:30 ч./ - София: Белмекен;На 11.01.2018 г. /09:15 - 16:15 ч./ - Мърчаево: Кало, М. Казашка, Печище, Шипето;На 11.01.2018 г. /09:30 - 15:30 ч./ - София: Вихрен /Петър Тонев/;На 11.01.2018 г. /10:00 - 11:30 ч./ - София: Балеви Ливади, В. З. Симеоново - Драгалевци, Витоша-ВЕЦ Симеоново, Витошки Езера, Еминица, Зелена Гора, Каменица, Киселица /Кв. Симеоново/, местност Стария Мост, Падината, Симеоново, Симеоновско Шосе/Вол. Шосе/, Студено Кладенче /Кв. Симеоново/, Чемшир /Симеоново/, Чифлишка;На 11.01.2018 г. /12:00 - 13:00 ч./ - София: 12-та /Кв. Симеоново/, 15-та, 22/Кв. Симеоново/, 403/Драгалевци/, 503/Драгалевци/, 504-та/Слатина/, 507-ма/В. З. Симеоново-Драгаревци/, 7-ма /Кв. Симеоново/, Български Апокриф/505а//В. З. Симеоново-Драгалевци/, В. З. Симеоново - Драгалевци, Горска Ела, Железният Светилник/504/В. З. Симеоново-Драгалевци/, Нова Земя, Преспанските Камбани/505/В. З. Симеоново-Драгалевци/, Проф. Александър Бурмов, Проф. Йордан Иванов/508//В. З. Симеоново-Драгалевци/, Симеоновска;На 12.01.2018 г. /09:30 - 15:30 ч./ - София: Белмекен, Ветрушка, Воденичница /Ал. Пушкин/, Голям Братан, Знаме на Мира, Света Екатерина/Катюша/;Община Връбница  На 09.01.2018 г. /09:00 - 12:15 ч./ - София: Модерно Предградие, Обеля 1, Светла, Старата Църква/Йордан М. Пет;На 09.01.2018 г. /12:30 - 16:30 ч./ - София: Обеля, Обеля 2;Община Възраждане  На 08.01.2018 г. /09:00 - 16:00 ч./ - София: Българска Морава/Жеко Димит, Овче Поле;На 09.01.2018 г. /09:00 - 16:00 ч./ - София: Овче Поле, Одрин;На 12.01.2018 г. /09:00 - 16:00 ч./ - София: Одрин, Цар Цимеон;Община Изгрев  На 08.01.2018 г. /09:00 - 16:00 ч./ На 09.01.2018 г. /09:00 - 16:00 ч./ На 10.01.2018 г. /09:00 - 16:00 ч./ - София: Джон Ленън;На 10.01.2018 г. /11:00 - 12:00 ч./ - София: Люлякова Градина, Райко Алексиев/Тодор Петров, Тодор Стоянов;Община Илинден  На 11.01.2018 г. /09:00 - 16:00 ч./ - София: Света Троица/Вълчо Иванов/;На 12.01.2018 г. /09:00 - 16:00 ч./ - София: Света Троица/Вълчо Иванов/, Света Троица/Вълчо Иванов/;Община Искър  На 08.01.2018 г. /09:00 - 16:00 ч./ На 09.01.2018 г. /09:00 - 16:00 ч./ На 10.01.2018 г. /09:00 - 16:00 ч./ - София: Дружба, Дружба 1;На 11.01.2018 г. /09:00 - 16:00 ч./ На 12.01.2018 г. /09:00 - 16:00 ч./ - София: Дружба 1;Община КРАСНА ПОЛЯНА  На 10.01.2018 г. /09:00 - 16:00 ч./ - София: Красна Поляна 1 Част, Красна Поляна II Част;Община КРАСНО СЕЛО  На 08.01.2018 г. /09:00 - 16:00 ч./ - София: Акад. Иван Евстратиев Гешов, Ами Буе, Виктор Григорович, Съвет на Европа/Черна Вода/;На 09.01.2018 г. /09:00 - 16:00 ч./ - София: Акад. Иван Евстратиев Гешов, Виктор Григорович, Виктор Григорович;На 10.01.2018 г. /09:00 - 16:00 ч./ - София: Ген. Тотлебен, Даскал Манол, Даскал Манол, Добрила, Феликс Каниц;На 11.01.2018 г. /09:00 - 16:00 ч./ - София: Красно Село, Красно Село, Крива Река, Предел;На 12.01.2018 г. /09:00 - 16:00 ч./ - София: Константин Иречек, Софийски Герой, Цар Борис III/Девети Септ., Яков Крайков/Макаренко/, Яков Крайков/Макаренко/;Община Кремиковци  На 08.01.2018 г. /09:00 - 16:15 ч./ На 09.01.2018 г. /09:00 - 16:15 ч./ - Долни Богров: 1, 1, 10, 10, 12, 12, 13, 13, 14, 14, 15, 15, 16, 16, 20, 20, 21, 21, 25, 25, 3, 3, 5, 5, 8, 8, 9, 9, УПИ IV-376 Кв. 28, УПИ IV-376 Кв. 28;На 08.01.2018 г. /09:00 - 16:15 ч./ На 09.01.2018 г. /09:00 - 16:15 ч./ - София: 1-ва, 1-ва, 12-та/Враждебна/, 12-та/Враждебна/, Долни Богров, Долни Богров;На 10.01.2018 г. /08:00 - 16:15 ч./ На 11.01.2018 г. /08:00 - 16:15 ч./ На 12.01.2018 г. /08:00 - 16:15 ч./ - Долни Богров: 1, 11, 12, 13, 2, 35, 4, 7, 8, УПИ IX, Кв. 24;На 10.01.2018 г. /09:00 - 16:15 ч./ На 11.01.2018 г. /09:00 - 16:15 ч./ На 12.01.2018 г. /09:00 - 16:15 ч./ - Долни Богров: 1, 10, 12, 13, 14, 15, 16, 20, 21, 25, 3, 5, 8, 9, УПИ IV-376 Кв. 28;На 10.01.2018 г. /09:00 - 16:15 ч./ На 11.01.2018 г. /09:00 - 16:15 ч./ На 12.01.2018 г. /09:00 - 16:15 ч./ - София: 1-ва, 12-та/Враждебна/, Долни Богров;Община Лозенец  За периода 08-10.01.2018 г. /08:00 - 16:00 ч./ - София: Бул. Черни Връх;На 08.01.2018 г. /09:00 - 16:00 ч./ - София: Бул. Черни Връх №31 Вх. А, Презвитер Козма;На 12.01.2018 г. /11:00 - 12:00 ч./ - София: Околовръстен Път, Симеоново, Симеоновско Шосе, Симеоновско Шосе/Вол. Шосе/;Община Люлин  На 08.01.2018 г. /08:30 - 12:30 ч./ - София: Люлин 7, Попово;На 08.01.2018 г. /09:30 - 16:15 ч./ На 09.01.2018 г. /09:30 - 16:15 ч./ - София: Люлин, Люлин, Люлин;На 08.01.2018 г. /12:30 - 16:30 ч./ - София: Люлин 7;На 09.01.2018 г. /09:45 - 14:30 ч./ - София: Люлин, Люлин / Филиповци, Филиповци, Филиповци ПИ 68134. 4369. 27;На 10.01.2018 г. /09:00 - 12:30 ч.; 09:00 - 12:15 ч./ На 11.01.2018 г. /09:00 - 12:15 ч./ На 12.01.2018 г. /09:30 - 16:15 ч./ - София: Люлин;На 10.01.2018 г. /09:30 - 16:15 ч./ На 11.01.2018 г. /09:30 - 16:15 ч./ - София: Люлин, Люлин, Люлин, Люлин 2;На 10.01.2018 г. /12:00 - 16:30 ч./ На 12.01.2018 г. /09:15 - 16:15 ч./ - София: Люлин 2;На 11.01.2018 г. /12:00 - 16:30 ч./ - София: Люлин, Люлин 1;На 12.01.2018 г. /09:00 - 12:30 ч./ - София: Люлин, Люлин 2;На 12.01.2018 г. /12:00 - 16:30 ч./ - София: Люлин 2, Люлин 2;Община Младост  На 08.01.2018 г. /08:00 - 16:15 ч./ На 09.01.2018 г. /08:00 - 16:15 ч./ На 10.01.2018 г. /08:00 - 16:15 ч./ На 11.01.2018 г. /08:00 - 16:15 ч./ На 12.01.2018 г. /08:00 - 16:15 ч./ - София: Младост 1;На 10.01.2018 г. /09:30 - 16:00 ч./ - София: Ален Мак / Горубляне, Аспарух Лешников/484-та/, Деян Попов, Искър / Горубляне, Крайречна, Лазар Плачков, Петър Дипларов, Самоковско Шосе, Хан Аспарух / Горубляне;На 10.01.2018 г. /10:00 - 16:00 ч./ - София: Кв. Горубляне, ул. П. Дикларов;На 13.01.2018 г. /09:30 - 16:30 ч./ - София: Брюксел;Община Надежда  ;На 11.01.2018 г. /09:00 - 16:15 ч./ - София: Добри Чинтулов/Р. Диен/, Екзарх Стефан/Георги Костов, Йосиф Хербст/206-та Надежда, Ломско Шосе, Митрополит Авксентий Велешк, Надежда 2, Христо Силянов/Бородински Б, Чудомир/Народен Страж/;Община Нови Искър  На 12.01.2018 г. /13:00 - 15:30 ч./ - Кубратово: 013030, 40436. 5399. 32, 40436. 6713. 22, Александър Стамболийски, Васил Левски/Васил Коларов/, Герена, Железопътна/1-ва/, Здравец/2-ра/, Искър/6-та/, Кирил Христов, Кубратово ПИ 005269, Куманица /Площада/, Местн. През Линията, Никола Петков/Райко Даскало, Петко Д. Петков, ПИ 5066, Пи40436, 5395, 65, София, Стара Планина/5-та/, Стефан Стамболов/Божил Мише, Стопанси Двор-Имот 035902 Кв 34, Стопански Двор, Тракийска Могила/4-та/, УПИ -2 99 Кв 11, Христо Ботев/Георги Димитро, Черковна/Андрей Жданов/;На 12.01.2018 г. /09:00 - 12:00 ч./ - Кубратово: Герена, Железопътна/1-ва/, Здравец/2-ра/, Искър/6-та/, Кирил Христов, Кубратово ПИ 005269, Куманица /Площада/, Местн. През Линията, Никола Петков/Райко Даскало, Петко Д. Петков, ПИ 5066, Пи40436, 5395, 65, София, Стара Планина/5-та/, Стефан Стамболов/Божил Мише, Стопанси Двор-Имот 035902 Кв 34, Стопански Двор, Тракийска Могила/4-та/, УПИ -2 99 Кв 11, Христо Ботев/Георги Димитро, Черковна/Андрей Жданов/;На 12.01.2018 г. /09:00 - 12:00 ч.; 13:00 - 15:30 ч./ - София;Община Оборище  На 08.01.2018 г. /09:30 - 15:15 ч./ - София: Георги Бенковски;На 09.01.2018 г. /08:30 - 16:15 ч./ - София: Росица;На 09.01.2018 г. /09:30 - 15:15 ч./ - София: Поп Богомил;На 10.01.2018 г. /09:30 - 13:15 ч./ - София: 1-ва, Г. С. Раковски, Георги С. Раковски /Сеславци/, Георги С. Раковски, Дондуков Корсаков Княз, Княз Александър Дондуков;На 10.01.2018 г. /09:30 - 15:15 ч./ - София: Княз Александър Дондуков;На 11.01.2018 г. /09:30 - 15:15 ч./ На 12.01.2018 г. /09:30 - 15:15 ч./ - София: Чаталджа;На 12.01.2018 г. /09:00 - 16:15 ч./ - София: Марин Дринов;Община Овча Купел  На 10.01.2018 г. /09:30 - 15:30 ч./ - София: Овча Купел 2;На 12.01.2018 г. /09:30 - 16:00 ч./ - Мало Бучино: Бенковска/В. З. Симоница/;На 12.01.2018 г. /09:30 - 16:00 ч./ - София: Бегония, Бъдеще, Кв. Суходол, М. Бачище, ПИ 68134. 3939. 22, Люлинска, Местн. Падината, Овче Поле, Овчо Поле/Емил Шекерджийски, Перла, Стоичко Станиславов, Траян Танев, Труд, Явор/Малчика/, Явор/Цв. Божков/;Община ПАНЧАРЕВО  На 09.01.2018 г. /09:30 - 16:15 ч./ - Панчарево: 38-ма В. З. Беликата, XVI-358, Акация/В. З. Беликата/, Беликата, Божур/В. З. Беликата/, Вилна Зона Беликата, Вилна Зона Градище, Липа/В. З. Беликата/, Люляк/30-та/, Мак/В. З. Беликата/, Морава/В. З. Беликата/, Нарцис/В. З. Беликата/, Парцел XIV Кв. 30;На 09.01.2018 г. /09:30 - 16:15 ч./ - София: І - 817, Кв. 24а, Акация, Беликата, София, Р-Н Панчарево, УПИ XII-541, 663 Кв. 13;На 11.01.2018 г. /10:00 - 16:30 ч./ - Панчарево: Беликата, Вилна Зона Беликата, Невен/В. З. Беликата/, Роза/В. З. Беликата/, ХIX-299, Ягода/В. З. Беликата/;На 12.01.2018 г. /09:30 - 16:30 ч./ - Кокаляне: Бор, Буката, Валозите, Васил Левски/Лиляна Димитро, Ген. Кирил Ботев/Александър, Грамада, Димитър Благоев, Държов Дол, Ела, Липова Падина, Лъката, Петров Кладенец, Симеон Халачев/Плажа/, Теменуга, Цар Иван Асен II/Петър Янев, Явор;Община Сердика  На 12.01.2018 г. /09:00 - 16:15 ч./ - София: Клокотница, Опълченска, Охрид/Станка Първанова/, Странджа;Община Средец  На 08.01.2018 г. /09:00 - 16:00 ч./ - София: Аксаков, Ангел Кънчев, Васил Левски, Витоша, Гогол, Граф Игнатиев, Гурко, Евлоги Георгиев, Иван Вазов, Славейков, Славянска, Солунска/Васил Коларов/, Стефан Караджа, Тертер, ул. Георги Сава Раковски, Христо Белчев/Гаврил Генов/, Цар Освободител/Руски/, Цар Шишман, Шейново, Шипка;На 09.01.2018 г. /09:00 - 16:00 ч./ На 10.01.2018 г. /09:00 - 16:00 ч./ - София: Аксаков, Ангел Кънчев, Васил Левски, Витоша, Гогол, Гурко, Славейков, Славянска, Солунска/Васил Коларов/, Стефан Караджа, Тертер, Христо Белчев/Гаврил Генов/, Цар Освободител/Руски/, Цар Шишман, Шейново, Шипка;На 11.01.2018 г. /09:00 - 16:00 ч./ - София: Аксаков, Ангел Кънчев, Васил Левски, Витоша, Гогол, Гурко, Славейков, Славянска, Солунска/Васил Коларов/, Стефан Караджа, Тертер, Цар Освободител/Руски/, Цар Шишман, Шейново, Шипка;На 12.01.2018 г. /09:00 - 16:00 ч./ - София: Аксаков, Ангел Кънчев, Васил Левски, Витоша, Гогол, Гурко , Славейков, Славянска, Солунска/Васил Коларов/, Стефан Караджа, Тертер, Христо Белчев/Гаврил Генов/, Цар Освободител/Руски/, Шейново, Шипка;На 12.01.2018 г. /09:01 - 16:00 ч./ - София: Цар Шишман;Община Студентски Град  На 09.01.2018 г. /09:30 - 16:00 ч./ - София: 2-ра /Кв. Мал. Долина-Студентски Град/, 4-та Кв. Мал. Долина/Студентс, 5-та Кв. Мал. Долина/Студентс, 6-та Кв. Мал. Долина/Студентс, 7-ма Кв. Мал. Долина/Студентс, 8-ма /Кв. Мал. Долина-Студентски Град/, Климент Охридски, Константин Муравиев, М. Малинова Долина-Изток, Малинова Долина, Станимир Станимиров;На 08.01.2018 г. /09:00 - 16:00 ч./ - София: Акад. Стефан Младенов/Арсо П, Малинова Долина, Студентски Град, УПИ II-1432 Кв. 121;На 09.01.2018 г. /09:00 - 16:00 ч./ - София: Дървеница , Дървенишка Река, Зелена Поляна, Малинова Долина, Мусагеница, Стефан Младенов, Студентски Град;На 10.01.2018 г. /09:00 - 16:00 ч./ - София: Дървеница, Дървенишка Река, Зелена Поляна, Климент Охридски, Стефан Младенов, Студентски Град;На 10.01.2018 г. /10:00 - 16:00 ч./ - София: Малинова Долина;Община Триадица  За периода 10-11.01.2018 г. /08:00 - 16:00 ч./ - София: ул. Петко Каравелов Ж. К. Иван Вазов;За периода 11-12.01.2018 г. /08:00 - 16:00 ч./ - София: ул. Петко Каравелов Ж. К. Иван Вазов;", "date": "2018.01.06", "title": "Вижте къде ще спира токът в София (Планирани прекъсвания на ЧЕЗ в периода 8-12 януари)"}
{"url": "https://offnews.bg/nashite-avtori/ne-sme-raia-veche-672395.html", "text": "Не обичам да гледам телевизия и не го правя често, заради десетките кухи псевдо комични предавания, неадекватни сериали и вносни, но безвкусни продукции. Но тази вечер решавам да включа телевизора и да позяпам – ей така, за приспиване. И попадам на испански ситком, вероятно закупен от телевизията заради – хм – близката прилика и дори – ох – паралел с нашенската реалност. И не е за вярване колко си приличаме с испанците: същите луксозни кооперации, същите бели усмивки, същите безобидни шегички. Хаха! И една много по-различна изобретателност – тази на кварталните герои и тяхното много по-филмово въображение за пъклени планове и пакости.Та, заглеждам се във филма. Там една актриса, наскоро родила, е отвлечена от колумбийски партизани. И близките ѝ – но най-най-близките, останалите съседи казват \"пази Боже\" и се покриват – правят какво ли не, за да я спасят.Опитват всичко, дори и контра отвличане и всякакви други нелепости. Докато един ден тя се обажда по телефона на мъжа си и му казва, че ще остане завинаги там. Защото е решила да стане партизанка като тях и да им помага в делата. И изпраща снимка, на която е в камуфлаж, с автомат и черна боя по бузите и брадичката. А баща ѝ – онзи баща, който съвсем наскоро е открил, че тя е негово дете – казва: Ами да, това е следродилна депресия. Някои реват, а други стават партизанки!Признавам, тук геният на испанското сериалче ме разсмя. Не очаквах такава хумористична хрумка – и може би именно заради хумора продуцентите на тази телевизия са избрали да излъчват този филм, вероятно са предположили, че испанският хумор ще се приеме добре от българина.И изгасих телевизора, защото последваха други сюжетни линии, които не бяха толкова интересни. Дори забравих шегата, а малко по-късно изобщо не ми беше смешно това, което си спомних.Излизайки от вкъщи на следващия ден, си казах: брей, защо и аз нямам толкова пространни отношения със съседите си? С тях сме на здравей-здрасти. Техните деца са ми чужди и далечни, не ме умиляват, когато ги видя пред блока. С някои от съседите дори не се поздравяваме при разминаване. Вярно, скандали не стават, но се случва онзи от другия вход да спре колата си пред нашия гараж и да ни запуши. Или децата да пищят и да блъскат с топка по стените по цели дни. Или да се размирише на кисело зеле из целия вход. Или това май идваше от нашето мазе…Защо не се случва да се съберем пет-шест съседки в моя хол и да обсъждаме как да свалим сладура с Хондата от петия етаж? Или за да се напием поне.Защото сме от различни краища на страната, сещам се после. Говорим на различни диалекти и всеки е селянин по свое му.Но да оставим блока. Да отидем в прилежащата му градинка, където мога да изпия едно кафе на чист въздух. Докато стигна до пънчетата и масата, съм настъпила три или четири кучешки изпражнения и съм забелязала поне още шест. Почти никой тук не събира след кучето си в торбичка, която да изхвърля в контейнера. А контейнерът е само на десет крачки от градинката. Освен това някои от кучетата се спускат към хората и ги плашат, децата се плашат най-много. Ще отида в китайския ресторант на ъгъла. Ще взема храна за вкъщи и докато чакам да я приготвят, ще изпия чаша вино. Влизам и веднага забелязвам десетлитровата кутия с вино, от която наливат на чаши. На кутията има китайски йероглифи. Опитвам виното и веднага ми тръгват киселини. Сервитьорката говори на развален български, когато я питам дали може да не запържват ориза: \"китайско сичко пължено!\"Другата алтернатива е испанската скумрия в супермаркета, полският соев сос, канадската пържола, шведските мебели, гръцкият домат, турският сапун, пресолената пица и… И всичко на постоянно покачващи се цени, за които в публичното пространство не се говори.Ще направим революция! По-точно, аз ще направя революция, защото с колкото повече хора се прави революцията, толкова повече пари са нужни. Ще стана някаква нова, модерна партизанка! Като героинята в сериала. И ще се бия за правата си на българка. Ще настоявам за българско сирене и висока заплата.Или пък просто ще отида на село. И ще забравя за всички, както пее Миленита в едно забавно свое парче. Но тя сигурно е забравила за крадливите роми и за затворените библиотеки на село. И за нуждата от здрава работна ръка е забравила. А също и че там не е място за градски чеда.И пак включвам телевизора. Същият сериал. Младо семейство напуска града и с палатки и спални чували на гърба изминава много, много километри в търсене на далечно пусто място, където да се установи. След изнурителното ходене стигат до езеро. Разпъват палатките и палят огън. Щастливи са – майката е избягала от опасността от затвор, а таткото от необходимостта да полага усърден труд в офис. Прегръщат се и крещят от възторг по дивата природа наоколо……докато с ловен джип не пристигат рибари, които им казват, че селото е едва на два километра от тук. А след тях идва и полиция. И заварва семейството, избрало дивата природа, край огъня, с нацапани с черно лица и облизващи остатъците от консервните кутии.Такова ще е и моето бягство – уж надалеч, уж диво, а пък то… И революцията ми ще е такава – уж смела, уж благородна, а то… Едни хора правят революции, за да свалят други хора от постовете им и да ги заемат те, казва моят учител. При революция властта винаги се взима от някой друг, а не от онзи, който я е повел, казва на свой ред майка ми.А аз си искам Българията с нейните чисти градинки, хубаво вино и домати биволско сърце.", "date": "2018.01.06", "title": "Не сме рая вече"}
{"url": "https://offnews.bg/obshtestvo/iunesko-prisastva-na-ledenoto-horo-v-tundzha-6000-dushi-se-sabraha-v-672410.html", "text": "Българското традиционно мъжко хоро в ледените води на река Тунджа при Калофер за ваденето на кръста на Богоявление (Йордановден) бе наблюдавано от комитет на Юнеско, информира БНТ. На мястото присъства екип от Унгария, който ще прецени дали влизането в ледените води на реката ще бъде включено в списъка на Световното нематериално културно наследство.Заради по-топлото време и факта, че празника се пада в почивен ден в Калофер се събраха повече от 6000 души, а сред мъжете, борещи се за кръста бяха и около 10 деца.Заради липсата на сняг на място бе закарана машина за изкуствен сняг.През това време потребител на социалната мрежа Facebook записа с дрон и предаде на живо кардите от хорото:Днес в Калофер се отбелязват и 170 години от рождението на Христо Ботев.", "date": "2018.01.06", "title": "ЮНЕСКО присъства на леденото хоро в Тунджа, 6000 души се събраха в Калофер (видео)"}
{"url": "https://offnews.bg/futbol/levski-smenia-gerena-s-vasil-levski-zaradi-remont-672409.html", "text": "Превръщането на “Виваком Арена Георги Аспарухов” в едно от най-модерните съоръжения в България ще започне от март.“Сините” трябваше да стартират мащабното строителство от 1 януари, но отложиха нещата заради очакваното лошо време.Така Левски ще играе на “Герена” първите си мачове през февруари, след което ще се премести на националния стадион “Васил Левски”. Първият мач на Левски на “Васил Левски” може да е още на 3 март, пише още \"Меридиан Мач\".Ремонтите на “Герена” ще обхванат секторите “Б” и “В”, а “Г” ще запази стария си вид. Централната трибуна ще се сдобие с козирка и ръководството ще сложи край на подигравките от страна на феновете на съперникови отбори, които си упражняваха остроумието по адрес на 26-кратните шампиони като наричаха съоръжението \"кабриолет\".След време “Герена” ще бъде покрит на 90 процента и ще стане дом и на националния отбор.", "date": "2018.01.06", "title": "Левски сменя \"Герена\" с \"Васил Левски\" заради ремонт"}
{"url": "https://offnews.bg/obshtestvo/karakachanov-rosen-angelov-mozhe-da-e-bil-v-chuzhdestrannia-legion-u-672411.html", "text": "Има сведения, които предполагат, че Росен Ангелов - обвиненият за жестокото шесторно убийство в Нови Искър, е бил в Чуждестранния легион. Това заяви пред бТВ министър Красимир Каракачанов.Според Каракачанов медийното отразяване на акцията по издирването му не помага на органите на реда. \"Надяваме се скоро да го заловим\", продължи министърът и добави, че Ангелов е \"добре подготвен, издръжлив мъж, за когото не е проблем да прави дълги преходи\".\"С един пистолет да убие толкова хора - това значи, че работи умело с оръжие\", коментира Каракачанов.Вчера стана ясно, че обвиненият за шестте убийства се издирва от МВР още от 2009 г. Той е пребивавал и без документи. Според министъра трябва да променим законодателството си, за да не може хора като него да са на свобода, докато се произнася присъдата им.Пред телевизията той остро разкритикува подписката във Видин, Враца и Монтана, които искат да се присъединят към Румъния заради корупцията тук. Той определи действията на организаторите като \"непатриотични\" и заяви, че въпросът за това колко съседката ни е по-демократична и по-некорумпирана е \"въпрос на спор\".Запитан заради дебатите около Истанбулската конвенция срещу домашното насилие, Красимир Каракачанов коментира, че то съществува, но „в един свят, който е заливан от чужда цивилизация, която иска да го унищожи”.„За съжаление, западното общество, към което принадлежим и ние, изкриви своята ценностна система. То прави опити да се откаже от своите национални, културни и религиозни ценности”, констатира Каракачанов, който сравни съвременна Европа с Римската империя. Според него в момента по-важно е да се помогне на 200-те хиляди „млади, грамотни семейства”, които не могат да имат деца, отколкото да се създава трети пол.", "date": "2018.01.06", "title": "Каракачанов: Росен Ангелов може да е бил в Чуждестранния легион, умело работи с оръжие"}
{"url": "https://offnews.bg/112/zaginaliat-pod-vihren-e-30-godishen-mazh-padnal-v-propast-672413.html", "text": "Загиналият под връх Вихрен в Пирин е на 30 години. Той поел към върха, заедно с водач и една жена. Според ПСС те решили да преминат разстоянието от хижа Вихрен до върха. По пътя обаче мъжът се подхлъзвана заледен и стръмен склон и пада в пропаст.Не се е наложило използване на хеликоптер за акцията в района на връх Вихрен, тъй като още преди разсъмване се е установило, че пострадалият е починал. Инцидентът е станал в 05.30 часа.Първата спасителна група от седем души е заминала в 06.30 часа, за да окаже съдействие, след което към тях са са се присъединили още колеги.Акцията е приключила преди около половин час. Тялото на починалия е откарано в ски центъра Шилигарника, пише \"Фокус\".", "date": "2018.01.06", "title": "Загиналият под Вихрен е 30-годишен мъж, паднал в пропаст"}
{"url": "https://offnews.bg/112/barz-vlak-blasna-leka-kola-na-prelez-shofiorat-zagina-na-miasto-672416.html", "text": "Бърз влак е блъснал лек автомобил на жп прелез в село Лесичери, а водачът на леката кола е загинал на място.По първоначална информация лек автомобил с варненска регистрация, пресичайки жп прелеза, е бил блъснат от бърз влак, движещ се по направление София – Варна.Очаква се на местопроизшествието да пристигне дежурна група и да бъде извършен оглед.Причините се изясняват.", "date": "2018.01.06", "title": "Бърз влак блъсна лека кола на прелез, шофьорът загина на място"}
{"url": "https://offnews.bg/tenis/kirios-detronira-grigor-v-brizbejn-672404.html", "text": "Най-добрият ни тенисист Григор Димитров няма да играе за защита на титлата си в Бризбейн, Австралия. Той отстъпи в 1/2-финалите пред местния любимец Ник Кирьос с 6:3, 1:6, 4:6 и записа първа загуба от този опонент. До днес двамата бяха играли два пъти, като Григор неизменно излизаше победител. Съперник на Кирьос на финала ще бъде партньорът на Григор на двойки Райън Харисън, който по-рано през деня се справи с Алекс де Минор с 4:6, 7:6 (5), 6:4.По-късно днес Григор и Харисън трябваше отново да излязат на корта за мача си на двойки срещу поставените под №1 в схемата Хенри Континен (Финландия) и Джон Пиърс (Австралия), но американецът се отказа, за да запази сили за финала утре.С отпадането си Григор загуби 160 точки за ранглистата, но ще запази третото си място. В Бризбейн българинът обаче си спечели много нови фенове със спортсменската си постъпка в мача от четвъртфиналите срещу Кайл Едмънд, след като прескочи мрежата, за да види какво е състоянието на съперника му, който се строполи на корта след лошо стъпване и контузен глезен.Първи сетДвамата тенисисти взеха първите си подавания без особени проблеми. В третия гейм Григор показа неувереност, като записа двойна грешна, но това не се оказа фатално. При 3:2 се стигна до първия пробив в мача и той беше на сметката на българина. Григор затвърди пробива с чудесна игра, след което приключи и първия сет след 30 минути на корта.Втори сетГригор допусна пробив в четвъртия гейм и Кирьос поведе с 3:1. Австралиецът затвърди бързо, което принуди Григор да рискува и съответно да греши, докато Кирьос беше безмилостен на сервис, като отпусна \"газта\" едва в края на сета. Григор стигна до първа точка за пробив, но Кирьос се измъкна с бомбения си сервис, а дори и да беше успял, вече беше късно за обрат.Трети сетВ решителната част Григор и Кирьос спечелиха набързо първите си две подавания, след което Григор поведе след гейм на нула. В тези минути той отново намери отличните си уинъри от форхенд. Кирьос взе подаването си, след което успя да пробие Димитров. Българинът направи две грешки от форхенд по диагонала, бягайки от бекхенда си. След това не можа да отрази брейк пойнта след хубав сервис, като прати топката в мрежата и резултатът 4:3. На практика това сложи край на мача. До края и двамата тенисисти взеха подаванията си, а надеждите на Григор да върне пробива рухнаха рано и с топка в аут той сложи точка на спора за радост на местната публика, която има своя финалист.", "date": "2018.01.06", "title": "Кирьос детронира Григор в Бризбейн"}
{"url": "https://offnews.bg/analizi-i-komentari/aetc-belene-v-stranata-na-chudesata-672412.html", "text": "Алиса участва в следната лотария: пред нея има урна, за която се твърди, че е с 2/3 червени и 1/3 - черни топки. Ако извади червена, може да спечели до 8%; ако извади черна - губи. Има обаче две уловки. Независимо от резултата, изборът е безвъзвратен. Не може да провери дали печалбата, която носят червените топки е действителна. Така изглежда решението за изграждането на АЕЦ Белене, гледано през страниците на окончателната версия на доклада на БАН, който излезе тази седмица. Дава ни една урна от сценарии и засекретени (?!) изчисления. И ни се казва, че при определени условия АЕЦ Белене е „финансово жизнеспособен“ проект. Но за това трябва да се сбъднат всички направени от тях допускания и прогнози, за да станат част от топките в урната червени.Трябва ли да приемем доклада на БАН? За да решим, нека разгледаме критичните за реализирането на Белене техни допускания. Те са: първо, съществува търсене в региона и в България, което да оправдае изграждането на нова мощност от 1500-2000 MW, и второ, проектът е печеливш при прогнозираните борсови цени на електроенергията. Без тях, цялото упражнение по правене на сценарии губи своя смисъл.За разлика от БАН, оценката на ENTSO-E за търсенето в региона е следната. В Гърция вносът на електроенергия ще запази обема си, възможно е и да нарасте след 2025.В Турция дългосрочната перспектива за внос на електроенергия не е реалистична поради стратегията за изграждане на нови мощностии това се потвърждава се от 46%-ния спад в лятото на 2016 и от вноса след това. Хърватска ще остане нетен вносител в периода на прогнозата.Македония до 2025 ще спре да бъде вносител, като ще увеличи собственото си производство. В Албания: не може да се очаква голям внос на електроенергия поради адекватността на генериращите мощности и перспективата за увеличаване на дела на ВЕИ и мощности, използващи природен газ. Румъния ще бъде нарастващ нетен износител.При бъдещи технологии, проекциите на ЕК, заложени в Референтния сценарий от 2016 са за нарастване на инсталираните мощности между 10 и 25% за всички държави членки на ЕС в региона, с изключение на Румъния. На базата на тази официална прогноза следва да се говори не за недостиг, а за излишък на мощности в размер на 7150-10000 MW за ТЕЦ или 4150-5900 MW АЕЦ при сегашните технологии.Така пазарното търсене в региона се запазва с висока степен на достоверност единствено в Гърция. За периода 2010-2016 то е в среден годишен обем от 2836 GWh. Това означава, че сигурния нетен износ на България към 2025 остава в обем от 30% от средния за 2010-2016. За това е достатъчна мощност от около 670 MW ТЕЦ или 390 MW АЕЦ.Това не е достатъчно за бъдещата АЕЦ Белене и трябва да търси пазарна реализация на вътрешния пазар.Трябва да се направи едно уточнение. При посочения сигурен излишък от мощности, на свободния регионален пазар износ ще реализират онези мощности, които имат по-ниска себестойност. Това прави цялото упражнение по прогнозиране на регионалното търсене маловажно, ако не се докаже, че себестойността на електрическата енергия от АЕЦ Белене е конкурентоспособна. Според учените от БАН, изгладената цена на електроенергията от АЕЦ Белене ще бъде между 73 и 90 евро/MWh. Това е два пъти повече от сегашната борсова цена в страната и региона и два пъти повече от оценката на Световната банка за средната себестойност на производствения микс, която е за 36.9 евро/MWh.Единственият шанс АЕЦ Белене да намери някаква (не сигурно пълна) пазарна реализация е, ако се случи чудото борсовите цени да се удвоят до 2030. При запазване на същите мрежови разходи за период от 12 години, което е наивно оптимистично, за битовите потребители повишението ще бъде средно с 3.5%- 4.0% годишно. Това те няма приемат.Може да им бъде наложено, ако в електроенергийния сектор няма друга производствена алтернатива: например, при затваряне на ТЕЦ на в „Марица-Изток” и увеличено потребление. Според БАН така недостигът на мощности след 2035 г ще бъде от 420 до 1670 MW. Тази оценка не взема предвид официалната прогноза на системния оператор за адекватността на мощностите. До 2026 ЕСО прогнозира въвеждането на нови производствени мощности от 1506 MW, но те са от ВЕИ, ТЕЦ и увеличение на капацитета на АЕЦ „Козлодуй“, а не от АЕЦ „Белене“. ЕСО не предвижда извеждане на други значими мощности от системата и така прогнозира към 2026 брутна разполагаемост за производство на 50 240 093 MWh електроенергия, която осигуряват брутно потребление от 40 410 000 MWh. Това означава остатъчна разполагаема мощност за производство на 9 830 093 MWh, което съответства на излишни мощности в обем от около 20% или между 1873 и 1983 MW. Заключението е, че не са налага поради недостиг на мощности да се вдигат цените за потребителите. Напротив, официалните прогнози показват излишък на инсталирани мощности в България от почти 2000 MW, поне за следващите десет години, както и намаляващо външно търсене. Ако сценарият на ЕК е достоверен, към 2040 в региона, може да има излишък от мощности, равен на инсталираните в момента в България.Освен несъобразяването с посочената по-горе официална прогноза, в доклада на БАН изобщо не се анализира себестойността на алтернативните възможности, като генерацията на електроенергия и топлоенергия от природен газ. Според оценките инвестиционната банка Lazard, която е зависима от клиенти - инвеститори и има значителен интерес да прави точни оценки, производството от природен газ с комбиниран цикъл с напреднали технологии има най-ниска себестойност на електроенергията - 56.40 $/MWh, конвенционалният комбиниран цикъл - 57.30$/MWh, ТЕЦ с напреднали технологии - 90.60$/MWh, конвенционален ТЕЦ - 109.40$/MWh. Изравнената себестойност на производството от АЕЦ по напреднали технологии е 99.00$/MWh и е неконкурентна на генерацията на електроенергия от природен газ.В България и в региона няма пазар и достатъчно високи цени. Със себестойност на електроенергията, която надвишава два пъти сегашните борсови цени и себестойността на алтернативните производства, АЕЦ „Белене“е напълно неконкурентоспособна.За да повярваме на заключенията на БАН в доклада на АЕЦ Белене, трябва да приемем и други невероятни или направо погрешни допускания:1) Че себестойността на електроенергията в момента е 111 лв./MWh, - което е с над 50% повече от изчисленията на Световната банка; че производствената цена на централите в „Марица-Изток” е 120-150 лв./MWh, което противоречи на решенията на КЕВР, където определената цена за електроенергията на ТЕЦ Марица изток 2“ е 75.08 лв./MWh.2) В максималния сценарий на БАН, след спад, населението нараства с 300 000 души до 2040, т.е. става 6.96 млн. души. Тази прогноза противоречи на всички официални прогнози на ЕК, ООН, МВФ, Световната банка и на НСИ.3) Прогнозираното от средногодишно нарастване на БВП с 3.5% -6% годишно надвишават значително всички официални: референтния сценарий на ГДЕ на ЕК прогнозира темп на растеж на българския БВП от 1.8% за периода 2020-2030 и 1.7% за 2030-2040; прогнозата на ГДИФ на ЕК е за ръст - от 2.7% към 2020, забавяне до 1.6% към 2025 и 1.3% към 2030; прогнозата на МВФ, която е най-оптимистична, предвижда ръст - от порядъка на 3.18%-4.3% до 2030.За да създаде аргументи за реализацията на АЕЦ Белене, докладът на БАН изгражда един алтернативен свят на чудесата. Единствено в него има: дефицит на мощности в страната и в региона, въпреки официалните прогнози, които сочат обратното; присъства възможност за пазарна реализация за централа с производствена цена два пъти над борсовата; и увеличаване на броя на населението заради нарастване на БВП, което противоречи на тенденциите в развитите държави. Но удобно няма двойно по-ефективно алтернативно производство на електроенергия от природен газ.Но тъй като нито данните, нито финансовите модели са дадени в своята цялост, ние не можем да проверим достоверността на всичко,което БАН твърди. Трябва, също като Алиса, да повярваме едновременно в чудесата и в късмета си. В такава игра не трябва да се участва изобщо!Разумното решение на правителството е просто да не си играе на Алиса с парите на българския данъкоплатец, защото ще стовари сигурните загуби върху него.", "date": "2018.01.06", "title": "АЕЦ Белене в страната на чудесата"}
{"url": "https://offnews.bg/obshtestvo/chestvame-170-g-ot-rozhdenieto-na-hristo-botev-stihove-zvuchat-pred-672386.html", "text": "170 години от рождението на великия български революционер, поет и публицист Христо Ботев се навършват днес. Честването в София ще е от 13 часа пред бюст-паметника Ботев в Борисовата градина.В програмата ще участват актьорите Силвия Лулчева и Пламен Манасиев, мъжки вокален ансамбъл ”България” с художествен ръководител акад. Валентин Бобевски и Гвардейският представителен духов оркестър.Слово ще произнесе доц. д-р Тодор Чобанов – заместник-кмет на Столична община. Организатори на празничното събитие са Столична община, Министерство на отбраната на Република България и Общонародна фондация „Христо Ботйов”. Столична библиотека, Литературноисторическа школа \"Д-р Кръстьо Кръстев\" на Нов български университет и Институт за литература при БАН  канят Юбилейно паметно утро пред Столична библиотека на пл. \"Славейков\" от 11 часа. Там ще звучат стихове на Ботев и посветени на автора на \"Хаджи Димитър\" творби, прочетени от известните български творци Пламен Дойнов, Марин Бодаков, Аксиния Михайлова, Анджела Родел, Иван Христов, Димитър Христов, Ана Багряна и др. на някои от европейските езици. Слова ще произнесат доц. Елка Трайкова и проф. Михаил Неделчев. В събитието ще вземат участие ученици от Софийската гимназия по строителство, архитектура и геодезия “Христо Ботев“.В Мраморното фоайе на партера на библиотеката ще има документална изложба с издания на книги от Христо Ботев, преведени на различни езици (английски, немски, френски, испански, чешки, сръбски, румънски, руски и др.) и някои от най-старите български издания от и за поета: факсимиле на Последното писмо на Ботев от парахода “Радецки“, публикувано в първото издание на съчиненията му под редакцията на Захари Стоянов от 1888 г., пълни съчинения под редакцията на Иванка Ботева от 1907 г., превод от Хр. Ботев на драмата “Кремуцкий корд“ от Костомаров, 1893 г. и др.Освен това ще бъдат показани издания на „Балкантон“, които съдържат: Ботеви песни; рецитал от стихове на Хр. Ботев в изпълнение на Любомир Кабакчиев, Кирил Янев и Йордан Матев; автопортрет на Хр. Ботев – композиция от негови писма, документи и др. и стихове от Хр. Ботев и Ив. Вазов в изпълнение на Стефан Гецов.", "date": "2018.01.06", "title": "Честваме 170 г. от рождението на Христо Ботев, стихове звучат пред Столична библиотека"}
{"url": "https://offnews.bg/sviat/dva-samoleta-se-sblaskaha-v-toronto-niama-zaginali-672405.html", "text": "Десетки пътници бяха евакуирани на летище \"Пиърсън\" в Торонто вчера вечерта, след като самолет, оттеглящ се от изхода за пътници на терминал 3, се удари в пристигаща машина, предаде Ройтерс, като цитира канадски медии.Сблъсъкът между самолетите на компаниите \"Сънуинг еърлайнс\" и \"Уестджет еърлайнс\" довел до пожар, който бил потушен.\"Уестджет\" съобщи, че има непотвърдена информация за леки наранявания, но всички 168 пътници и шестимата членове на екипажа на борда на нейния самолет \"Боинг\" 737-800 са невредими, след като са евукуирани с надуваеми пързалки. Самолетът току-що бил кацнал в Торонто от Канкун, Мексико, и изчаквал да застане на терминала.В самолета на \"Сънуинг\" не е имало пътници или екипаж, съобщи авиокомпанията. Той бил теглен от екип на компанията за наземно обслужване \"Суиспорт интернешънъл\". Канадският Борд за безопасност на транспорта е започнал разследване на инцидента, пише БТА.", "date": "2018.01.06", "title": "Два самолета се сблъскаха в Торонто, няма загинали"}
