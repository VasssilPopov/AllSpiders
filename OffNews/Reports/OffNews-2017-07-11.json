{"url": "https://m.offnews.bg/news/Sviat-_12/Plakatnata-vojna-na-Orban-sreshtu-Soros_660274.html", "text": "От седмици Будапеща е обсипана с плакати и билбордове с лика на Джордж Сорос и текст \"Да не оставяме Сорос да се смее последен\".Плакатите са част от антиимигрантската кампания на унгарското правителство и, разбира се, се плащат от държавния бюджет.Надписът над лика на Сорос пък гласи: \"99 процента от унгарците са против нелегалната миграция\".Върху някои от билбордовете с лицето на финансиста бяха изписани графити, на които се чете \"смрадлив евреин\".Федерацията на унгарските еврейски общности вече се обърна към Орбан с искане незабавно да се сложи край на пропагандната кампания.Председателят на федерацията Андраш Хейслер изтъква в писмо до премиера, че макар правителствената кампания да не е \"открито антисемитска\", има очевиден риск тя да възбуди неконтролирани страсти, включително и антисемитизъм.Майкъл Вакон, говорител на Сорос, днес коментира, че кампанията на унгарското правителство е \"антиевропейска\" и предава погрешно възгледите на финансиста за миграцията.Оглавяваното от ФИДЕС правителство започна национална капания с билбордове и по телевизията, която напомня за най-мрачните часове на Европа, подчерта говорителят.Джордж Сорос, сега на 86 години, емигрира след Втората световна война, забогатява в САЩ и от години подпомага финансово организации в Източна Европа, което прокарват ценностите на либерализма, демокрацията и отворените граници.", "date": "2017.07.11", "title": " Плакатната война на Орбан срещу Сорос"}
{"url": "https://m.offnews.bg/news/Leka-atletika_18783/Sastezaniiata-na-Deteto-chudo-shte-badat-izlachvani-po-televiziiata_660271.html", "text": "От сряда до неделя БНТ HD дава възможност на най-запалените почитатели на Царицата на спортовете да се насладят на шоуто на младите атлети. Сред надеждите ни е Лиляна Георгиева, която е в отлични позиции в битката си с кенийки и етиопки при бягането на 1500 метра. Детето-чудо на българската атлетика е с трети по сила резултат от стартиращите в дисциплината.Домакин на Световното първенство по лека атлетика за юноши и девойки под 18 години е столицата на Кения Найроби. В преките си предавания спортно-развлекателният канал на БНТ ще покаже всички най-интересни финали и ще сложи акцент върху българското участие.Шестима са родните атлети, а надеждите са, че с представянето си ще оставят следа на световния форум. Преди дни Александра Начева подобри националния рекорд за тази възраст в тройния скок, досега притежание на Тереза Маринова и с 13,45 м оглави световната ранглиста.Веселин Живков (200 м), Алекс Христов (мятане на диск), Елена Георгиева (200 и 400 м) и Никол Андонова (100 м с препятствия) ще се опитат да подобрят личните си рекорди именно на най-големия форум.12 юли /сряда/ - 9:55 и 17:0013 юли /четвъртък/ - 9:50 и 16:3014 юли /петък/ - 10:50 и 17:4515 юли /събота/ - 14:20 /репортаж/ и 16:3016 юли /неделя/ - 17:00 и 18:30 /репортаж/Със стартовете от Найроби БНТ HD продължава линията да излъчва световните лекоатлетически шампионати. От началото на годината в ефира на БНТ зрителите видяха в преки предавания първенството на планетата по крос от столицата на Уганда Кампала и световния шампионат за щафети от Насау (Бахамски о-ви).Акцент в лятната програма на БНТ е най-големият атлетически форум – световното първенство за мъже и жени в Лондон от 4 до 13 август.", "date": "2017.07.11", "title": " Състезанията на Детето-чудо ще бъдат излъчвани по телевизията"}
{"url": "https://m.offnews.bg/news/Politika_8/Denitca-Zlateva-osvobodila-ot-finansova-otgovornost-Borshosh-za-NDK_660280.html", "text": "Служебният вицепремир Деница Златева е освободила от финансова отговорност бившия директор на НДК Мирослав Боршош и другите двама членове на УС на НДК и е приела отчета им за 2016 г. Това каза министърът на културата Боил Банов по време изслушването му на заседанието на Комисията за НДК, която се провежда днес и на която отчет за състоянието на НДК, обществените поръчки и казуса Мирослав Боршош трябваше да отговорят четирима министри.Министрите бяха трима - вицепремиерът Томислав Дончев, министърът на европредседателството Лиляна Павлова, министърът на културата Боил Банов, а четвъртият - служебният министър на европредседателството Деница Златева не дойде, тъй като е изпратила писмо до комисията, че е в командировка. По време на отчетите Банов съобщи - 2 май 2017 г. служебният министър Деница Златева е освободила от отговорност Боршош, преди да приключи работата на служебния кабинет. „Това е факт. Как ще го тълкувате оставям на вас“, добави Банов. Той уточни, че разрешението за сключване на допълнителни договори по строително-монтажните работи и договор за техника се прави отново по времето на Деница Златева. \"4-те млн. лв. разходи, които не са по строително-монтажните работи, а по други дейности - отново по времето на Деница Златева е изготвено предложение от работна комисия да бъдат признати като част от строителните дейности\", допълни Банов. Министърът на културата поясни и докъде са ремонтите - 60%. „Да, спрени са дейностите по трите неща, които трябва да се актуват и за което се изисква разрешение за строеж, които скоро ще бъдат получени“, каза той. Това бяха новините от министър Банов, а Лиляна Павлова разкри загубите и отчетите. Одитът на трите обществени поръчки за НДК сочи, че има нарушения в процедурата и незаконосъобразни действия, отсече Павлова. Четири проверки са направени в НДК. За първите 5 месеца на тази година натрупаната загуба на НДК беше над 3 млн. лв. Министър Павлова обясни, че в търговското дружество има крайна тенденция на загуби. Тя посочи, че и изискала актуалния бизнес план, инвестиционния план, оздравителния план на дружеството и правилата на работата на Съвета на директорите. „До датата, в която бях принципал на дружеството, такива документи не ми бяха предоставени“, заяви Павлова. По думите ѝ вторият пакет с проблеми, които е идентифицирала в НДК, са били по отношение на самите обществени поръчки.\"Докладът включва два компонента по отношение на финансовото състояние на дружеството, но не завършва със заключения и констатации, защото НДК не е предоставило необходимите документи“, обясни Павлова. Тя посочи, чеОдитът на проведените три обществени поръчки – за избор на проектиране и строително-монтажни дейности, избор на изпълнител за техника за озвучаване и преводи и за надзор на извършените строително-монтажни работи е завършил с констатации, че има нарушения.По отношение на договора за проектиране и ремонт на сградата е установено закъснение в планирания график. Имало и други притеснителни факти. „7 месеца след сключване на договора за проектиране и строителство не е налице одобрен работен проект по отношение на необходимите ремонтни дейности. Освен липса на работен проект и разрешение за строеж, текущият ремонт е бил извършен седем месеца без наличие на инвеститорски екип и контрол“, посочи Павлова.По думите ѝ изпълнителният директор на НДК е искал увеличение на стойността на договорите и възлагане на допълнителни дейности до 50% от стойността на двата договора. А мотивът за освобождаването на изпълнителния директор на НДК - Мирослав Боршош е отказвал да изпълнява функциите си. А в края на речта си Лиляна Павлова увери - отнето председателство няма, затова и няма как да бъде отнето председателството на България на Съвета на ЕС през 2018 година заради \"пълната каша\" в НДК.  ", "date": "2017.07.11", "title": " Деница Златева освободила от финансова отговорност Боршош за НДК"}
{"url": "https://m.offnews.bg/news/Izvan-terena_18817/Vladi-Gadzhev-smeni-futbola-s-plazhen-tenis_660275.html", "text": "Бившият футболист на Левски и Ковънтри - Владимир Гаджев демонстрира завидни умения и издръжливост, но не на футболния терен, а на корта за плажен тенис. Халфът прекара няколко часа под жаркото слънце в компанията на близки и приятели на едно от игрищата в комплекса на столичен плувен басейн и показа огромен хъс и желание за победа по време на нашумялата отскоро игра.Влади не прояви и капчица милост към тялото си, което впоследствие се отрази на кожата му и той получи сериозен загар от силните летни лъчи.Бившият капитан на Левски продължава да си търси отбор, в който да продължи кариерата си. Както е известно, в началото на годината той бе пред трансфер в руския Кубан, като дори имаше предварителен договор с клуба.Тежката финансова криза, в която изпадна отбора обаче провали сделката. Наскоро се появи информация, че интерес към халфа има от страна на Локомотив Пловдив, но сделка все още няма.", "date": "2017.07.11", "title": " Влади Гаджев смени футбола с плажен тенис"}
{"url": "https://m.offnews.bg/news/Turizam_75/Izmamenite-s-pochivka-v-Gartciia-turisti-shte-poluchat-parite-si-obrat_660278.html", "text": "Туроператорът \"Медес груп\", оставил туристи с платена почивка в Гърция без резервации, обеща да върне парите на клиентите си, съобщиха от Министерството на туризма, които следят случая от миналия четвъртък заедно с Комисията за защита на потребителите - органът, който контролира дейността на туроператорите.След жалби на две туристки, че заради дублиране на резервациите им е отказано настаняване във „Villa Natassa Hotel 2“ на остров Тасос, а парите не са им върнати, от КЗП и МТ отишли в офиса на проверка, но не открили никого. Изпратили писмо до търговеца да се яви, за да получи жалбите и да съдейства за решаването на проблема.В разговор по телефона служител на туроператора казал, че средствата за почивката на туристите ще бъдат възстановени. От „Мадес груп“ обяснили че дублирането се е получило, защото в Гърция те работят с местен туроператор и вината не е тяхна. От фирмата твърдят, че са предложили на туристите настаняване в по-висококатегориен хотел, но част от тях първоначално отказали.\"При нужда туристите, подали сигнал, че още не са получили парите си за неосъществени почивки в Гърция, резервирани при туроператора „Мадес груп“, ще бъдат защитени с всички възможни механизми на съществуващото българско законодателство\", коментира министърът на туризма Николина Ангелкова.С промени в законодателството в бъдеще и Министерството на туризма, и туристическият бранш обмислят да се гарантира още по-пълна защита на потребителите. По тази причина се подготвят текстове за изменение и допълнение на Закона за туризма, които се очаква за влязат в парламента през есента. Според тях туроператорската застраховка, гаранционен фонд или банкова гаранция ще гарантират пълното обезщетение на туристите при текущи проблеми или дори при фалит на туроператор, се казва още в прессъобщението.", "date": "2017.07.11", "title": " Измамените с почивка в Гърция туристи ще получат парите си обратно"}
{"url": "https://m.offnews.bg/news/Futbol_18793/TcSKA-1948-shte-napravi-vsichko-za-da-igrae-na-Armiiata_660284.html", "text": "Председателят на УС на ЦСКА 1948 Добрин Гьонов заяви, че \"червените\" се надяват на честен и прозрачен търг за базите на ЦСКА. Той добави, че клубът от Трета лига следи ситуацията около емблемата на 31-кратните шампиони. Според Гьонов ЦСКА 1948 вече е финансово стабилен.   \"Различни фирми виждат, че други фирми се присъединяват към нас, което само по себе си поражда още по-голям интерес към клуба. Мисля, че вече сме финансови стабилни. Имахме един бюджет, който бяхме определили да достигнем, и смятам, че вече го достигнахме. С всички играчи е говорено, те знаят какви ще са условията.Категорично Валентин Илиев остава начело на нашия отбор. Имаме на проби 4-5 момчета, бивши юноши на ЦСКА, които трябва да докажат пред старши треньора, че имат място в нашия тим. Георги Илиев? Не знам дали той би имал желание да играе в ЦСКА 1948. Ако прояви желание, е добре дошъл в нашия отбор.В ЦСКА 1948 нямаме човек, който отгоре да ни спуска пари, или пък община и държава да седят зад нас. Нашият бюджет се базира на средствата от фенове и спонсори. Категорично ще играем на стадиона в Драгалевци. Всеки, който иска да посети наш мач, ще остане доволен.Надявам се, че министър Красен Кралев ще изпълни обещанието си за честен и прозрачен търг за базите на ЦСКА. Ние ще направим всичко възможно да се борим, така че да се върнем на \"Армията\".Емблемата? Следим нещата, интересно е около емблемата. Има различни обжалвания, включително от фирмата, която спечели търга, а и от бивши футболисти на Литекс, които въпреки че получават 100% от дължимото им, имат претенции. Това за нас е доста интересно! Има съд, нека той отсъди\", каза Гьонов пред Канал 3.", "date": "2017.07.11", "title": " ЦСКА 1948 ще направи всичко, за да играе на \"Армията\""}
{"url": "https://m.offnews.bg/news/Obshtestvo_4/Borshosh-Liliana-Pavlova-lazhe_660279.html", "text": "Изнесената информация от министър Лиляна Павлова пред Временната комисия за установяване на факти и обстоятелства за разходването на средства, предоставени целево на НДК за подготовка на българското председателство на ЕС, е невярна и непълна. Това се казва в позиция на доскорошния директор на двореца Мирослав Боршош, разпространена до медиите.Според него твърденията на Павлова целят да отклонят вниманието от сериозното забавяне в логистичната и техническа подготовка на Председателството по причини, които не са от компетентността на ръководството на НДК.Той посочва, че всички решения, свързани с ремонта на НДК за Председателството, са колективни и с тях са ангажирани експерти от множество институции и ведомства, които са давали своите становища в целия процес.", "date": "2017.07.11", "title": " Боршош: Лиляна Павлова лъже"}
{"url": "https://m.offnews.bg/news/Sviat-_12/SASht-i-Katar-podpisaha-sporazumenie-sreshtu-terorizma-na-fona-na-dipl_660281.html", "text": "САЩ и Катар подписаха споразумение за борба срещу тероризма. Двете страни са се разбрали да полагат повече усилия за проследяване на източниците на финансиране на терористичните организации и по-активно сътрудничество за гарантиране на сигурността на региона, съобщи БТА. За подписването на споразумението в Доха пристигна американският държавен секретар Рекс Тилърсън. Катарския външен министър шейх Мохамед бин Абдулрахман Ал Тани обяви, че меморандумът за разбирателство гарантира, че и двете страни носят отговорност за сътрудничеството в борбата за прекратяване на финансирането на тероризма.Подписването на споразумението става на фона на дипломатическата криза в региона. 5 държави в Близкия Изток скъсаха дипломатически отношения с емирството с мотива, че подпомага терористи.По неофициални данни повод за това е станал платен откуп за членове на кралското семейство - Катар е платил 1 милиард долара на действаща в Ирак терористична група за освобождаването на 26 заложници, сред които членове на кралската фамилия.Русия обеща помощ на Катар във връзка с блокадата на Доха. САЩ и Катар отрекоха подписаното споразумение да има връзка със скандала и обявиха, че то се подготвя от една година. ", "date": "2017.07.11", "title": " САЩ и Катар подписаха споразумение срещу тероризма на фона на дипломатическия скандал"}
{"url": "https://m.offnews.bg/news/Politika_8/Valeri-Simeonov-ne-dava-chiniiata-na-Buzludzha-na-BSP_660282.html", "text": "Не съм съгласен Бузлуджа да се подари на някаква си партия. Това обяви вицепремиерът Валери Симеонов в предаването \"На 4 очи\" по бТВ.Той обясни, че ще говори и с другия лидер на Обединени патриоти - вицепремиера Красимир Каракачанов и очаква той да го подкрепи на утрешното заседание на правителството по тази тема.Симеонов заяви и че е притеснен, защото доста от колегите му в Министерски съвет били склонни дом-паметникът на Столетницата в Стара планина да бъде върнат на БСП.Лидерът на червената партия Корнелия Нинова вече заяви, че БСП е решила да приеме чинията на Бузлуджа за 10-годишен безвъзмезден наем.Този вариант бе предложен от министъра на регионалното развитие и благоустройството Николай Нанков след като се оказа, че в момента няма как няма вариант партията да получи собствеността на паметника без пари.  ", "date": "2017.07.11", "title": " Валери Симеонов не дава чинията на Бузлуджа на БСП"}
{"url": "https://m.offnews.bg/news/Sviat-_12/Radev-Stabilnostta-v-Zapadnite-Balkani-idva-s-chlenstvoto-v-ES-i-NATO_660288.html", "text": " Най-важната предпоставка, за да има стабилност и сигурност на Западните Балкани и икономическо развитие, това е членството на държавите в ЕС и НАТО. Това заяви президентът Румен Радев на пресконференция след срещата си с президента на Черна гора Филип Вуянович в Президентския дворец в Цетине, съобщи БТА.В това отношение Черна гора е най-напредналата в региона, ние високо оценяваме вашите последователни усилия и отговорни позиции за членството в ЕС, отбеляза държавният глава.Той припомни, че позицията за интеграцията и европейската перспектива на Западните Балкани е приоритет и на българското правителство и парламент.Радев посочи още, че България е била сред държавите, които изключително активно са подкрепяли членството на Черна гора в НАТО, което вече е факт.Днешните разговори ме убедиха, че между нашите две държави съществуват отношения на дълбоко доверие, дълбоки исторически и културни връзки, нашата географска близост е предпоставка за интензивни икономически отношения, заяви българският президент.Според него, за да се възползваме от този потенциал, ни трябва много по-добра свързаност - и транспортна, и енергийна, и дигитална, за да може бизнесът да има по-добри условия да инвестира и гражданите по-свободно да пътуват.Филип Вуянович посочи, че днешното посещение на президента Радев се организира в период, изключително важен за Черна гора, а и предстои България да поеме председателството на Съвета на ЕС. Той отбеляза, че посещението е било възможност да изрази благодарността си за цялостната подкрепа, която България е оказала за влизането на Черна гора в НАТО, и подкрепата, която ще бъде оказана за европейската интеграция. Вуянович изрази и удовлетворението си, че приоритет на България по време на председателството ще бъдат Западните Балкани.Двамата са констатирали, че има много потенциални сфери за взаимодействие - транспорт, икономическо сътрудничество, стокообмен. Обсъдена е и възможността за директна въздушна линия между двете държави.Преди това президентът Радев имаше срещи и с министър-председателя на Черна гора Душко Маркович и с председателя наСкупщината Иван Брайович. По време на разговорите са били обсъдени перспективите за развитие на двустранното икономическо, търговско и инвестиционно сътрудничество, информираха от президентския прессекретариат.", "date": "2017.07.11", "title": " Радев: Стабилността в Западните Балкани идва с членството в ЕС и НАТО"}
{"url": "https://m.offnews.bg/news/Futbol_18793/Prestizhniiat-fenklub-IUventus-Balgariia-priema-novi-chlenove_660290.html", "text": "Ето официалното съобщение:Записването на членове в престижния официален фенклуб на Ювентус в България започна. Крайният срок е 31 август, а годишната вноска 60 лв. Срещу нея всеки член получава подаръци от \"бианконерите\", които всяка година са различни.Уважаеми фенове на Ювентус,от днес, 10 юли 2017 година, започва записването на членове във фен клуб „Ювентус България“ за сезон 2017-2018 г.Крайният срок за записване е 31 август 2017.Процедура за записване във фен клуб Ювентус България:За съществуващи членове процедурата е както следва – превод на сумата от 60.00 лв. по сметката на фен клуба – BG61STSA93000020674736, Банка ДСК.ВАЖНО: При превода посочете 3-те имена, а в основанието напишете – ЧЛЕНСКИ ВНОС. Съществуващите членове на фен клуба НЕ ТРЯБВА ДА ИЗПРАЩАТ МОЛБИ!За нови членове процедурата е следната:Попълнена молба за членство се изпраща подписана в електронен формат на следния e-mail – info@juventusbulgaria.com.Молбите трябва да бъдат коректно и четливо попълнени. След одобрение й от ръководството се заплаща членски внос в размер на 60.00 лева по сметката на фен клуба – BG61STSA93000020674736, Банка ДСК.ВАЖНО: Преди молбата да бъде одобрена, членски внос НЕ се заплаща!Предимства:Членството във фен клуб Ювентус България Ви дава следните предимства:Членска карта, която ще получите по време на сезона (когато бъдат изпратени от Италия);Поздравителен пакет от Juventus Club DOC (всяка година подаръците са различни);Отстъпка 10% при пазаруване в официалните фен шопове на Ювентус в Торино и Милано (Информация за локацията на магазините);Ваучер за отстъпка на стойност 10 евро при пазаруване онлайн в сайта www.juvestore.com при покупка над 100 евро.Отстъпка при закупуване на билет за музея на Ювентус;Право пръв да заяви билет за домакински мач или гостуване преди феновете собственици на индивидуални членски карти „Juventus Premium membership”;Възможност за участие в Walk about tour – обиколка на стадиона, съблекалните и посрещане на играчите в тунела преди срещатаВъзможност за участие в Трето полувреме (Terzo tempo) – групова среща и вечеря с част от играчите след дадена среща (до 25 човека от фен клуб)Ювентус България НЕ може да гарантира билети за всеки мач и за всеки член!През последните шест години с Ваша помощ успяхме да се разраснем значително и да прогресираме постоянно. Нашата цел и амбиция е да продължаваме да популяризираме и утвърждаваме ценностите на футболен клуб Ювентус.ПоздравиУС Ювентус България", "date": "2017.07.11", "title": " Престижният фенклуб \"Ювентус България\" приема нови членове"}
{"url": "https://m.offnews.bg/news/Zdrave_18753/Prof-Kamen-Plochev-shte-e-edinstveniiat-kandidat-za-shef-na-NZOK_660292.html", "text": "Началникът на Клиниката по инфекциозни болести към Военномедицинската академия проф. Камен Плочев ще е единственият кандидат за управител на Националната здравноосигурителна каса (НЗОК).Днес в 18 часа изтече крайният срок за подаване на предложения за поста.Плочев се очаква да заеме мястото на Глинка Комитов, който преди десетина дни подаде оставка от поста си и бе освободен от парламента с 88 гласа „за” и 67-„въздържали се”. При внасянето на молбата за освобождаването му от поста управител на НЗОК в деловодството на НС, той посочи лични мотиви.Кандидатурата на проф. Плочев е внесена от името на управляващите партии ГЕРБ и Обединени патриоти.", "date": "2017.07.11", "title": " Проф. Камен Плочев ще е единственият кандидат за шеф на НЗОК"}
{"url": "https://m.offnews.bg/news/Futbol_18793/Donaruma-se-razbra-s-Milan-ostava-do-2021-godina_660294.html", "text": "Сагата около стража на Милан Джанлуиджи Донарума днес намери най-логичния си край, след като той официално подписа нов четиригодишен договор с отбора и така няма да напуска \"Сан Сиро\".Преди броени седмици тинейнджърът отряза \"росонерите\" за нов контракт, а това бе огромен шок за клубното ръководство и феновете, но в крайна сметка двете страни се разбраха.Новият договор на Джиджо е до 2021 година, а той ще прибира за този период от време по 6 милиона евро нетна годишна заплата.Ако клубът не бе постигнал договореност с талантливия 18-годишен вратар, тогава той щеше да стане свободен агент през лятото на следващата година.Смята се, че отборът е вкарал в контракта на вратаря две клаузи за освобождаване - едната е от порядъка на 70-100 милиона евро, а другата е 50 милиона евро и важи в случай, че отборът не успее да се класира за Шампионската лига.Според различни твърдения последната клауза е написана под диктовката на Реал Мадрид, където проявяват солиден интерес към стража и искат да го вземат на разумна цена.", "date": "2017.07.11", "title": " Донарума се разбра с Милан, остава до 2021 година"}
{"url": "https://m.offnews.bg/news/Futbol_18793/UEFA-mahna-tireto-ot-imeto-na-TcSKA_660293.html", "text": "Вицешампионът ЦСКА-София вече се изписва без тире в сайта на европейската футболна централа УЕФА.В профила на \"армейците\" беше публикувана и оригиналната емблема на ЦСКА, като това се случи още преди жребия за първия кръг на Лига Европа, когато тимът изненадващо беше изваден в последната минута и заменен от завършилия четвърти в класирането Дунав Русе.Впоследствие русенци обявиха, че това е станало след усилена кореспонденция с европейската централа, като помощ им е оказал известния специалист по спортно право Георги Градев. Впоследствие иначе симпатичният тим от крайдунавския град записа две загуби от казахстанския Иртиш Павлодар.УЕФА проявява последователност, като продължава да смята ЦСКА София за нов тим, тъй като в профила на клуба не фигурират никакви участия на европейско ниво.", "date": "2017.07.11", "title": " УЕФА махна тирето от името на ЦСКА"}
{"url": "https://m.offnews.bg/news/Futbol_18793/Gubernatorat-na-Razgrad-Giunaj-Hiusmen-nahasa-Ludogoretc-za-Evropa_660285.html", "text": "В навечерието на първия мач на Лудогорец от квалификациите за влизане в групите на Шампионска лига областният управител на Разград Гюнай Хюсмен изпрати поздравителен адрес до изпълнителния директор на клуба Ангел Петричев. Това съобщиха от пресцентъра на областната администрация.\"В навечерието на старта на участието на ПФК Лудогорец в Шампионска лига 2017/18 искам от сърце да пожелая успех на футболистите от отбора\", посочва Хюсмен.Той изтъква, че като областен управител на област Разград се гордее, че Лудогорец през последните години достойно представя страната ни в престижния турнир.\"Поздравявам ви за това! Убеден съм, че и тази година футболистите от разградския клуб ще продължат да утвърждават марката \"Лудогорец\" на европейската футболна сцена и да прославят града, региона и България.Искрено желая още много успехи и поводи за гордост на ръководството на Лудогорец. Пожелавам на футболистите от клуба здраве, спортен късмет, хъс и вдъхновение на терена\", се казва още в поздравителния адрес от областния управител на Разград.", "date": "2017.07.11", "title": " Губернаторът на Разград Гюнай Хюсмен нахъса Лудогорец за Европа"}
{"url": "https://m.offnews.bg/news/Analizi-i-Komentari_65/Tam-kadeto-polititci-i-biznesmeni-se-prevrashtat-v-medijni-palachi_660295.html", "text": "Когато следите отблизо развитието на медийната среда в страните от Централна и Източна Европа, рано или късно неизбежно започвате да се питате дали не гледате един и същ филм. Актьорите, режисьорите и сценаристите са различни. Финансовите измерения също са различни в синхрон с икономическите и политическите условия в съответната страна. Сюжетните линии обаче почти изцяло се припокриват, а когато филмът приключи, в устата ви обикновено остава болезнено горчив вкус.За да се уверите в правдоподобността на това твърдение, трябва единствено да хвърлите бърз поглед на случващото се в България, Румъния, Унгария, Полша и Чехия – пет страни със сходни размер и близко минало, които днес са пълноправни членове на Европейския съюз (ЕС). Тези страни си приличат и по основните предизвикателства, пред които са изправени: интимни отношения между политика и бизнес, нестихваща корупция по високите етажи на властта, която разяжда без това оскъдното доверие в държавните институции, и огромно количество медии, които създават илюзия за плурализъм, но в действителност са в ръцете на група влиятелни политици или бизнесмени – обикновено със сенчесто минало (или настояще).Противно на всякаква логика, медийната среда в България, Румъния, Унгария, Полша и Чехия се влошава стремглаво след присъединяването на тези страни към ЕС. Според Николета Даскалова, медиен анализатор към Фондация „Медийна демокрация“, ситуацията се влошава особено след финансовата криза от 2007 г., която разтърсва медийния сектор (и много други сектори) из основи. Тя описва значителните промени, които настъпват в медийния сектор в България, много от които обаче се забелязват и в останалите четири страни: изтъняващи приходи от реклама, растящи конюнктурни зависимости, изтегляне на чуждестранни инвеститори от пазара, срив в продажбите на печатни издания и интензивна миграция на читателите към онлайн медии.„Всичко това отваря врати за търговия с влияние, намеса в редакционното съдържание, автоцензура, нерегламентирани договорки, медиен рекет. Разгръща се остър медиен глад за оцеляване чрез още по-комерсиализирано съдържание, пренебрегване на етичните стандарти, производство на език на омраза, акции по дискредитиране на публични фигури и граждански организации и т.н. В ситуация на пазарна стагнация и на зависимост от външни форми на влияние, медиите много трудно могат да удържат своята автономност. Тази ситуация е в полза не на плурализма, а на агресивната сила на монополното статукво.“Според Световния индекс за свобода на печата, изготвян от международната неправителствена организация „Репортери без граници“, сред петте страни, които са предмет на този анализ, медийната среда се е влошила най-чувствително в България. Докато през 2003 г. България дели 34-тото място с още две държави измежду общо 158 страни, след 2007 г. страната ни върви стремглаво надолу. През миналата година България се свлече до 113-то място и така регистрира най-ниския си резултат досега и остана последна от страните членки на ЕС.Въпреки че България се покачва с четири места в тазгодишното издание на индекса, медийният сектор продължава да среща множество трудности. Покачването в класирането дори е заблуждаващо, тъй като през тази година страната ни получава по-ниска оценка от миналата година, съответно 35.01 и 34.46. Този парадокс навежда към извода, че по-високото класиране на България е резултат не от подобряване на медийния климат в страната, а от влошаването му в други страни.Незавидното положение на родните медии е видно и от представянето на страната в класацията „Свобода на печата“, изготвяна ежегодно от Freedom House. Докато през 2002 и 2003 г. медиите в България са описани като „свободни“, от 2004 г. насам те неизбежно попадат в графата „частично свободни“. През годините резултатите на страната варират, но в дългосрочен план намекват за влошаване на медийния климат.Подчертано негативни са медийните тенценции и в Унгария. Между 2002 и 2010 г. страната неизменно попада в топ 30 на Световния индекс за свобода на печата. След завръщането на Виктор Орбан на премиерския пост през 2010 г. облаците над медиите все повече се сгъстяват. Така от 40-то място през 2011/2012 г. страната се свлича до 71-во място през тази година. След завръщането на Орбан страната влошава представянето си и в класацията на Freedom House. Докато в периода 2002-2011 г. медиите в страната се считат за „свободни“, от 2012 г. те вече са „частично свободни“.Представянето на Полша в тези класации е повече от любопитно. В индекса на „Репортери без граници“ за 2006 г. (две години след присъединяването на страната към ЕС) тя заема 60-то място. Оттогава до 2015 г. обаче движението е само нагоре. През 2015 г. Полша се нарежда на рекордното за нея 18-то място. През 2016 г. обаче страната пада до 47-мо място, а през тази година е извън първите петдесет, приблизително на позицията, кооято заема през 2005 г. Рязкото свличане през последните две години съвпада с връщането на власт на консерваторите от „Право и справедливост“ на Ярослав Качински. Въпреки че отстъпи премиерското кресло на Беата Шидло, Качински запазва ключовата си роля в полската политика. Действията на новото правителство спрямо медиите се отразяват негативно на резултатите на страната в класацията на Freedom House. Кулминацията настъпи тази година, когато полските медии за първи път преминаха от „свободни“ към „частично свободни“.След като през 2004 и 2005 г. се озовава на 70-то място в Световния индекс за свобода на печата, Румъния върви във възходяща линия. Въпреки епизодичните си стъпки назад, през последните шест години страната почти винаги е в топ 50. Румъния е единствената измежду петте страни, разглеждани тук, където от 2002 г. насам медийната среда неизменно е описвана като „частично свободна“ от Freedom House. Същевременно обаче след 2009 г., с малки изключения, Румъния подобрява представянето си в тази класация.Най-високи нива на свобода на медиите сред петте държави са отчетени в Чехия. През последните 14 години страната се задържа в топ 25 на Световния индекс за свобода на печата, като през 2006 г. дори попада в челната петица. Доказателство за наличието на по-благоприятни условия за работа на медиите от тези в останалите четири страни в региона е фактът, че Чехия единствена никога не е попадала в групата на страните с „частично свободни“ медии в класацията на Freedom House. При все това политическите и икономическите тенденции в страната през последните няколко години карат мнозина да се притесняват за състоянието и бъдещето на местните медии.Това обобщение на представянето на България, Румъния, Унгария, Полша и Чехия в двете най-популярни международни класации за свобода на медиите показва, че медиите в Централна и Източна Европа се намират в доста незавидно положение. Основните фактори, отговорни за проблемите на медиите в региона, са обособени от специфичните условия във всяка страна, но общо взето включват комбинация от политически натиск и концентрация на медийна собственост, наред с използване на държавни и европейски средства за осигуряване на медийно спокойствие за управляващите чрез непрозрачно и преференциално финансиране в условията на постоянно изтъняващи приходи от реклама.Политическото вмешателство в работата на медиите в Централна и Източна Европа едва ли е голяма изненада, имайки предвид десетилетията на еднопартийно управление и държавна цензура до промените през 1989 г. Политическото влияние върху медиите в региона се засилва значително през последното десетилетие, след като много от чуждестранните компании, които притежават водещи медии в тези страни, се изтеглят от пазара по икономически причини. Тяхното място заемат местни политици и бизнесмени, които използват медиите като инструмент за придобиване на политическа и икономическа власт и разчистване на сметки с опоненти. Въпреки че днес официалната цензура е в историята, правителствата в тези страни често опитват да контролират – пряко или косвено – какво се появява в медиите.Наличието на тази порочна практика беше потвърдено от изтекли през май записи в Чехия. Записите съдържат разговор между Андрей Бабиш, финансов министър на Чехия и втори по богатство в страната, и репортер на ежедневника Mlada fronta Dnes, който Бабиш притежаваше до неотдавна. На записите двамата обсъждат кога да бъдат публикувани статии срещу политически опоненти на Бабиш. Финансовият министър е собственик на„Агроферт“ – конгломерат от над 250 компании, към който принадлежат и медии, включително един от двата най-влиятелни ежедневника в страната (Lidové Noviny), най-популярния новинарски сайт (iDnes.cz), една от най-големите частни радиостанции (Radio Impuls) и музикален телевизионен канал (Óčko). След като коалиционните партньори на АНО (партията на Бабиш) и опозицията прокараха закон срещу потенциални конфликти на интереси, Бабиш прехвърли бизнес империята си, която дава работа 34 000 души в 18 страни, на тръст.Медийните придобивки на Бабиш са отличен пример за т.н. „олигархизация“ (или „берлусконизация“ по името на бившия италиански премиер и медиен магнат Силвио Берлускони)на медиите. Както посочва Павла Холцова, основател на Чешкия център за разследваща журналистика и сътрудник на Проекта за отразяване на организираната престъпност и корупцията (OCCRP), чрез медиите си Бабиш може същевременно „да влияе на политиката [и] общественото мнение и да печели пари от държавни и европейски субсидии“, които да насочва към компаниите си в други сектори.Обвързаността между политика и медии, заедно с непрозрачната собственост на медии, води до ограничаване на медийната свобода и в България. През последните няколко години в докладите на „Репортери без граници“ и други международни организации редовно се споменава името на народния представител и собственик на „Нова Българска Медийна Група“ Делян Пеевски. През тази година от „Репортери без граници“ отбелязват, че една от причините България да е най-ниско в класацията от всички страни членки на ЕС е комбинацията от корупция и прекомерна близост между медии, политици и олигарси, включително Делян Пеевски, чиято медийна група включва шест вестника и контролира близо 80% от разпространението на печатни издания.Непрозрачната медийна собственост и концентрацията на медии в ръцете на политици с бизнес интереси – или на бизнесмени с политически амбиции – привлича вниманието на дипломати като доскорошния френски посланик в България Ксавие Лапер дьо Кабан.Откакто оглави правителството след парламентарните избори в Унгария през 2010 г., министър-председателят Виктор Орбан инвестира значителни усилия и средства, за да заглуши критичните гласове.„През октомври 2016 г. режимът на Орбан отбеляза най-голямото си постижение – прекратяването на печатното и онлайн изданията на Népszabadság, най-влиятелния ежедневник в Унгария“, посочват „Репортери без граници“. „Въпреки че австрийският собственик на Mediaworks, компанията, издаваща Népszabadság, твърди, че прекратяването е изцяло по финансови причини, няколко седмици по-късно стана ясно, че закриването на водещия ляво-либерален ежедневник е било политически мотивирано. През ноември 2016 г. Mediaworks, по това време най-големият издател на регионални ежедневници с контрол на над 50% от този пазар, беше продадена на компания, близка до управляващата партия „Фидес“ и контролирана от един от най-близките съветници на министър-председателя. С придобиването [на тези издания] „Фидес“ придоби контрол върху дузина регионални ежедневници и други медии […] Ненаситният апетит на управляващата партия няма граници.“Въпреки че Законът за медиите в Унгария съдържа клаузи, насочени към предотвратяването на конфликти на интереси и ограничаването на действията на политически партии и отделни политици в медийния сектор, местните политици продължават да оказват влияние върху медиите – или чрез придобиване на медии, или чрез икономически лостове като данъчни политики и рекламни приходи. Това пише в Мониторинга за медиен плурализъм за 2016 г., който Центърът за медиен плурализъм и медийна свобода към Европейския университетски институт публикува в края на май.„Настоящото правителство на „Фидес“ доминира пазара на частни телевизии и радиа, основно чрез мрежа от непряка собственост на група от бизнес магнати и олигарси, свързани с „Фидес“,“ пише в секцията на мониторинга за Унгария. “През последните години пазарът на печатни издания претърпява мащабни промени в резултат на непрестанния спад в приходите, серия от сливания и придобивания и създаването на нови издания от компании, свързани с „Фидес“. От 2010 г. компании, свързани с правителството, придобиват или стартират нови печатни заглавия въпреки намаляващите приходи в сектора.“През май унгарското англоезично издание Budapest Beacon, въз основа на информация на 24.hu, съобщи, съобщи, че магнатът Льоринц Месарош е собственик на общо 192 вестника в страната, както и на телевизионния канал Echo TV. В същата публикация се посочва, че според слухове Месарош, който в момента заема пето място по богатство в Унгария, възнамерява да закупи още регионални издания.Опасно близките отношения между медии, политика и бизнес подкопават медийната свобода и в Румъния.„Частният медиен сектор е доминиран от румънски бизнесмени с политически връзки или холдинги в други отрасли и тези интереси обикновено определят редакторската линия на дадена медия“, пише Freedom House в „Свобода на печата“ за 2015 г. „През юли 2014 г. новинарският телевизионен канал Digi TV, собственост на румънския кабелен и сателитен гигант RCS-RDS, уволни репортера Кристи Цитре, след като на страницата си във Facebook той отправя остри критики към министър-председателя Виктор Понта […] През септември телевизионният и радио водещ Роберт Турцеску призна, че е бил агент под прикритие на военните служби за сигурност, което поражда опасения за потенциално вмешателство в медиите от страна на тайните служби в държавата.“Политически натиск върху медиите има и в Полша. След като през 2015 г. оглавиха новото правителство, от партията „Право и справедливост“ предприеха действия, които директно застрашават независимостта на обществените телевизия и радио. Растящата нетолерантност на правителството към независимата и критична журналистика, прекомерното политическо вмешателство в работата на обществените медии и ограниченията върху свободата на словото във връзка с националната история и идентичност водят до засилване на автоцензурата и поляризацията. Именно затова през тази година Freedom House за първи път определи полските медии като „частично свободни“.„Прието през декември 2015 г. законодателство сложи край на мандатите на мениджърите на обществените телевизия и радио в Полша и упълномощи финансовия министър да назначава техните последователи“, посочва Freedom House в тазгодишния си доклад за Полша. „Към април 2016 г. над 140 служители на обществените медии са подали оставка или са били уволнени. Многобройните промени в персонала през годината насърчават автоцензурата между репортерите, останали в обществените медии. В резултат на агресивното отношение на правителството към критичните медии се засилва и автоцензурата сред журналисти, работещи за медии, които симпатизират на опозицията.“Присъединяването на страните от Централна и Източна Европа към ЕС през последните 13 години носи значителни ползи, които обаче си имат цена. Сред непредвидените последици изпъква подривното влияние на средствата по различни европейски програми, които се разпределят от местните правителства и общини. Част от парите се раздават под формата на субсидии, други – за купуване на реклама във връзка с определени кампании.Настоящият модел на разпределяне на европейските средства поставя властимащите в изгодна позиция спрямо медиите, тъй като им позволява да си гарантират медийно спокойствие. Управляващите използват парите в хармония със своите интереси и амбиции, а медиите, в условията на тежка финансова криза, се борят със зъби и нокти да получат парче от тортата. Този процес неизбежно води до ограничаване на свободата на медиите и нарастване на зависимостта им от силните на деня.„В процеса на финансова нестабилност и стагнация на пазара, разпределянето на средства за популяризиране на европейски проекти превръща държавата в централен рекламодател“, обяснява Николета Даскалова. „Това засилва влиянието на министерства и общини както в националните, така и в регионалните медии, които от своя страна често са длъжни да проявяват лоялност чрез притъпяване на журналистическата си критичност към властта.“От „Репортери без граници“ също алармират за този проблем. Според неправителствената организация българското правителство предоставя европейско финансиране на определени медии абсолютно непрозрачно и така „на практика подкупват редактори да са по-благосклонни към правителството в отразяването на политически теми или изцяло да се въздържат от отразяването на определени проблематични истории“. В периода 2007-2012 г. българското правителство е похарчило 71.6 милиона лева за кампании, рекламиращи различни европейски програми, без да осигури прозрачност относно оползотворяването на тази сума.През 2013 г. в публичното пространство изтекоха записи, които илюстрират този порочен модел. Записът съдържа разговор от 15 април 2013 г. между министър-председателя Бойко Борисов, тогавашния министър на земеделието и храните Мирослав Найденов и градския прокурор на София по това време Николай Кокинов. От записа става ясно, че правителството си осигурява медиен комфорт, като предоставя „техническа помощ“ на определени медии под формата на европейски средства.Според информация от август 2012 г. Министерството на земеделието и храните (МЗХ) е заделило 100 000 лева за популяризиране на Програмата за развитие на селските райони (ПРСР) във Facebook, Twitter и форуми през същата година. От тях 50 000 лева без ДДС са за профили в двете най-популярни социални мрежи. Същата сума е похарчена за „публикуване на информация за ПРСР в интернет форуми“.Раздаването на европейски пари на медии е повече от актуален въпрос днес на фона на предстоящото председателство на България на Съвета на ЕС (1 януари 2018 г. – 30 юни 2018 г.). Именно затова по-рано тази година екип от журналисти и медийни експерти, представляващи Асоциацията на европейските журналисти – България, Фондация „Медийна демокрация“, Фондация „Национален съвет за журналистическа етика“, Комисията за журналистическа етика и др., предложиха количествени и качествени критерии за избор на медийни партньори при комуникация във връзка с българското председателство на Съвета на ЕС. Целта на предложението е да гарантира прозрачно и честно разпределяне на средствата и да предотврати политически зависимости, така че парите да бъдат използвани възможно най-пълноценно и в тон с ценностите и законите на ЕС.Създаването и поддържането на политически зависимости в медиите в Централна и Източна Европа не е резултат единствено от непрозрачното разпределяне на европейски средства. В Унгария, Румъния и Полша управляващите използват поне един от следните два инструмента за оформяне на медийния дневен ред: реклама с публични средства и определяне на бюджета на обществените медии.Според данни, публикувани неотдавна в някои медии, през 2016 г. правителството на Унгария е похарчило за реклама с 80% повече, отколкото през 2015 г., превръщайки се в най-големия рекламодател в страната. Бюджетът за телевизионна реклама е нараснал с цели 140% – от 2.6 милиарда форинта (приблизително 8.3 милиона евро) на 6.3 милиарда форинта (приблизително 20.1 милиона евро).В Румъния бюджетът на обществените медии далеч надхвърля бюджетите на повечето частни медии. През януари тази година правителството на страната одобри бюджет от близо 300 милиона евро за общественото радио и телевизия. Това е колосална сума за страна с население от 21 милиона, в която целият рекламен пазар възлиза на 350 милиона евро годишно.Тазгодишният доклад на „Репортери без граници“ показва, че положението в Полша също не е розово. Неправителствената организация отбелязва наличието на проправителствен уклон в работата на обществените медии през цялата 2016 г. В същото време органи на правителството са прекратили абонаментите си за издания, близки до опозицията, а държавни компании са отменили рекламните си договори с тях. Подобни ходове, които ограничават полето на действие на журналистиката в обществен интерес, оказват още по-негативно въздействие на фона на споменатото по-рано активно участие на правителството в определянето на ръководителите на обществените радио и телевизия.Журналисти и медийни експерти са категорични, че медийният климат в Централна и Източна Европа може да се подобри само ако бъдат приети нови правила, които да ограничат възможностите за политическа намеса в работата на обществените медии и да гарантират прозрачно и справедливо използване на обществени средства за медийни услуги. Както пише Мариус Драгомир, директор на Центъра за медии, данни и общество към Факултета по публични политики в Централноевропейския университет (ЦЕУ) в Будапеща, „това е проблем, който засяга цялото общество, тъй като става въпрос за пари на данъкоплатците“ и затова хората имат правото да знаят къде и как отиват тези пари.Въпреки множеството предизвикателства, пред които са изправени медиите в Централна и Източна Европа, ситуацията не е безнадеждна. Здравословното състояние на медиите в региона зависи както от създаването на ефективна регулаторна рамка, която да осветли медийната собственост и отношенията между политика и медии, така и от принципите и действията на отделните журналисти и редактори.Чехия е прекрасен пример за нюансите в медийния сектор. Процесът на олигархизация има преобладаващо негативни последици, но това в никакъв случай не означава, че концентрацията на медийна собственост е равносилна на липса на плурализъм. Според Мари Херманова, журналист и изследовател в областта на медиите и миграцията, освен Бабиш в Чехия има още няколко влиятелни бизнесмени (като Зденек Бакала), които притежават медии, но това не пречи на работещите в тях журналисти да създават качествена журналистика и да се придържат към основните стандарти на професията.Чехия също така доказва, че обществените медии, които в Централна и Източна Европа не се радват на особено доверие от страна на гражданите, могат да предлагат стойностна журналистика.„Донякъде парадоксално, напоследък една от най-прогресивните медии е Чешкото радио“, разказва Херманова. „Те разполагат с екип от журналисти, работещи с данни, [и] имат страхотни репортери. Съвсем наскоро стартираха нов проект с името iRozhlas [в буквален превод „иРадио“] – специален онлайн проект, който предлага обширни разследвания и статии, базирани на работа с данни. Много журналисти биха казали, че веднъж работил за Чешкото радио, реално нямаш желание да работиш другаде, защото стандартът е наистина висок и защото те се опитват да вършат работата си в стила на BBC.“Херманова споделя, че в Чехия функционират редица по-малки независими медии, особено онлайн издания, които покриват целия политически спектър. Павла Холцова от Чешкия центъра за разследваща журналистика допълва, че много журналисти, след като са наспуснали водещи медии, са започнали свои собствени проекти, които допринасят за поддържането на медиен плурализъм в страната. Пример за такъв проект е Reporter magazin – независима медия, основана от бившия главен редактор на Mlada fronta Dnes Роберт Касенски, който напуска вестника след закупуването му от бъдещия финансов министър Андрей Бабиш. Друг подобен проект е Echo24.cz , където работят предимно бивши журналисти на Lidové Noviny – един най-влиятелните ежедневници в страната, който днес принадлежи на Бабиш.Въпреки неблагоприятните условия за медиите след връщането на власт на Виктор Орбан през 2010 г., в Унгария продължава да има независими медии, които се стремят да предоставят достоверна информация по въпроси от обществен интерес. Такава медия е Direkt36 , която е част от Глобалната мрежа за разследваща журналистика (GIJN) и Проекта за отразяване на организираната престъпност и корупцията (OCCRP). Екипът се фокусира върху разследвания, свързани с корупция и злоупотреба с власт, а разследванията са достъпни както на унгарски, така и на английски език. Идентични функции изпълнява Atlatszo.hu – независима организация за разследваща журналистика, която се финансира от частни дарители и не приема пари от държавни институции и политически партии. Подобно на Direkt36, много от материалите на Atlatszo.hu се публикуват и на английски език.Тези и други иновативни проекти за разследваща журналистика в Централна и Източна Европа ефективно се противопоставят на статуквото въпреки финансовите трудности в сектора и различните лостове за оказване на политически натиск върху медиите. С дейността си те илюстрират какво има предвид Николета Даскалова от Фондация „Медийна демокрация“, когато казва, че вижда основание за оптимизъм главно в личните професионални качества на отделни журналисти. „Надявам се журналистическата гилдия да разгърне рефлексите си за саморегулация и за защита на професионалното достойнство [и] да изгради чувство за общност, което да е над интересите на медиите“, заключава тя. е журналист на свободна практика и член АЕЖ-България, който тъкмо завършва едногодишна магистърска програма по международни отношения в Централноевропейския университет (ЦЕУ) в Будапеща, Унгария.*Този текст е създаден в рамките на проекта на Асоциацията на европейските журналисти-България „Медиатор 2: Мост между етичната журналистика и обществото”, подкрепен от фондация „Америка за България”.", "date": "2017.07.11", "title": " Там, където политици и бизнесмени се превръщат в медийни палачи"}
{"url": "https://m.offnews.bg/news/Koloezdene_18819/Marsel-Kitel-izprevari-Erik-Tcabel-po-pobedi-v-Tura_660287.html", "text": "Германецът Марсел Кител (Quick-Step Floors) изпревари сънародника си Ерик Цабел по етапни победи в Тур дьо Франс и вече е най-успешният представител на нацията си в най-престижната надпревара в шосейното колоездене.Кител спечели етапа между Периго и Бержерак (178 км) с време 4 часа и 1 минута и вече има 13 етапни победи от пет участия в Тура, докато Цабел остана втори с 12 от 14 участия. Успехът беше четвърти за Кител в тазгодишното издание на Тур дьо Франс.Джон Дегенколб завърши на втора позиция, а трети остана холандецът Дилан Гроьневеген. Двама френски състезатели - Ели Гесберт и Йоан Офредо, се бяха откъснали от основната група, но бяха погълнати от пелотона около 6.8 километра преди финала.Иначе етапът ще се запомни с живописните гледки, в него нямаше особени височини и водещите колоездачи го използваха на практика като втори почивен ден след понеделник.В крайна сметка всичко се реши във финалния спринт, в който над всички отново беше Кител.В топ 10 на временното генерално класиране не настъпиха никакви изменения, като начело остава Кристофър Фрум от Скай.", "date": "2017.07.11", "title": " Марсел Кител изпревари Ерик Цабел по победи в Тура"}
{"url": "https://m.offnews.bg/news/Obshtestvo_4/Trajcho-Trajkov-Razrushavaneto-na-Sedmokriliia-e-varvarshtina-Proiav_660291.html", "text": "Дебатът за съдбата на паметника 1300 години България, по известен като \"Седмокрилия пето.....к\", се разрази с нова сила след палежа на крана, който го демонтира. В него се включи и кандидатът за президент на Реформаторския блок Трайчо Трайков.Според него монументът не е комунистически символ, а разрушаването му - варварщина и проява на много лош вкус. За Трайков истерията около творбата на проф. Старчев е част от усилията да не се дебатира \"унизителният монумент в Борисовата градина\". Десният политик явно има предвид Паметника на съветската армия.Ето какво написа Трайков във фейсбук:Под поста на Трайков се е разразил истински сблъсък на различни позиции. Много от критиците на \"Седмокрилия\" посочват основно аргументи от естетическо естество.", "date": "2017.07.11", "title": " Трайчо Трайков: Разрушаването на Седмокрилия е варварщина. Проява на много лош вкус"}
{"url": "https://m.offnews.bg/news/Zdrave_18753/Zaginalite-ot-morbili-v-Evropa-dostignaha-35-dushi_660258.html", "text": "Загиналите от морбили в Европа продължават да се увеличават и една година след началото на епидемията са вече 35, съобщава Световната здравна организация. Най-много са смъртните случаи в Румъния, където загинаха 31 души. Загинали има още в Италия, Германия и Португалия - по едно дете във всяка от държавите. Над 3300 души са болни от морбили в Италия в момента, а 6000 са тези в Румъния. От началото на годината у нас са съобщени 162 случая при само един случай за същия период на миналата година.От СЗО нарекоха неоснователна трагедия всеки смъртен случай и всяко трайно увреждане, причинено от болестта, при наличието на евтина, лесно достъпна и ефективна ваксина срещу морбили. От Организацията обявиха, че ще съдействат на държавните здравни служби за покриване на пропуските в имунизационното покритие, като напомниха, че ваксината действа, само ако обхватът ѝ е достатъчно голям. Това е поредната епидемия от морбили в Европа за последните 20 години. Проблемът продължава да възниква заради отказа на родители да имунизират бебетата си. През 2015 г. 37 държави успяха да се преборят с епидемията с кампанийно масово ваксиниране. В момента редица държави са предприели мерки за задължаване на родителите да имунизират децата си. ", "date": "2017.07.11", "title": " Загиналите от морбили в Европа достигнаха 35 души"}
{"url": "https://m.offnews.bg/news/Vodni_18774/Balgarche-stana-shampion-na-Ispaniia-s-Barselona_660260.html", "text": "Българче стана шампион на водеща клубна сила в света на водната топка - Испания. Първенецът е Дани Пачалиев, син на дългогодишния национал Иво Пачалиев. Момчето и съотборниците му от Барселона триумфираха във финалния турнир за деца до 14 години в Малага, съобщава Виаспорт.При това нашето момче е на 13 г. и е с една година по-малко, но заради добрите си изяви получи шанс да играе при по-големите. В спора за титлата в шампионата Барселона победи категорично другия финалист - Барселонета 13:4. В турнира взеха участие 20 отбора.Дани, по-малкият син на бившия национал във водната топка Иво Пачалиев, започва да играе в отбора на CN Mataró, а след това преминава в Premiá de Mar в градче на 15 км от Барселона, където живее с родителите си.Първоначално тренира футбол и водна топка едновременно, но след това се ориентира към „семейния” спорт (баща му, дядо му и двамата му чичовци са бивши ватерполисти).Дани Пачалиев обаче не остава незабелязан от гранда Барселона и българчето получава предложение да тренира там. Сега малкият състезател доказа, че е заслужил голямата чест.", "date": "2017.07.11", "title": " Българче стана шампион на Испания с Барселона"}
{"url": "https://m.offnews.bg/news/Politika_8/Stanishev-predlaga-na-Rumaniia-da-rabotim-v-tandem-za-Shengen_660257.html", "text": "Румъния и България трябва да работят съвместно за влизането на двете държави в Шенген. Този въпрос ще бъде поставен днес от председателя на Партията на европейските социалисти (ПЕС) Сергей Станишев на срещата с румънския премиер Михай Тудосе в Брюксел.Според Станишев двете държави трябва да работят заедно за постигането на европейските си цели, които в случая са общи - шенгенското пространство.\"Изпълнили сме всички изисквания и постигането на тази цел е повече от реалистична\", каза Станишев по време на среща с журналисти и български общинари в Брюксел. Тя беше организирана след вчерашната конференция на ПЕС на тема кохезионна политика и нейното бъдеще.Освен за Шенген, Румъния и България могат да си сътрудничат относно развитието на Черноморието. Станишев смята, че българското председателство на ЕС е повод за създаване на този тип сътрудничество. Според него трябва да стартираме и разработването на дунавска стратегия, която ще бъде в приоритетите на австрийското председателство на ЕС, което идва след нашето. Румънците пък поемат след Австрия, което е удобен момент за развитието на черноморска стратегия.", "date": "2017.07.11", "title": " Станишев предлага на Румъния да работим в тандем за Шенген"}
{"url": "https://m.offnews.bg/news/Zimni_18801/Figuristka-si-zabravia-sachetaniiata-zaradi-pet-mozachni-satreseniia_660263.html", "text": "Бронзовата медалистка във фигурното пързаляне от олимпийските игри в Сочи през 2014 година Ашли Вагнер споделя, че има сериозни проблеми с паметта след претърпяни пет мозъчни сътресения по време на тренировки и състезания.Американката, която е едва на 25 години, вече има сериозни здравословни проблеми, но не обвинява своя спорт.\"Първото си мозъчно сътресение получих през 2009 година след едно ужасно падане по гръб, когато главата ми се тресна в леда. След това просто тялото ми сякаш се изключи. Почти не можех да ходя и да разговарям и логично отпаднах от отбора за олимпийските игри през 2010 година.Три месеца никой не знаеше какво се случва с мен. Накрая се оказа разметен шиен прешлен, който е подтискал гръбначния мозък. Кратковременната ми памет в момента е много лоша, постоянно забравям.Проблемът е, че не си помня и съчетанията, което понякога предизвиква у мен паника на леда в средата на изпълнението. Преодолявам това с импровизация и се старая паниката да не ме обзема\", споделя атрактивната фигуристка пред ESPN.Тя се снима гола в естетска фотосесия за последното издание на поредицата Body Issue, като кадърът отдолу е от излезлия на 7 юли брой на списанието.", "date": "2017.07.11", "title": " Фигуристка си забравя съчетанията заради пет мозъчни сътресения"}
{"url": "https://m.offnews.bg/news/Zdrave_18753/Sled-zaplahata-ot-nelechima-gonoreia-dojde-i-vaksinata-sreshtu-neia_660229.html", "text": "След  дойде и съобщение за ефективна ваксина.\"За първи път ваксина показа, че може да предпазва от предаваната по полов път болест гонорея\", пише Би Би Си, като цитира учени в Нова Зеландия. Според Световната здравна организация създаването на ваксина е жизненоважно, за да се спре глобалното разпространение на \"супер гонореята\".Изследване след 15 000 млади хора, публикувано в медицинското списание \"Lancet\", показва, че в резултат на терапията инфектираните са намалели с около 1/3.Ваксината - създадена, за да спре бума на менингит В - е била приложена при милиони младежи в Нова Зеландия между 2004 и 2006 г. Изследователи от Оукландския университет анализирали данните от здравните заведения и установили, че случаите на гонорея са спаднали с 31% сред ваксинираните.Бактерията, която причинява менингит - Neisseria meningitidis, е много сходна с тази на гонореята - Neisseria gonorrhoeae, и те смятат, че това е причина за двойната защита. Все още не са наясно какъв е механизмът на реакцията на имунната система. Все пак откритието би могло да помогне при разработването на ваксина срещу гонорея.Годишно около 78 милиона души се разболяват от полово предаваната болест. Сред последствията от нея е безплодието. Организмът не изгражда антитела, тоест дори и човек да е преболедувал, отново може да се разболее от гонорея.Учените смятат, че защитата срещу гонорея чрез тази ваксина продължава около 2 години.", "date": "2017.07.11", "title": " След заплахата от нелечима гонорея дойде и ваксината срещу нея"}
{"url": "https://m.offnews.bg/news/Politika_8/Kak-shte-izglezhda-novata-plenarna-zala-galeriia_660255.html", "text": "Депутатите ще заседават в нова, по-просторна пленарна зала със стъклен купол от есента на 2018 година. Тя се намира в бившия Партиен дом, на жълтите павета, в непосредствена близост до президентството и Министерския съвет. Там и сега парламентарните комисии провеждат заседанията си.Днес репортери бяха допуснати за пръв път да видят как тече ремонтът.  След края му дейността на парламента ще се измести основно там, а настоящата му сграда на площад \"Народно събрание\" ще бъде ползвана за представителни цели - например за срещи и протоколни събития.Изграждането на новата пленарна зала започна заради престоящото председателство на Съвета на ЕС. Идеята бе там да се провеждат и част от заседанията около председателството. Заради Брекзит обаче домакинството се измести по-рано и залата няма да бъде готова за него.Новата пленарна зала ще има 270 депутатски места, разположени амфитеатрално. Ще има обособени ложи за официални лица като президента и патриарха. Покривът й ще бъде остъклен, а стъклата ще са с UV защита. Ще бъдат запазени сегашните колони, които я ограждат.", "date": "2017.07.11", "title": " Как ще изглежда новата пленарна зала (галерия)"}
{"url": "https://m.offnews.bg/news/Temida_18762/Prokurori-i-politcai-potulili-pet-signala-sreshtu-ubietca-na-Viola_660264.html", "text": "Виола НиколоваПетима прокурори и няколко служители на МВР са подценили опасността в поведението на Стефан Станев, който на 23 юни тази година по жесток начин  .Това показва доклад на прокуратурата след направена проверка. Повод за проверката е била публикация на бившата съпруга на Станев Благовеста Пенева, която във Фейсбук заяви, че е подавала многократни жалби към полицията и прокуратурата, но разследване по тях не са правени. Става въпрос за неколкократни закани за убийство, в които Станев отправял към Благовеста и семейството ѝ по телефона. \"Прости ми Виола, направих каквото можах, прости ми, че не те опазих!\", завършва писмото си Благовеста.В резултат на твърденията на бившата съпруга на Стефан прокуратурата е образувала проверка, резултатите от която бяха оповестени лично от главния прокурор  на извънреден брифинг. От пет преписки само по една е образувано досъдебно производство. Тя е от 16 май 2017 г. и е по сигнал от сестрата на Благовеста до 3 Районно управление. Сигналът е за отправена на 1 май закана за убийство. Това е била и единствената преписка, по която без допълнителна проверка на 28 юни прокуратура е образувала досъдебно производство. Това обаче е станало пет дена след убийството на Виола. Историята с преписките започва от 8 април 2016 година, когато бившата съпруга на Стефан се оплакала от закани по телефона, които варирали от - „Ще те убия“ до „Приготвил съм ти инвалидна количка“. Пенева подала жалба до 9 РУ, която на 18 април била изпратена в Софийската районна прокуратура. На 7 юни има постановление на прокурор  за отказ да се образува досъдебно производство, в което няма мотиви.На 12 април имало друга преписка – отново в 3 РПУ от Благовеста. Тя била идентична с предходната, но по тях се работило паралелно без каквато и да е връзка. На 26 април с протокол Стефан е бил предупреден от полицията, а прокуратурата постановява отказ за образуване на досъдебно производство. Прокурорът по преписката е . Мотивите, с които той отказва разследването, е, че през 2015 г. Стефан е бил на лечение в клиника и тогава било констатирано, че е невменяем. „Известен факт е, че невменяемостта се установява само към момента на извършване на престъплението и това се установява с експертни знания“, заяви главният прокурор.От 20 юли 2016 г. има нова преписка в 3 РУП за закана за убийство по жалба на Благовеста, по която прокурор  отказва да образува досъдебно производство.На 14 септември следва поредният сигнал, този път до 2 РУП. Тогава Стефан е проникнал в къщата на майката и сестрата на бившата си съпруга. Сигналът е подаден на тел. 112. Дошлият на място патрул е констатирал проникването и нещата са приключили. След това Станева е подала жалба за незаконно влизане в жилището. На 3 януари 2017 г. СРП постановява поредния отказ.Цацаров заяви, че всички постановления ще бъдат отменени, макар че това няма да доведе до „удовлетворение на пострадалите“. Разпоредена е и проверка на всеки един от прокурорите и на по-късен етап ще бъдат оповестени предприетите мерки.От обясненията на Цацаров стана ясно, че Стефан е имал проблем с наркотиците още от 9 клас. Той бил отличник в Класическата гимназия и лежал в частни болници. „Ако си бяхме свършили работата, дали щеше да се стигне до това?“, заключи Цацаров.", "date": "2017.07.11", "title": " Прокурори и полицаи потулили пет сигнала срещу убиеца на Виола"}
{"url": "https://m.offnews.bg/news/Izvan-terena_18817/Seksi-model-vze-Rusev-za-meze_660251.html", "text": "Българският кечист Александър Русев стана обект на подигравки от страна на настоящата шампионка при жените Наоми. Повод за това е новата му победа, но този път не на ринга, а в игралната зала. Пловдивчанинът е голям привърженик на конзолите и често прекарва свободното си време в подобни развлечения, като компания му правят други звезди от развлекателния спорт.Русев публикува в официалния си профил в Инстаграм снимка, на която той и един от колегите му Джими Усо успяват да превъртят една от нашумелите напоследък игри - \"Jurassic Park Arcade\".\"Понеделнишкото посещение в мола отново пожъна огромен успех! Превъртяхме Jurassic Park Arcade с моя приятел Усо\", написа българинът.Жената на Джими, която е и модел - Наоми, не пропусна да се пошегува със съпруга си и Русев, публикувайки коментар: \"Така че се радвам, че не съм на разходка с вас, загубеняци, хаха\".Кечистът е познат като един от братята Усо (Джими и Джей), които са отбор в световната федерация по кеч. Двамата са бивши отборни шампиони на федерацията FCW.По-любопитното за тях е, че са синове на незабравимия сред българската публика борец - Ракиши. 51-годишният бивш сумист бе приет през 2015 година в \"Залата на славата\" на Световната федерация по кеч.", "date": "2017.07.11", "title": " Секси модел взе Русев за мезе"}
{"url": "https://m.offnews.bg/news/Ikonomika_59/Sluzhiteli-na-faliraliia-Pikadili-otnovo-na-protest-iskat-si-zaplatit_660226.html", "text": "Служители на фалиралата търговската верига „Пикадили” излязоха на протест пред президентството заради забавени заплати повече от половин година.Търговската верига затвори през март тази година, а над 700 души останаха без заплати.От Главната инспекция по труда пък обявиха, че от месец септември, когато са първите жалби от бивши работници за неизплатени възнаграждения, до момента на работодателя „Селект Трейд“ ЕАД са извършени 12 проверки. Стартирала е и нова проверка, която обаче не може да бъде приключена поради проблеми с комуникацията с работодателя.В хода на проверките са дадени 7 броя предписания за изплащане на забавени възнаграждения. Издадени са 11 броя актове за установяване на административни нарушения. Издадени са наказателни постановления на обща стойност 42 500 лв., които се обжалват в съда. ", "date": "2017.07.11", "title": " Служители на фалиралия Пикадили отново на протест, искат си заплатите"}
{"url": "https://m.offnews.bg/news/Bojni_18771/Gledash-boia-na-veka-po-televiziiata-no-sreshtu-100-dolara_660223.html", "text": "Битката на века между Флойд Мейуедър и Конър МакГрегър ще струва космическите 100 долара на телевизионния зрител! В Америка, където е огромният пазар, цените могат да паднат до 85 долара.Платените канали сигурно са си направили добре сметката, защото увеличението е чудовищно! Но информацията е на Los Angeles Times и може да й се вярва.Няколко сравнения. Битката между Мейуедър и Мани Пакиао събра близо 400 милиона долара от PPV продажби. Със сигурност сега числата ще са нагоре!Тогава цената беше \"едва\" 32 долара на приемник! Но с цели 12 долара повече от тази за боксовото шоу между Флойд и британския боксьор Рики Хатън.Американецът ще прибере около 100 милиона долара от мача. За ирландеца остават 75 милиона, но част от тях ще даде на UFC.Флойд Мейуедър, известен и като Мистър Пари, иска своето до 60 след двубоя. Причината е в данъчните, които го притискат да внесе веднага в хазната.Непобеденият боксьор и ММА идолът ще се бият на 26 август в Лас Вегас. Американецът има определено предимство, въпреки че от 2 години не е се е качвал на ринга. Срещата ще е по боксовите правила, а според спецовете това стопява шансовете на иначе страхотния боец Конър МакГрегър.", "date": "2017.07.11", "title": " Гледаш боя на века по телевизията, но срещу 100 долара"}
{"url": "https://m.offnews.bg/news/Politika_8/Komunisti-zashtitiha-palezha-na-chastno-kapitalisticheskiia-kran_660230.html", "text": "Съюзът на комунистите в България подкрепиха акцията с подпалването на крана, който трябваше да демонтира паметника \"1300 години България\" в градинката пред НДК.В позиция, подписана от председателя тя съюза Павел Иванов, подпалването на крана пред НДК е \"акция срещу капитализма! Оценяваме я!\"\"Приемаме това за ярка акция срещу експлоататорската капиталистическа система\", се посочва в текста.Иванов заявява, че лично като председател на Съюза на комунистите в България се обявява срещу „преследването на вещици\" и оценява \"младежкия ентусиазъм, непримиримост и революционен дух\", които са довели до палежа над \"частно-капиталистическия кран\".\"Като представител на българската работническа класа и като убеден комунист, подкрепям всички акции, насочени срещу експлоататорската капиталистическа пазарна власт в България и по света\", заявява още Иванов, който уточнява, че се разграничава от позицията на Корнелия Нинова, която призовала \"капиталистическата власт\" към разправа с българските граждани. В същото време палежът показвал отношението на гражданите към \"решенията на днешния политически режим за подмяна на историята на Родината ни\".Позицията продължава: Накрая се прави паралел със състоянието на страната, в която има криза \"икономическата и социалната сфера\". Това довело и до \"преследването, оклеветяването, очернянето и отричането на социалистическо-комунистическата идеология и социалистическия период на България през 20-ти век, изолацията на леви активисти от страна на всички политически сили в Народното събрание и официозните медии, провокира в обществото натрупване на противоречия, които ескалират в различни форми на Съпротива – демонстрации, акции срещу частна собственост, срещу политическата и държавната власт на капиталистическите изедници, които се разпореждат с живота и бъдещето ни вече 27 години\".В позицията на съюза на комунистите се настоява \"за вярно отразяване на мизерията и нищетата, родени от капиталистическата система и диктатура, в която живеем, за изнасяне на истината за състоянието на българската действителност и за осветляване вината на истинските виновници за моралната деградация в обществото и разпада на нашата държавност\".Позицията продължава с два стиха от \"Моята молитва\" на Христо Ботев и завършва със завет на Георги Димитров: ", "date": "2017.07.11", "title": " Комунисти защитиха палежа на частно-капиталистическия кран"}
{"url": "https://m.offnews.bg/news/Politika_8/Petar-Stoianov-Prezidentat-se-nuzhdae-ot-solidarnost-ot-balgarskata-d_660233.html", "text": "Президентът Румен Радев се нуждае от нещо, което няма да бъде разбран от моите десни приятели - солидарност от българската десница.Това каза президентът на България от 1997-2002 Петър Стоянов пред БНТ. \"Много глупаво е да го натикват в ъгъла на левицата и да го етикират като кремълски политик. Българската десница трябва да организира конференции, на които да покани Радев, за да говорят за НАТО и атлантическа солидарност\", смята Стоянов.По думите най-много на българската политика й пречи \"суетата да бъдеш най-ляв или най-десен\".\"Българската десница не трябва да забравя, че преди да стане президент, издигнат от БСП, той е натовски, български генерал и това трябва да му се напомня непрекъснато и мисля, че той с удоволствие би приел. Институционално десницата е ГЕРБ. Когато идват лидерите на ЕНП, те се снимат няколко пъти с Борисов и Цветанов, а закусват с представители на нашите стари партии, което е обидно\", коментира Петър Стоянов. Стоянов каза още, че няма защо представителите на десницата да обвиняват Борисов или Цветанов, че се етикират като десни политици, защото те са направили всичко възможно това да се случи. \"Теренът в дясно се разчисти. Господата от ДСБ нямат право да казват защо, ами защото вие го направихте. Нейният край за съжаление е предизвестен\", смята още Стоянов. Той коментира и темата Македония: \"Не мога да разбера тона на някои наши историци за Македония, който се лута между сърказма... Вярвам, че ще успеем да свършим договора с Македония. Не трябва никога да прекратяване дебата за това какво се случва с Македония.Крайно време е да се обърнем към нашите собствени грешки - първата е по време на Илинденско-преображенското въстание, а втората фатална историческа грешка е веднага след ВСВ. Грешки продължаваме да допускаме и днес. За съжаление, след втората световна война, ситуацията в Македония беше коренно променена, започна съвсем явен процес на обезбългаряване и на налагане на едно чуждо на българското самосъзнание, най-големите грешки допуснахме ние, българите\". Петър Стоянов припомни повода да каже репликата \"Историята на Македония е най-романтичната част в историята на България\", думи, изречени през април 1997 година. \"Романтизъм, защото когато започва четническото движение, цяла България знае за това. Това е нашето второ априлско въстание. Ние българите няма как да се лишим от тази страница в в нашата история, затова е най-романтична, това вложих. Фразата не беше мислена преди това. Това, което казах, е че ние първи я признахме. Никой не оспорва територията ѝ, независимостта, но има една граница,когато няма да прескочим - историята си не даваме. Това беше поводът\", обясни той. ", "date": "2017.07.11", "title": " Петър Стоянов: Президентът се нуждае от солидарност от българската десница"}
{"url": "https://m.offnews.bg/news/Tenis_18788/Grisho-Biah-slab-razocharovan-sam_660232.html", "text": "Григор Димитров беше откровен в оценките си за загубата от Роджър Федерер. Нашият не игра добре и логично не оказа сериозна съпротива на Маестрото. Българинът записа шеста загуба от шест мача срещу Роджър и приключи участието си на Уимбълдън. Поне анализира честничко:\"\", сподели хасковлията след двубоя.Федерер беше настроен джентълменски:\"\", заяви от своя страна Федерер и добави, че е напълно спокоен за четвъртфинала срещу Милош Раонич. Именно канадецът спря швейцареца миналата година, но тогава Маестрото имаше сериозно проблеми с коляното.", "date": "2017.07.11", "title": " Гришо: Бях слаб, разочарован съм"}
{"url": "https://m.offnews.bg/news/Obshtestvo_4/Parvata-dama-se-zasegna-ot-majtapchijski-profil-vav-Fejsbuk_660240.html", "text": "Съпругата на президента Десислава Радева коментира в профила си във Фейсбук създаването на група, наречена \"Първата дама\". В нея авторите на постовете пишат от името на Радева, което очевидно не се е харесало на съпругата на президента. За това тя предупреждава приятелите си, че профилът не се поддържа от нея. В същото време Радева изразява и недоволство от анонимността на администраторите, към които се обръща с молба поне да сменят профилната снимка на групата, тъй като по този начин манипулират обществото.Публикуваме целия коментар на Десислава Радева:В последния пост в групата \"Първата дама\" е публикуван коментар от името на Радева по повод събарянето на паметника \"1300 години България\".", "date": "2017.07.11", "title": " Първата дама се засегна от майтапчийски профил във Фейсбук"}
{"url": "https://m.offnews.bg/news/Ikonomika_59/Opasni-belgijski-biskviti-na-balgarskiia-pazar-obnovena_660235.html", "text": "Опасното за здравето вещество акриламид е открито в белгийски бисквити, които се продават и на българския пазар, алармира Европейска система за бързо оповестяване за опасни храни.Съобщението е още от 6 юли, но до днес Българската агенция по безопасност на храните не беше информирала за него. Това се случи около 5 часа, след като изпратихме въпроси до пресцентъра.  става ясно от отговора.OFFNews попита още БАБХ от колко време се разпространяват у нас, в кои магазини или вериги магазини; какво са предприели на база предупреждението и изтеглена ли е партидата от пазара. Зададохме им и въпроса защо от 6 юли до момента те не са информирали хората.Чрез европейската система не се оповестяват търговските наименования на опасните продукти, това може да се случи само на местно ниво.От известието става ясно, че страната на произход е Белгия, че става въпрос за бисквити с вкус на ябълка и че съдържанието на акриламид в тях е високо. Опасността е определена като \"сериозна\".Освен в България и Белгия продуктът е продаван във Франция, Унгария, Литва, Холандия, Полша, Испания и ОАЕ. Акриламидът е класифициран в САЩ като изключително опасен, защото се счита за потенциално канцерогенен. Установено е, че може да порази нервната система на човека и да причини раздразнения на кожата, които да доведат до рак на кожата. Получава се при пържене на въглехидрати, например картофи.Системата отчита и предприетите действия от съответните засегнати страни. В случая с бисквитите такива има в Унгария, но до тази сутрин за България не беше посочено подобно нещо.", "date": "2017.07.11", "title": " Опасни белгийски бисквити на българския пазар (обновена)"}
{"url": "https://m.offnews.bg/news/Izvan-terena_18817/Vizhte-noviia-muzikalen-duet-Pike-i-Piko-video_660239.html", "text": "Защитникът на Барселона Жерар Пике отново демонстрира чувството си за хумор, този път с новия си приятел в шоубизнеса - Пикотаро.Футболистът продължава своя рекламен тур из Азия, който ще завърши с участието му в официалната презентация на новия японски генерален спонсор на каталунския клуб Rakuten.Култовият бранител имаше време и за забавления, едно от които бе участието му в певчески дует с японския изпълнител Пикотаро, който стана известен по света с хита си ‘Pen-Pineapple-Apple-Pen’.И активният в социалните мрежи Пике веднага пусна клипчето с певческите си изяви в социалните мрежи. Можете да го видите по-долу.В същото време борбата на Барселона за халфа Паулиньо продължава. Трансферната цел каталунците е бил информиран от настоящия си отбор Гуанджоу Евъргранде, че няма как да направи трансфер преди края на сезона в китайското първенство.Паулиньо помогна на Гуанджоу да спечели втората си титла в Азиатската Шампионска лига през 2015-а година, а в същото време си възвърна и мястото в бразилския национален отбор.От Барселона са предложили на китайците 20 милиона евро за 28-годишния плеймейкър. ", "date": "2017.07.11", "title": " Вижте новия музикален дует - Пике и Пико (видео)"}
{"url": "https://m.offnews.bg/news/Sviat-_12/SASht-razpolozhi-raketite-Pejtriat-v-Litva_660241.html", "text": "САЩ инсталираха противовъздушна система ПРО от ракети “Пейтриът” в Литва. Протировакетната система ще бъде използвана по време на военните обучения на НАТО Tobruq Legacy-2017.Ракетите се появяват за първи път в Балтийския регион, където Русия има надмощие във въздушното пространство.В маневрите са задействани 500 военнослужещи и 30 системи на ПВО от Великобритания, Латвия, Литва, Полша и САЩ. Подобни учения се провеждат едновременно в Румъния и Чехия.", "date": "2017.07.11", "title": " САЩ разположи ракетите Пейтриът в Литва"}
{"url": "https://m.offnews.bg/news/Volejbol_18779/Boian-Jordanov-propuska-evropejskoto-v-Polsha_660236.html", "text": "Боян Йорданов е аут от групата на националния отбор за европейското първенство в Полша в края на месец август, пише \"Меридиан Мач\". Боян признал, че от три месеца не е тренирал и не искал да подвежда с очаквания, както себе си, така и федерацията и целия отбор.На повиквателната на Пламен Константинов не е откликнал и Данаил Милушев. Така опциите пред Гибона остават Цветан Соколов, Велизар Чернокожев и Жани Желязков.Соколов се представи колебливо в Световната лига, но имаше оправдание заради дългия и тежък сезон с италианския Лубе.Все пак има добри новини при националите. Волейболният отбор на България за юноши до 17 години ще играе за бронзовите медали на Европейското първенство, което се провежда за първи път в тази възраст.Момчетата на селекционера Драган Иванов паднаха от връстниците си от Белгия с 0:3 (22:25, 21:25, 18:25) в първия полуфинал на шампионата, игран този следобед в турския град Коня.Срещата за бронза ще бъде днес от 17:00 часа българско време, а след това от 19,30 часа ще е битката за титлата между Белгия и победителя измежду Турция и Италия.", "date": "2017.07.11", "title": " Боян Йорданов пропуска европейското в Полша"}
{"url": "https://m.offnews.bg/news/Sviat-_12/Venetcuela-Mladezh-zagina-na-protest-ubiha-kandidat-za-Konstitutcion_660242.html", "text": "16-годишен младеж е загинал по време на протест във венецуелския град Ла Исабелика. В същото време прокуратурата съобщи, че 42-годишният кандидат за изборите за Конституционното събрание на страната, които ще се проведат на 30 юли, е бил застрелян от неизвестни по време на предизборна обиколка в Маракай. Десетки бяха ранени по време на демонстрация срещу проекта за Конституционно събрание на президента Николас Мадуро, съобщи Франс прес, цитирана от БТА. Венецуелските власти са започнали разследване на смъртта на младежа. Генералният секретар на Организацията на американските държави (ОАД) Луис Алмагро осъди смъртта на младия демонстрант и посочи в Туитър, че \"само демокрацията ще сложи край на насилието срещу народа\". В различни краища на страната са ранени девет военни, информира Серхио Риверо, командващият Националната гвардия.Според консултантската агенция \"Датаналисис\" близо 70 на сто от венецуелците са против Конституционно събрание, а 80 на сто - против управлението на президента Мадуро.Броят на загиналите от началото на протестите срещу управлението на Мадуро преди три месеца вече е 93 души, а стотици са ранени.", "date": "2017.07.11", "title": " Венецуела: Младеж загина на протест, убиха кандидат за Конституционното събрание"}
{"url": "https://m.offnews.bg/news/Futbol_18793/30-milionna-pokupka-na-Real-se-izlozhi-iako-na-predstavianeto-video_660267.html", "text": "Новото попълнение на Реал Мадрид - Тео Ернандес, се изложи здраво при официалното представяне на \"Бернабеу\". Левият бек пристигна от градския съперник Атлетико срещу 30 милиона евро.Пред солидна публика и десетки камери Тео започна с традиционното жонглиране на 21. Но направи жестока грешка. От напрежение ли, от некадърност ли, но футболистът едва докара до 6 ударите във въздуха. Мъките му сякаш нямаха край. На седмото докосване Тео опита да спре топката, но го направи по-дърводелски от десен бек на Скрита Сила Мъдрево.Накрая клекна и позира с топката, хванал я с ръце. \"Най-после я укроти, браво!\", написаха зевзеци.Иначе 19-годишният френски ляв защитник е първият играч от 17 сезона насам, който е трансфериран от Атлетико в Реал. На \"Калдерон\" остава неговият 21-годишен брат Люка.\"Много съм щастлив и ентусиазиран, че вече съм част от най-добрия отбор в света. Благодаря на привържениците за подкрепата, която получих от тях\", заяви Тео Ернандес на пресконференция.От Атлетико опитваха няколко пъти да убедят играча да остане, след като през миналата година направи впечатляващ сезон под наем в Алавес, но той не спря да обяснява, че сърцето му е в Реал Мадрид. Явно обаче клетвите на верните фенове на \"дюшекчиите\" са започнали да ловят!", "date": "2017.07.11", "title": " 30-милионна покупка на Реал се изложи яко на представянето (видео)"}
{"url": "https://m.offnews.bg/news/Futbol_18793/Film-tarsi-vinovnite-za-pogrebvaneto-na-TcSKA_660261.html", "text": "30-минутен филм ще разбуни със сигурност цесекарите в България. Лентата търси отговор на въпроса кой е реалният гробокопач на любимия им отбор.Както е известно, ЦСКА фалира официално на 9 септември миналата година. За наследството се борят ЦСКА-София на Гриша Ганчев (бивш Литекс) и фенският ЦСКА 1948, тръгнал начисто от четвърта дивизия.Разследването започва от абдикирането на  \"Титан\" през 2013 година и първия опит на Ганчев да завладее ЦСКА чрез Христо Стоичков. Абдикирането на Камата, завръщането на Томов, новият период на ловешкия бизнесмен. Естествено, бурните събития от миналото лято не са подминати.Безпристрастната камера е запечатила думи на Гриша Ганчев, Красен Кралев и други основни фактори около събитията, свързани с 31-кратните шампиони на България. Събитията са преразказани още веднъж през погледа на Валентин Василев, един от прочутите фенове на ЦСКА.Вальо Поета, както го знаят всички на \"Армията\", не е избрал нито един от двата нови ЦСКА. Той продължава да ходи в Борисовата градина, но стига само до Лятната естрада, тъй като няма сили да влезе на любимия стадион отново.", "date": "2017.07.11", "title": " Филм търси виновните за погребването на ЦСКА"}
{"url": "https://m.offnews.bg/news/Futbol_18793/Legendata-Batistuta-poiskal-da-amputirat-krakata-mu_660259.html", "text": "В страхотни мъки живее бившият аржентински нападател Габриел Батистута. Идолът на Фиорентина и Рома води ежедневна борба с болки в краката. Той едва ходи.Това е жестокият данък, платен от великолепния голаджия след 17 години на терените. Батистута се оттегли през 2005 г., след като отбеляза 168 попадения в серия \"А\" и 56 за националния на Аржентина.Той се изповяда пред Fifa.com. \"Имам трудности с ходенето. Дадох повече на играта, отколкото трябваше да й дам\", отсъди великолепният нападател, който е на 48 години.БатиГол разкри ужасяваща подробност от 2014 година. Тогава той помолил лекарите да ампутират краката му, тъй като болките станали непоносими.След операция било постигнато видимо облекчение, а състоянието на легендата се подобрило. Но Батистута все още има сериозни проблеми с ходенето.", "date": "2017.07.11", "title": " Легендата Батистута поискал да ампутират краката му"}
{"url": "https://m.offnews.bg/news/Obshtestvo_4/Dokazvat-v-laboratoriia-che-kiseloto-mliako-v-novite-opakovki-zapazva_660237.html", "text": "Производители на кисело мляко дадоха за лабораторен анализ продуктите си по БДС, за да докажат, че и в новите полипропиленови опаковки млякото запазва вкусовите си качества и количеството млечнокисели бактерии.Причината за провеждането на подобно изследване е повдигнатата наскоро в публичното пространство дискусия, която според тях подвежда общественото мнение към това, че новите опаковки рискуват да обезличат българското кисело мляко и „да го превърнат в йогурт”. Дискусията възникна след като стана ясно, че няколко производители са се обърнали към Института по стандартизация с молба да им бъде позволено да продават кисело мляко със знака БДС не в досегашните полистеринови кофички, а в нови, полипропиленови. Те посочват, че това са опаковки от по-ново поколение, които са по-екологични, по-евтини и изцяло съответстващи на европейските стандарти. Убедени в качеството на опаковките и продуктите си, шест големи прозиводители - Маджаров, ОМК, Полидей (Домлян), Булдекс, Лактима и Ел Би Булгарикум - са дали проби за изследване на произведено от тях кисело мляко по БДС. Пробите изследват както вкусовите качества на киселото мляко (органолептика), така и състава и количеството на киселомлечните бактерии (микробиология) и как те реагират на материала на опаковката. Резултатите от пробите ще са готови в края на юли, когато ще бъдат оповестени.Заедно с това втора независима акредитирана лаборатория ще изследва миграцията на нискомолекулни вещества, моделна среда за мляко и млечни продукти и микробиологията на двата вида опаковки – полистиренови и полипропиленови. В края на месец юли ще се оповестят сравнителните резултати и от това изследване. ", "date": "2017.07.11", "title": " Доказват в лаборатория, че киселото мляко в новите опаковки запазва качествата си"}
{"url": "https://m.offnews.bg/news/Obshtestvo_4/Goreshto-s-temperaturi-do-38-i-zhalt-kod-v-18-oblasti_660211.html", "text": "Днес ще е слънчево и горещо. Ще духа слаб, в Източна България до умерен вятър от изток-югоизток. Максимални температури между 33° и 38°, в източните райони на страната – от 25° до 31-32°, в София - около 34°, според метеорологичната прогноза на НИМХ-БАН.Над планините също ще е слънчево. След обяд, главно над масивите в Западна България ще има временни увеличения на облачността, но валежи са малко вероятни. Ще духа слаб до умерен северозападен вятър. Максималната температура на височина 1200 метра ще е около 28°, на 2000 метра – около 21°.Над Черноморието ще бъде слънчево с до умерен вятър от изток-югоизток. Максимални температури между 25° и 28°. Температурата на морската вода е 22°-26°. Вълнението на морето ще бъде около 2 бала.Жълт код за предупреждение за потенциално опасно време заради високи температури е обявен в 18 области в Западна и Централна България.Утре също ще е горещо, с максимална средна температура за страната 36 градуса, но от четвъртък започват гръмотевични бури и захлаждане, което ще продължи до неделя, когато максималната ще е с 10 градуса по-ниска - 26.", "date": "2017.07.11", "title": " Горещо, с температури до 38° и жълт код в 18 области"}
{"url": "https://m.offnews.bg/news/112_6/Sruti-se-chast-ot-pokriva-na-hotel-v-Smolian_660215.html", "text": "Част от покрива на сградата на бившия хотел \"Соколица\" в Смолян рухна, няма пострадали, предаде bTV.Чул се силен шум и полетели отломки. Вероятно те са се откъснали в резултат на дъждовете през последните дни.Инцидентът е станал вчера след 18.30 ч. Служители на МВР направиха оглед и препоръчаха сградата да бъде проверена от специална комисия.Падналата част е към ската, затова няма нито пострадали, нито повредени автомобили.", "date": "2017.07.11", "title": " Срути се част от покрива на хотел в Смолян"}
{"url": "https://m.offnews.bg/news/Futbol_18793/V-Split-Levskarite-sa-fashisti-pochitat-Arkan-Mladich-i-Hitler_660216.html", "text": "В Сплит подеха психо война  преди мачовете между местната гордост Хайдук и Левски в Лига Европа. Колегите от \"Труд\" събраха куп извадки с откри нападки срещу агитката на \"сините\".\"Българите прославят Аркан, Ратко Младич и Адолф Хитлер - пише сайтът \"Индекс\". \"Феновете им вилняха в Черна гора. Имаше сблъсъци с агитката на Сутиеска, а преди това облепиха със стикери всичко по пътя до стадиона, за да знаят всички кои са.През лятото на 2012 година по време на мача със Сараево вдигнаха транспаранти с възхвала на Младич и Аркан. Година по-късно Българският футболен съюз ги глоби за плакат в чест на рождението на Хитлер. И познайте защо реваншът в София с Хайдук е пред празни трибуни? Заради расизъм.\"Медията \"Индекс\" допълни, че българските фенове са побратими с ултрасите на Динамо (Загреб), воден от Ивайло Петев, и няма да е изненада двете агитки да се съюзят срещу привържениците на Хайдук.Всъщност, последното твърдение е силно преувеличено. Иначе левскарите наистина трябва да внимават, тъй като само споменаването на Младич или Аркан в Хърватия може да им донесе сериозни неприятности. ", "date": "2017.07.11", "title": " В Сплит: Левскарите са фашисти, почитат Аркан, Младич и Хитлер"}
{"url": "https://m.offnews.bg/news/Sviat-_12/Imejl-izvestil-Tramp-mladshi-che-kompromatat-sreshtu-Klintan-idva-ot_660217.html", "text": "Преди срещата си с руската адвокатка Доналд Тръмп-младши е получил имейл с информация, че компрометиращата информация срещу опонентката на баща му в президентската кампания Хилари Клинтън идва от руското правителство.Това пише в. \"Ню Йорк Таймс\", като се позовава на трима неназовани източници.Най-големият син на американския президент е получил имейла от мъжа, който уредил срещата с адвокатката - Роб Голдстоун.Според изданието в имейла се казвало, че с тази информация руското правителство опитва да помогне на кандидатурата на баща му за Белия дом.Голдстоун потвърди по-рано пред АП, че е уредил срещата от името на свой клиент. Адвокатката Наталия Веселницкая твърдяла, че разполага с информация за незаконни дарения за кампанията на Националния комитет на Демократическата партия.Тръмп-младши призна, че е имал интерес да получи компрометираща информация за съперничката на баща му на президентските избори, но не се разбра дали е знаел, че Веселницкая е подставено лице на Кремъл.", "date": "2017.07.11", "title": " Имейл известил Тръмп-младши, че компроматът срещу Клинтън идва от Кремъл"}
{"url": "https://m.offnews.bg/news/Sviat-_12/Uoran-Bafet-dari-3-mlrd-dolara-na-fondatcii_660218.html", "text": "Огромно дарение направи милиардерът Уорън Бъфет. 3.17 милиарда долара той дари на 5 семейни благотворителни дружества, сред които фондацията на семейство Гейтс.От 2006 г. насам Бъфет е дарил над 27 милиарда долара.86-годишният Бъфет е сред най-богатите хора в света, смята се, че парите му са над 77 милиарда долара. Милиардерът обаче е известен с благотворителността си и със скромния си начин на живот. Уорън Бъфет е 4-ти по богатство в света в класацията на списание \"Форбс\".", "date": "2017.07.11", "title": " Уорън Бъфет дари 3 млрд. долара на фондации"}
{"url": "https://m.offnews.bg/news/Turizam_75/Desetki-izmameni-za-pochivka-v-Gartciia-platili-prez-internet-no-re_660221.html", "text": "Десетки души се оказаха без резервация в Гърция броени дни преди началото на отпуските си, при условие, че са платили цялата си почивка, съобщава бТВ. Измамените резервирали почивката си в туристическата фирма „Мадес груп” още през май през онлайн платформата „Травел базар”. Веднага след резервацията платили половината от цената, а по-късно и останалите пари.Два дни преди началото на отпуска им обаче едно от семействата се оказва с анулирана резервация. Те позвънили в гръцкия хотел, в който са запазили почивката си, но от там им казват, че там никога не е имало резервация на тяхно име.Измамените откриват още потърпевши от същата компания в социалната мрежа. „Парите ще бъдат върнати, ако изтриете всички коментари и се ангажирате повече никога да не пишете за този случай в интернет”, бил отговорът който един от потърпевшите Сашо Райков е получил от агенцията.Фирма „Мадес груп” е на пазара вече седем години и е лицензирана в Министерството на туризма. От „Травел базар”, сайта, през който е запазена почивката обясняват пред бТВ, че са са постъпили коректно, а до проблема с резервациите се стигнало заради натоварения летен сезон в Гърция. От фирмата уверяват, че до края на днешния ден ще възстановят парите на потърпевшите.Оказва се, че още преди години фирмата „Травел базар” е предлагала туристически услуги без необходимата регистрация.Справка на Министерството на туризма показва, че задължителната застраховката „Отговорност на туроператора” на агенция „Мадес груп” е изтекла.Потърпевшите са категорични, че ако не получат парите си, ще търсят правата си в съда.", "date": "2017.07.11", "title": " Десетки измамени за почивка в Гърция - платили през интернет, но резервации нямат"}
{"url": "https://m.offnews.bg/news/112_6/Bager-zatisna-dete-i-mazh-obnovena_660219.html", "text": "Багер затисна 53-годишен италианец и 5-годишно момченце.Инцидентът е станал снощи в село Брежани, край Симитли, предаде БГНЕС.Мъжът е с фрактури на левия крак и е приет в болницата в Благоевград. Детето също е било там за кратко, след което е линейка е тръгнала с него към столичната специализирана болница за спешна помощ \"Пирогов\", където то е настанено към полунощ.Първоначалната информация на БГНЕС беше, че детето е било в клинична смърт.От \"Пирогов\" уточниха за OFFNews, че детето е било в съзнание, когато е прието в болницата. То е контактно и му предстои реанимационно лечение. Инцидентът е станал снощи, след 20.45 ч. Тогава мъжът започнал изкопни работи в имоти си с багера. Съседското дете го гледало с любопитство и мъжът го качил в кабината, за да му покаже как работи машината. Преминавайки по наклон обаче тя се обърнала и затиснала двамата.На място веднага бил повикан аварийно-спасителен отряд на Пожарната, полиция и линейка.Инцидентът се изяснява от полицията.", "date": "2017.07.11", "title": " Багер затисна дете и мъж (обновена)"}
{"url": "https://m.offnews.bg/news/Izvan-terena_18817/Vestnik-sbarka-Lukaku-s-rapar-obviniha-go-v-rasizam_660222.html", "text": "Потребители на Туитър избухнаха срещу ирландския вестник The Irish Herald. Изданието публикува новината за трансфера на Ромелу Лукаку в Манчестър Юнайтед, но пуснаха снимка на рапъра Stormzy.Неколцина от възмутените видяха страшен расизъм в грешката. Тоест, дежурният е взел първия тъмнокож и го е е сложил на първа страница.Други обаче го отдадоха на калпава журналистика. \"Немарливост\", написаха те.Трети съзряха страхотен рекламен трик с цел повишаване на вниманието. Определено вестникът набра популярност, но едва ли някой в редакцията го е мислел.Припомняме, нападателят  на белгийския национален отбор премина в Манчестър Юнайтед срещу близо 75 милиона паунда. Интересното е, че точно Жозе Моуриньо преди това разкара Лукаку от Челси в Евертън", "date": "2017.07.11", "title": " Вестник сбърка Лукаку с рапър, обвиниха го в расизъм"}
{"url": "https://m.offnews.bg/news/Obshtestvo_4/Poreden-protest-v-zashtita-na-pametnika-na-NDK_660214.html", "text": "Пети пореден протест в защита на паметника \"1300 години България\" ще има днес пред НДК. Защитниците му - Съюзът на българските художници и на архитектите, както и общественици - се разграничават от палежа на крана, който бе поставен пред НДК, за да демонтира паметника. Те обаче настояват за запазването му като скулптурна творба и национален монумент и възстановяването му.Междувременно полицията продължава разследването на палежа на крана. Засега версия кой е извършител на престъплението няма. Припомняме, през уикенда някой хвърли коктейл Молотов върху крана, който започна демонтиране на паметника и така спря процеса по разрушаването му. ", "date": "2017.07.11", "title": " Пореден протест в защита на паметника на НДК"}
{"url": "https://m.offnews.bg/news/Izvan-terena_18817/Futbolist-na-Man-IUnajted-stana-katolicheski-sveshtenik_660247.html", "text": "Филип Мълрайн, бивш футболист на Манчестър Юнайтед, стана католически свещеник. Новината е на belfasttelegraph.co.uk.Церемонията беше в Дъблин, присъстваха семейството на  Филип и негови приятели. Той ще проведе първата си литургия в църквата в Дънмери.39-годишният мъж даде обет за бедност. А като футболист стигаше до заплата от 700 000 долара на година.Мълрайн е юноша на Манчестър Юнайтед. Той тренира в един отбор с Бекъм, Ники Бът, братята Невил. Става шампион с юношеския отбор и привлечен при мъжете. Въпреки че три години тренира с първия тим, той попада само веднъж на терена, като изиграва 90 минути срещу Барнзли. Това е причината нападателят да напусне, но прави повече от прилична кариера в Норич, Кардиф и Лейтън Ориент.Още като юноша попада в националния отбор на Северна Ирландия, откъдето е родом. Изиграва 37 мача за първия тим на страната, в които бележи три пъти.", "date": "2017.07.11", "title": " Футболист на Ман Юнайтед стана католически свещеник"}
{"url": "https://m.offnews.bg/news/Sviat-_12/Bezhantci-zapaliha-lagera-v-Lesbos-tceliha-politciiata-s-kamani-i-dar_660225.html", "text": "Бежанци запалиха приемния център, в който са настанени на остров Лесбос. Мигрантите се разбунтували заради лошите условия на живот и предстоящото им репатриране в Турция и запалили палатки и контейнери в приемния център в Мория, предава електронното издание на вестник Рrotothema, цитирано от агенция \"Фокус\"По време на бунта си бежанците не допуснали в продължение на часове полицейските и противопожарните екипи в лагера. Полицията, изпратена да въведе ред в центъра била посрещната с канонада от камъни, дървета и бутилки, което наложило употребата на сълзотворен газ.До вечерта лагера е останал под полицейска блокада.", "date": "2017.07.11", "title": " Бежанци запалиха лагера в Лесбос, целиха полицията с камъни и дървета"}
{"url": "https://m.offnews.bg/news/Temida_18762/Biiachat-na-lekarkata-ot-Shejnovo-ostava-v-aresta_660254.html", "text": "Софийски градски съд остави в ареста Владимир Стоянов, който нападна акушер-гинеколога д-р Албена Гагова, отказала да му предостави плацентата на новороденото му дете. След побой лекарката изпадна в безсъзнание, носът ѝ беше счупен, а горната устна - разкъсана.Стоянов отново се яви пред съда с торба на главата. Пред магистратите той заяви, че нямало никакви доказателства, че е ударил д-р Гагова.Стоянов бе привлечен като обвиняем за нанасяне на лека телесна повреда.Бруталният побой предизвика лекарски и граждански протести в страната срещу насилието над медици.Според магистратите Стоянов е с лабилна психика, няма опасност да се укрие, но е възможно да извърши друго престъпление. Това беше и основание мярката му за неотклонение, която беше постановена от Районния съд, да бъде потвърдена и на втора инстанция.Съдът определи действията на Стоянов като изключително брутални, а посегателството над лекарка е деяние с висока обществена опасност. Междувременно в събота в Южния парк в столицата се организира нов протест срещу насилието над медици. Началото му е на входа на парка откъм бул. Витоша в 18:30 ч. Демонстрацията ще се проведе под надслов \"Децата на болница Шейново в подкрепа на българските медици\".", "date": "2017.07.11", "title": " Биячът на лекарката от Шейново остава в ареста"}
{"url": "https://m.offnews.bg/news/Futbol_18793/TcSKA-1948-predstavi-treti-sponsor-za-ChRD-na-treniora_660252.html", "text": "ЦСКА 1948 представи трети спонсор след Efbet и елитно кафе. Минералната вода също \"Бачково\" ще помага на \"червените\" по пътя към \"Б\" група.  Освен финансови средства компанията ще снабдява и безплатно първия тим с продуктите си.\"Избрахме този клуб, защото ни хареса идеята да се започне начисто, от нулата. Това е пътят\", сподели Иван Иванов, директор на \"Бачково\". Компанията спонсорира още волейболните национали, Берое, Верея, Славия, а последно е помогнала на талантлива пловдивска шахматистка.Оперативният шеф на ЦСКА 1948 Добрин Гьонов благодари за доверието. Той съобщи, че до петък се очакват отговорите на Милен Кикарин и Костадин Хазуров, които тренират с аматьорите на Валентин Илиев.Още петима са на проби, повечето от тях са кадри на \"армейската школа\". Възможно е селекцията да продължи и с други опитни футболисти, които са съгласни да играят за идеята и по-малки заплати. За един от тях - Георги Илиев, шефът в ЦСКА 1848 сподели лаконично: \"Ще е чудесно да дойде при нас\".Добрин Гьонов сподели още, че очаква мнението на Министерство на спорта дали ще обжалва съдебното решение да бъде показан договорът за наема на \"Българска Армия\" и Панчарево. По отношение на новия конкурс за базите, в ЦСКА 1948 имат пълно доверие, че Красен Кралев и неговият екип ще проведат търга по правилата.Днес клубът честити на треньора Валентин Илиев. Голмайсторът за ЦСКА при знаменитата победа над Ливърпул на \"Анфийлд\" с 1:0 празнува 37 години.В същото време от ЦСКА 1948 се похвалиха с невероятен интерес към кастинга за школата. На 22 и 23 юли на \"Бонсист\" ще има пресявки за таланти, родени  през 1999 г., 2000 г., 2001 г., 2002 г., 2003 г. и 2004 г.Кастингът започва в 09:00 часа, а участниците трябва да бъдат с подходяща екипировка и футболни обувки. Юношите ще бъдат селектирани от директора на Детско-юношеската школа Георги Кьосев и неговите помощници.Ръководството на ЦСКА 1948 взе решение всички деца и юноши да бъдат освободени от такси и да им бъде осигурена безплатна екипировка. По този начин иска да се помогне на семействата, които нямат възможност да запишат децата си поради финансови затруднения.За предварително записване може да се обадите на телефон +359 898 357 829 /Георги Кьосев.", "date": "2017.07.11", "title": " ЦСКА 1948 представи трети спонсор за ЧРД на треньора"}
{"url": "https://m.offnews.bg/news/Sviat-_12/Klaus-Dobre-che-Chehiia-i-Slovakiia-se-razdeliha-niamashe-da-se-raz_660248.html", "text": "Разделянето на Чехословакия от 1 януари 1993 година помогна и на двете държави - и на Чехия, и на Словакия, заяви пред агенция ČTK Вацлав Клаус.През 1992 г. бившият чешки президент Клаус беше министър-председател и именно той се договори със словашкия си колега Владимир Мечиар за мирното разделяне на двете държави.Вацлав Клаус и днес е на мнение, че официално узаконеното разпадане на съюзната държава Чехословакия е исторически факт и не си струва да се правят хипотези можело ли е ситуацията да се развие по друг начин.Нито един от проблемите, с които се сблъсквахме през последните 25 години, нямаше да бъде решен по-лесно при обща държава на чехите и словаците. Напротив - проблемите щяха да се умножат, тъй като гражданите на Чехия и Словакия имаха противоположни мнения по редица въпроси, каза бившият чешки президент (2003 – 2013) Клаус.", "date": "2017.07.11", "title": " Клаус: Добре, че Чехия и Словакия се разделиха, нямаше да се разберем"}
{"url": "https://m.offnews.bg/news/Futbol_18793/Trenior-v-Beroe-sadi-za-3000-leva-kolega-razbil-mu-glavata_660246.html", "text": "Бившият треньор в Берое Атанас Рибарски съди колегата си Армен Амбарцумян. Двамата застанаха пред Старозагорския районен съд, пише \"Меридиан мач\". Рибарски е поискал от Амбарцумян 3000 лева за претърпени неимуществени вреди и преживени страдания. Причината е скандал, приключил със сериозен бой.Припомняме, че това се е случи след загуба от Ботев Пловдив по-рано през тази година. Тогава щабът на треньора Ферарио Спасов е провеждал оперативка, в която е обсъждал настоящето и бъдещето на тима.В хода на дискусията наставникът на вратарите и бивш страж на Ботев, Славия и Марек по-остро взел отношение относно играта на състава.Рибарски направил забележка на Амбарцумян и му препоръчал да не се бърка по въпроси, за които не отговаря. Последвала бурна реакция и два силни удара.Веднага след скандала Армен Амбарцумян беше освободен от Берое. Наказателното дело е образувано на 21 март за престъпление по член 131 ал. 1 от НК за причинена телесна повреда.", "date": "2017.07.11", "title": " Треньор в Берое съди за 3000 лева колега, разбил му главата"}
{"url": "https://m.offnews.bg/news/Evropa_18764/Zabranata-na-burkite-e-neobhodima-za-demokratciiata-reshi-Sadat-v-Str_660265.html", "text": "Забраната за носенето на бурки на обществени места е необходима за демокрацията, реши Съдът по правата на човека в Страсбург. Решението на съда е по жалбите на две жени, живеещи в Белгия. В страната съществува забрана за носене на облекло, закриващо лицето, на обществени места. В жалбите си жените посочват, че носенето на бурка е част от вярата им, нуждата им от себеизразяване, свободата им и личния им живот. Според съда обаче ограничението за носене на бурка на обществени места не е в противоречие с правото за лични свободи и свобода на вероизповедание, съобщи БТА, позовавайки се на белгийски медии. В решението на съда се казва, че въвеждането на забраната е необходимо в обществата, които искат да запазят възможността за съжителстване. Редица европейски държави вече наложиха подобни забрани за носене на облекло, закриващо лицето, на обществени места. У нас подобна забрана беше приета от парламента в края на септември миналата година. ", "date": "2017.07.11", "title": " Забраната на бурките е необходима за демокрацията, реши Съдът в Страсбург"}
{"url": "https://m.offnews.bg/news/112_6/Zatvornik-blasna-velosipedist-i-izbiaga_660256.html", "text": "38-годишен затворник е блъснал велосипедист в Белене и е избягал. Лишеният от свобода мъж е шофирал автомобил със специален режим на движение и е бил без придружител, съобщава Нова телевизия.Произшествието е станало в понеделник.На потърпевшия е направена проба за алкохол, която е положителна. Дрегерът е отчел 1,57 промила.Установено е, че затворникът е карал с несъобразена скорост по улица \"Патриарх Евтимий\" в Белене, навлязъл е в лентата за насрещно движение и е блъснал велосипедиста.", "date": "2017.07.11", "title": " Затворник блъсна велосипедист и избяга"}
{"url": "https://m.offnews.bg/news/Futbol_18793/Chernata-sila-Mapuku-zaplashi-Hajduk-i-Liga-Evropa_660266.html", "text": "Лидерът в нападението на Левски - Жуниор Мапуку, отново демонстрира високо самочувствие преди важния мач срещу Хайдук във втория квалификационен кръг на Лига Европа.\"Лига Европа. Не докосвайте топката ми. Втори кръг. Г-н Мапуку, Черната сила\", написа той в профила си във Фейсбук над снимка за предстоящите сблъсъци.Тимът заминава в 5:20 сутринта на 12.07 (сряда), от летище София. В 19:45 часа местно време ще бъде пресконференцията на треньора Николай Митов.Тя ще се проведе на стадион \"Hrvatskih vitezova\" в Дугополие. 15 минути по-късно ще бъде и официалната тренировка на тима.По-рано днес стана ясно, че футболистите са получили и допълнителен стимул за добро представяне срещу Хайдук. Финансовият отдел на \"Герена\" е обещал солидни премии от по 5 хил. лева на човек при евентуално отстраняване на хърватския тим.Това подсказва, че в Левски финансовата ситуация е все по-добра, след като бяха усвоени парите от трансферите на Божидар Краев и Мехди Бурабия на обща стойност около 1 милион лева.Първият двубой в Хърватия е в четвъртък от 21:30 часа в Дулгополие, а реваншът е седмица по-късно в София.", "date": "2017.07.11", "title": " Черната сила Мапуку заплаши Хайдук и Лига Европа"}
{"url": "https://m.offnews.bg/news/Sviat-_12/Vanshniiat-ministar-na-Skopie-I-nie-i-Balgariia-shte-podpishem-dogov_660272.html", "text": "Постигнатият компромис е добра основа за подписването на договора за добросъседство с България, заяви македонският външен министър Никола Димитров. Той каза това на пресконференция с намиращия се в Скопие държавен секретар в германското Министерство на външните работи Михаел Рот, съобщи БГНЕС.В отговор на въпрос за подготвяния договор Никола Димитров отвърна, че още е рано да се обявят подробности от договора.Според него има още три седмици до посещението на премиера Бойко Борисов в Македония, в които ще се уточнят детайлите и ще бъдат информирани \"другите политически актьори и обществеността“.Той обяви, че е сигурен, че македонското правителство ще работи и занапред за намаляване на напрежението и изграждане на доверие.", "date": "2017.07.11", "title": " Външният министър на Скопие: И ние, и България ще подпишем договора с гордо изправена глава"}
{"url": "https://m.offnews.bg/news/Sviat-_12/Isliamska-darzhava-potvardi-smartta-na-lidera-si_660250.html", "text": "\"Ислямска държава\" потвърди, че лидерът ѝ е убит в кратко съобщение, цитирано от иракската агенция \"Сумария нюз\", пише РИА Новости. В съобщението се посочва, че Ибрахим Абу Бакр ал Багдади е загинал и скоро ще бъде обявено името на неговия наследник, без да се посочват повече подробности. Сирийският център за наблюдение на правата на човека също обяви новината, като посочи, че има \"потвърдена информация\" за смъртта на Ал Багдади.Информация за възможната гибел на Ал Багдади се появи в средата на юни, като тогава стана ясно, че той вероятно е загинал по време на бомбардировка в Ракка. От щаба на терористите обаче не потвърдиха новината. Възможно е Ал Багдади да е загинал по време на бомбардировка в Ракка на водената от САЩ западна коалиция на 11 юни или при руска атака на 28 май. Името на Ал Багдади стана известно през 2014 година, когато той обяви създаването на ислямски халифат. За него на практика няма достоверни сведения.Предполага се, че е роден през 1971 година в Ирак и е бил имам в джамия в Багдад. По-късно е възглавил иракско подразделение на \"Ал Кайда\", а след това неговата организация се е превърнала в \"Ислямска държава\" и се е откъснала от \"Ал Кайда\". Ал Багдади е един от най-търсените терористи в света, а за главата му се предлагат 25 млн. долара. ", "date": "2017.07.11", "title": " \"Ислямска държава\" потвърди смъртта на лидера си"}
{"url": "https://m.offnews.bg/news/Futbol_18793/Hames-Rodriges-prodalzhava-karierata-si-v-Bajern_660270.html", "text": "Колумбийският халф на Реал Мадрид Хамес Родригес ще продължи кариерата си в Байерн Мюнхен, информира официалният сайт на баварския колос.Двата клуба са се споразумяли за отдаването под наем за два сезона на техничаря, който стана ненужен на \"Сантяго Бернабеу\".Родригес е преминал вече медицинските прегледи в Байерн и се очаква да подпише договор.Също така той е включен в списъка с играчи, които ще отпътуват на азиатско турне в Китай и Сингапур.Според различни публикации Байерн ще заплати 15 милиона евро на Реал, за да може да използва Родригес.\"Радостни сме да приветстваме Хамес Родригес в нашия клуб. Това беше голямото желание на нашия треньор Карло Анчелоти.Двамата са в прекрасни отношения от съвместната им работа в Реал. Хамес е универсален играч, който ще вдигне качеството на нашия тим\", коментира шефът на управителния борд на Байерн Карл-Хайнц Румениге.", "date": "2017.07.11", "title": " Хамес Родригес продължава кариерата си в Байерн"}
{"url": "https://m.offnews.bg/news/Drugi_18773/Uimbaldan-i-Tura-priako-v-efir-dnes_660220.html", "text": "11,00 Волейбол, Гран при (ж) Mtel sport 114,00 Колоездене, обиколка на Франция Eurosport 1 (пряко)14,50 Тенис, \"Денят с Матс\" Eurosport 215,00 Тенис, \"Уимбълдън\" Eurosport 2 (пряко)20,15 Лека атлетика, турнир в Люцерн Eurosport 1 (пряко)21,05 \"Светът, на голфа\" Mtel sport 222,00 Тенис, \"Денят с Матс\" Eurosport 2", "date": "2017.07.11", "title": " \"Уимбълдън\" и Тура пряко в ефир днес"}
{"url": "https://m.offnews.bg/news/Obshtestvo_4/Otnetiiat-hotel-na-Vanko-1-stana-kmetstvo_660224.html", "text": "Отнетият хотел на осъдения за склоняване към проституция рапър Ванко 1 стана дом на кметството на пловдивския район \"Източен\".Сградата на булевард \"Шести септември\" №274 от вчера работи и обслужва граждани. В нея се помещават всички административни звена на кметството. На първия етаж гражданите могат да ползват услугите на ГРАО и да платят местни данъци и такси.Хотелът бе отнет от Иван Главчев, по-известен като Ванко 1, през 2010 г. заедно с друго имущество. Конфискува го комисията за незаконно придобито имущество и го обяви на търг за продан. Тогавашният кмет на града Иван Тотев обаче пише до финансовия министър предложение сградата да не се продава, а да се предостави на общината.Кметството на район „Източен\" се помещава на първите два етажа. На последните два е разположен центърът за управление на трафика.Статуята на Иисус Христос, която бе разположена на покрива на сградата, е демонтирана. Общинарите още обмислят какво да правят с басейна, построен на върха на хотела.", "date": "2017.07.11", "title": " Отнетият хотел на Ванко 1 стана кметство"}
{"url": "https://m.offnews.bg/news/Lajfstajl_18806/Ne-Veselin-Marinov-niama-da-pee-v-Majmunarnika_660273.html", "text": "Определено новината на деня днес е \"Веселин Маринов - LIVE at Маймунарника\" на 11 август от 20 часа. Концертът е обявен в специална група, в която е записано: При все, че Маймунарника, който се намира в сърцето на Борисовата градина в София, е известен като заведение, където се събира софийската бохема и се слуша рок и алтернативна музика, присъствието на Веселин Маринов там изглежда доста съмнително. На пръв поглед всички записали се да отидат на събитието са хора, които слушат алтернативна музика и очевидно по-скоро си правят майтап с присъствието на мнимия концерт. На втори поглед съмнение буди и, че билети не се продават, а на трети поглед, че в официалния сайт на Маймунарника има всякакви събития, концерти и групи, но не и това на Веселин Маринов.Свързахме се с Маймунарника, които буквално ни казаха, че днес са запалили телефона им. Естествено, те отрекоха, че Веселин Маринов ще пее там и бяха даже любезни. \"Няма как да пее Веселин Маринов при нас, нищо лично, просто не е в стила ни\", коментираха от известното столично заведение. От там разкриха още, че заради лошата шега, която очевидно ги е ядосала, издирват сами човека, който е създал фалшивото събитие и вече почти са сигурни кой е и му звънят, за да му поискат обяснение. Така че не се надявайте - Веселин Маринов няма да пее в Маймунарника. Ако някой все пак иска да отиде на концертите за новия му албум, всички дати и места ги има обявени на . А в Маймураника си е за \"маймуните\" - там за 11 август още не е ангажирано, но днес ще свирят \"Rated - M by Unkle Billy & Kalyas's\". ", "date": "2017.07.11", "title": " Не, Веселин Маринов няма да пее в Маймунарника"}
{"url": "https://m.offnews.bg/news/Temida_18762/Advokati-atakuvat-zapoved-na-predsedatelia-na-SGS-ogranichava-im-dos_660234.html", "text": "Столична адвокатска кантора ще атакува заповед на председателя на Софийския градски съд (СГС) Калоян Топалов, с която се ограничава достъпа до дела. Със заповедта се определят правилата за административно обслужване на гражданите и юридическите лица в съда.Атакуват се два текста от заповедта. Според чл. 11 от правилата право на достъп до делата и преписките в СГС имат адвокатите, които обаче трябва да представят изрично пълномощно за конкретното дело или общо пълномощно за представителство пред съд. Според друг текст (чл. 12.8) при извършването на справки и проучвания по делата е забранено заснемането и фотографирането на на съдържащите се в тях документи.Основният аргумент, с който юристи смятат да атакуват заповедта е Конституцията, според която всеки има право на информация от държавен орган или учреждение по въпроси, които представляват за тях законен интерес, ако информацията не е държавна или друга защитена от закона тайна или не засяга чужди права. Съмненията са, че със заповедта се прави опит за ограничаване на достъп до информация за хода на делата и въпреки че определят служебните отношения се засягат права на трети лица извън конкретния съд - гражданите и адвокатите.   На практика заповедта на Топалов е съобразена с действащата нормативна уредба. В Правилника за администрацията в районните, окръжните, административните, военните и апелативните съдилища (ПАРОВАС) достъпът до делата е уреден в процесуалните закони - ГПК, НПК, АПК, където се изисква пълномощно по конкретното дело. В същото време обаче в мотивите, с които се оспорват двата текста, се пояснява, че Законът за адвокатурата дава свободен достъп на адвокатите до справки по дела до копия от книжа и сведения от тях. Тази разпоредба обаче не указва изрично дали става въпрос за достъп до делата по принцип или делата, по които адвокатът е пълномощник. По този въпрос вече се е произнасял ВАС, според който Законът за адвокатурата има предвид, че адвокатите имат право на достъп само до конкретните дела, по които са упълномощени.По отношение на текста за фотографирането на документи, аргументите са свързани с икономия на средства и с принципа на частното право, че „разрешено е всичко, което не е изрично забранено от закона” и това че в нито един закон тази дейност не е забранена. В същото време фотографирането на книжа не натоварва допълнително съдебната администрация с време и човешки ресурс, както и се спестяват разходи от разпечатване на копия. Доколкото фотокопията на документи не могат да бъдат представяни пред институции, те не отменят необходимостта от създаване на копия и преписи от тях, когато това се налага.", "date": "2017.07.11", "title": " Адвокати атакуват заповед на председателя на СГС - ограничава им достъпа до дела"}
{"url": "https://m.offnews.bg/news/Izvan-terena_18817/Mesi-se-zavarna-ot-rajsko-katche-snimki_660253.html", "text": "Суперзвездата Лионел Меси се завърна в Барселона след своя меден месец в Антигуа със съпругата си Антонела. Вече отпочинал, ще насочи вниманието си към предсезонната подготовка.Аржентиненецът публикува в официалния си профил в Инстаграм снимка в самолет, пътувайки обратно от Карибите заедно с половинката си и двете им деца Тиаго и Матео.Меси се ожени за дългогодишната си приятелка Антонела Рокуцо в родния им град Росарио в Аржентина на 30 юни, а после се отправи към приказния курорт Джъмби Бей в Антигуа.Курортът, чиято собственост е на веригата хотели \"Rosewood\", се гордее с луксозни вили, които са с цена от 5 000 паунда на нощувка, но осигуряват невероятна гледка към Карибско море.Къщата на Меси, която се простира на 4 150 квадратни метра, разполага с три спални със самостоятелни бани, вътрешна и външна трапезария, лесен достъп до плажа, частен плувен басейн и джакузи. Всяка вила разполага и с голф количка за лесно придвижване.Припомняме, че към приказното място се присъединиха и семейство на Луис Суарес, които споделиха мечтаната почивка на фамилия Меси.За нещастие на аржентинеца ваканцията приключи. Новия треньор на Барселона Ернесто Валверде вече очаква завръщането му в тима за началото на предсезонната подготовка, която започва в петък.По-голямата част от подготовката каталунците ще прекарат в САЩ, където ще изиграят мачове с Манчестър Юнайтед, Реал Мадрид и Ювентус.", "date": "2017.07.11", "title": " Меси се завърна от райско кътче (снимки)"}
{"url": "https://m.offnews.bg/news/Ikonomika_59/Opasnite-biskviti-sa-Belkorn-reklamirani-kato-detski-i-bio_660276.html", "text": "Българската агенция по безопасност на храните обяви кои са бисквитите с опасния акриламид днес, няколко часа след запитването, изпратено от OFFNews.Те са детски био бисквити с вкус на ябълка, марка \"Белкорн\", с партиди: L164802/29.11.2017 и L171905/12.05.18.БАБХ обяви, че изтегля партидите и уверява, че процесът е започнал веднага след получаване на съобщението от Системата за бързо оповестяване за храни и фуражи, тоест от 6 юли. Защо не са съобщили тогава, а това се случи днес, след като OFFNews писа, не е ясно.БАБХ са издали предписание фирмата получател да уведоми клиентите си за изтеглянето на партидите. Фирмата е пуснала такова съобщение в сайта си, се казва в прессъобщението. БАБХ твърдят също, че на магазините на фирмата са разлепени указания.Партида L164802/29.11.2017 г. е разпространена в търговската мрежа в периода от март до май 2017 г., а почти цялата партида L171905/12.05.2018 г. е налична в склада фирмата получател.От Агенцията приканва потребителите, закупили такива продукти, по възможност да ги върнат в търговския обект, от който са ги закупили.", "date": "2017.07.11", "title": " Опасните бисквити са \"Белкорн\", рекламирани като детски и био"}
{"url": "https://m.offnews.bg/news/Sviat-_12/Rusiia-se-gotvi-da-izgoni-30-amerikanski-diplomati_660269.html", "text": "Русия се готви да изгони 30 американски дипломати като ответна мярка за изгонените в края на декември миналата година руски дипломати от САЩ заради руската намеса на изборите. Повод за решението е и конфискуваната собственост на руското посолство в САЩ, което все още не е върнато, съобщи \"Известия\", позовавайки се на източник в руското външно министерство. Въпросът явно остава висящ и след срещата между Владимир Путин и Доналд Тръмп. Затова според източника Москва се готви да обяви за персона нон грата около 30 американски дипломати и да въведе санкции срещу американската собственост в Русия Има предварителна договорка за среща на зам.-министъра на външните работи Сергей Рябков с първия заместник на държавния секретар на САЩ Томас Шенън в Санкт Петербург. Ако и тогава въпросът не бъде разрешен, предстоят ответни мерки, допълва източникът на \"Известия\". Зам.-председателят на комисията по международни работи в Съвета на Федерацията Андрей Климов обяви по-рано, че Русия е приемала изгонването на руските дипломати от администрацията на бившия американски президент Барак Обама като опит за влошаване на ситуацията в началото на мандата на Тръмп, но шест месеца по-късно въпросът все още не е решен. \"Сега ние сме длъжни да отговорим. Това не е демонстрация на негативно отношение към администрацията на Тръмп, това е просто свидетелство, че Русия е уважавана държава, към която трябва да се отнасят с уважение. При това трябва да се спазват протоколът, етикетът и международните норми, друг начин за общуване с Русия не може да има\", подчерта той.", "date": "2017.07.11", "title": " Русия се готви да изгони 30 американски дипломати"}
{"url": "https://m.offnews.bg/news/Sviat-_12/Amerikanski-voenen-samolet-se-razbi-16-zaginaha_660213.html", "text": "Американски военен самолет се разби в Мисисипи. Всички 16 души на борда са загинали. По първоначални данни инцидентът е причинен от техническа неизправност. Според очевидци самолетът се е въртял неконтролируемо, докато е летял към земята. След като се е ударил в земята е избухнал в пламъци.Самолетът \"Ц 130 - Херкулес\" е изпълнявал рутинна мисия.На стотици метри от мястото са отхвърчали отломки. Инцидентът е станал близо до магистрала, но за щастие няма пострадали на земята хора. Предстои разследване на причините на инцидента. ", "date": "2017.07.11", "title": " Американски военен самолет се разби, 16 загинаха"}
