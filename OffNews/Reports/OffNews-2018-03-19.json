{"url": "https://offnews.bg/sviat/rusia-niama-da-vliza-v-nadprevarata-vav-vaorazhavaneto-obiavi-putin-677022.html", "text": "Руският президент Владимир Путин заяви днес, че Русия иска да има градивни отношения с другите страни и няма да се въвлече в надпревара във въоръжаването.Пред победените си съперници на вчерашните президентски избори той каза, че ще се съсредоточи върху повишаването на жизненото равнище на сънародниците си, подобряване на здравеопазването и образованието и върху други вътрешнополитически въпроси, съобщи Асошиейтед прес, цитирана от БТА.Путин каза, че Москва не смята да участва в нова надпревара във въоръжаването, а иска конструктивен диалог с международните си партньори и ще направи всичко за решаване на разногласията между други страни, като наред с това отстоява националните си интереси.Президентът заяви дори, че планира намаляване на военните разходи за 2018 и 2019 г. Същевременно той подчерта, че това няма да доведе до намаляване на отбранителния потенциал на страната.В реч пред Федералното събрание по-рано този месец Путин разказа за новите ядрени оръжия на Русия. \"Нарастващата военна мощ на Русия не заплашва никого, не сме имали и нямаме планове за използване на този потенциал за нападателни, камо ли за агресивни цели\", подчерта той, но допълни, че страната ще възприеме ядрена атака срещу нейни съюзници като ядрена атака срещу самата нея.По думите на Путин всички политически сили в Русия трябва да обединят усилията си за решаването на проблемите на страната. Той акцентира върху повишаването на икономическия растеж, въвеждането на иновации в технологиите, модернизиране на инфраструктурата, а като главни цели набеляза борба с бедността и намаляването на разликите между бедни и богати.", "date": "2018.03.19", "title": "Русия няма да влиза в надпреварата във въоръжаването, обяви Путин"}
{"url": "https://offnews.bg/dw/rusia-na-putin-rusia-na-imitatciite-677028.html", "text": "Никой не е очаквал друг изход от тези псевдоизбори: президентът на Русия отново се казва Путин. Какви ще са последиците за Запада и за самата Русия? Коментар от Инго Мантойфел, ръководител на Руската редакция на ДВ.Кремъл контролира всички политически процеси в Русия. И нищо не оставя на случайността. Най-малко пък при спектакъла, наречен президентски избори. Затова е трудно да се прецени какво точно означават тези над 76% от гласовете, които, както се твърди, са били дадени за Путин.Никаква конкуренцияВън от съмнение е, че много руснаци действително са гласували за него. Безспорно е също така, че Путин е много популярен сред населението. Но това се дължи най-вече на факта, че от години насам Кремъл (в съюз с държавно контролираните медии) не позволява на нито един друг политик да утвърди собствен профил и да придобие популярност. Това важи не само за истинската опозиция в лицето на Алексей Навални - под похлупак са държани и умерените опозиционери, та дори и приближени на Путин като премиера Медведев. Репресиите на органите за сигурност, както и направляваните от държавата медии, които неизменно показват Путин като безалтернативен лидер, са два от основните фактори, които циментират властта на президента.Докато в Русия няма истинско политическо съревнование, резултатите от псевдоизбори като сегашните ще бъдат без значение. Защото политическата конкуренция не е реална, а само имитация. Останалите кандидати, допуснати до президентските избори, нямаха ни най-малки шансове за успех. Още от самото начало им бе отредена ролята на статисти, която те успешно изпълниха.Съзнавайки тази слабост, Кремъл си беше поставил за задача не просто да организира формалното преизбиране на Путин на президентския пост. Целта беше да се постигне силно одобрение при висока избирателна активност и така на света да се представи един смазващ изборен резултат, който да разсее всякакви съмнения относно легитимността на президента.Но само наивниците се впечатляват от подобни игрички. Това го знаят най-добре политическите стратези в Кремъл, защото именно те са измислили безбройните трикове, манипулации и фалшификации, които водят до желания резултат.Опасен курсНо накъде ще поведе Путин страната си през следващите години? На Запад се страхуват най-вече от непредвидимото и агресивно поведение на Русия във външнополитически план. Отравянето на бившия руски агент Сергей Скрипал с нервнопаралитичен газ ясно показа, че Путин е готов и на още по-сериозна конфронтация със Запада.Но има и друго: със своята експанзионистична и агресивна външна политика Кремъл иска да отвлече вниманието от собствените си неуспехи. Защото последните шест години бяха във всяко отношение загубени: брутният вътрешен продукт нарастваше твърде скромно, още повече се уголеми икономическата и технологична преднина на страните и регионите, които са моторът на световната икономика - най-вече Китай, но също така САЩ, Япония и ЕС.Руснаците, разбира се, усещат по портмонетата си, че реалните доходи в страната намаляват. Но засипвайки ги с антизападна реторика и хвалебствия за имагинерно военно величие, контролираната от Кремъл пропагандна машина успява да замъгли погледа им за вътрешните причини, довели до икономическата и социална стагнация.Край на илюзиитеИ през следващия си мандат Путин няма да промени досегашния курс. Защото е пределно ясно, че ако проведе истински реформи в икономиката и управлението на държавата, това ще разтърси фундамента на неговата собствена власт. Затова можем да очакваме единствено имитация на реформи.Накратко: Путин ще продължи досегашната си политика. И ще продължи да тласка напред развитието на програми за въоръжаване и за разработка на нови оръжия, за каквито говори в последното си обръщение към нацията. Времето на илюзиите и заблудите по отношение на Путинова Русия отдавна отмина.", "date": "2018.03.19", "title": "Русия на Путин, Русия на имитациите"}
{"url": "https://offnews.bg/sviat/proveriavat-kola-s-koiato-e-patuvala-dashteriata-na-ruskia-shpionin-677026.html", "text": "Автомобилът, с който дъщерята на Сергей Скрипал - Юлия Скрипал, е пътувала от лондонското летище Хийтроу за град Солсбъри, е била иззета за съдебна експертиза, съобщава британският в. \"Дейли телеграф\", цитиран от ТАСС и БТА.На 3 март Юлия е била посрещната на летището от семейния приятел Рос Касиди, който я откарал с колата си до дома на Сергей Скрипал в Солсбъри.Касиди е потвърдил, че колата му е била иззета за проверка.Разузнавателните служби предполагат, че нервнопаралитичното вещество, с което са отровени Скрипал и дъщеря му, може да е било скрито в багажа на Юлия.Бившият руски шпионин Сергей Скрипал и дъщеря му Юлия бяха отровени с нервнопаралитично вещество на 4 март в британския град Солсбъри. Двамата се намират в болница в критично състояние.", "date": "2018.03.19", "title": "Проверяват кола, с която е пътувала дъщерята на руския шпионин"}
{"url": "https://offnews.bg/sviat/tramp-zasega-ne-planira-da-pozdravi-putin-za-pobedata-na-izborite-677031.html", "text": "Белият дом заяви, че \"не е изненадан от резултата\" от президентските избори в Русия. Засега не е насрочен поздравителен разговор между Доналд Тръмп и Путин, обяви говорителят Хоугън Гидли, цитиран от Асошиейтед прес и БТА. Пред репортерите в президентския самолет \"Еър форс 1\", с който Тръмп пътува за Ню Хемпшър, говорителят на Белия дом заяви, че САЩ ще работят с Русия \"там, където могат\".\"Ще работим, за да култивираме отношенията с Русия и ще налагаме наказателни мерки, когато Русия застраши нашите интереси, но също така ще търсим места, където да работим заедно, когато това служи на интересите ни\", каза Гидли. ", "date": "2018.03.19", "title": "Тръмп засега не планира да поздрави Путин за победата на изборите"}
{"url": "https://offnews.bg/temida/lekar-poluchi-2-g-uslovno-zaradi-smartta-na-dete-677030.html", "text": "Лекар получи окончателна присъда от 2 години условно с 3-годишен изпитателен срок заради смъртта на дете. Михаил Маджунов няма да има право да упражнява лекарска професия за срок от две години. Решението по процеса за смъртта на 4-годишната Гергана Илиева след операция от сливици е на Върховния касационен съд. Съдът намали наложената присъда от Софийския градски съд, потвърдена от апелативния съд, от 2 години и 6 месеца условно с 4-годишен изпитателен срок и отнемане на лекарските права за 2 години и 6 месеца. Случаят е от 2010 г. Маджунов е признат за виновен за това, че е причинил смъртта на 4-годишната Гергана поради немарливо изпълнение на служебни задължения. По делото бяха осъдени и други двама лекари - Юлиян Рангачев и Иглика Станчева, които получиха 6-месечна условна присъда. Маджунов не е изискал определяне на кръвната група на детето преди операция за отстраняване на сливици, с след това при извършен преглед след получен кръвоизлив не е поставил адекватна диагноза, не е назначил правилното лечение и изписал детето от болницата. ВКС се е съгласил с жалбата на Маджунов във връзка с обвинението, че не е определил кръвната група на детето преди операцията. Според магистратите той безспорно е трябвало да я определи, но това, че не го е направил, няма връзка със смъртта на детето. Тримата лекари бяха осъдени и да платят обезщетение на бащата на Гергана Илиева в размер на 100 хил. лв. за причинени неимуществени вреди от престъплението.", "date": "2018.03.19", "title": "Лекар получи 2 г. условно заради смъртта на дете"}
{"url": "https://offnews.bg/112/vazrastna-zhena-pochina-sled-intcident-s-avtobus-vav-varna-677033.html", "text": "Възрастна жена почина след инцидент с градския транспорт във Варна. Инцидентът е станал около 15:50 часа днес на автобусна спирка \"Мургаш\" на бул. \"Трети март\", съобщиха от полицията, цитирани от \"Фокус\".Автобусът е минал през крака на жената, която се е намирала до третата врата на возилото. 82-годишната пешеходка е откарана незабавно в болнично заведение, където по-късно е починала.Изясняват се причините и обстоятелствата, довели до инцидента.По случая е образувано досъдебно производство.", "date": "2018.03.19", "title": "Възрастна жена почина след инцидент с автобус във Варна"}
{"url": "https://offnews.bg/temida/pusnaha-pod-domashen-arest-shefa-na-rzok-lovech-677027.html", "text": "Окръжният съд в Ловеч постанови домашен арест за задържания директор на Районната здравноосигурителна каса в Ловеч Антонио Маринов.Той бе задържан на 15 март с обвинение за длъжностно престъпление за неправомерно превеждане на почти един милион лева на МБАЛ \"Кардиолайф\" - Ловеч, с което е ощетил бюджета на касата.От прокуратурата поискаха постоянна мярка за неотклоненение \"Задържане под стража\" за Маринов, но съдът не уважи искането, съобщи БТА.Магистратите приеха изложеното от обвинението, че Маринов е нарушил пет закона при подписването на договорите с частната болница, по които са изплатени сумите, но отхвърли мотивите на прокуратурата, че са налице предпоставки той да извърши друго престъпление или да въздейства на свидетели по делото.Според адвокат Румен Константинов директорът на касата не е извършил престъпление, а парите са били превеждани по договори за реално извършена дейност по клинични пътеки. В съдебната зала обвиняемият изложи фактите и подробностите за действията си.От прокуратурата не посочиха дали ще обжалват мярката.", "date": "2018.03.19", "title": "Пуснаха под домашен арест шефа на РЗОК-Ловеч"}
{"url": "https://offnews.bg/futbol/slavia-se-spravi-s-pirin-vizhte-shemata-pri-plejofite-677025.html", "text": "Славия победи Пирин последната среща от редовния сезон на Първа лига. Столичани се наложиха с 3:1, с две попадения на Галин Иванов и едно на Ивайло Димитров. Точен за гостите беше Благов.\"Белите\" завършват на седмо място в подреждането. Така те ще са в поток с 10-ия, 11-ия и 14-ия. Останалите - 8-и, 9-и, 12-и и 13-и, ще са в другата група.Група 1: Славия, Черно море, Пирин Благоевград, Витоша БистрицаГрупа 2: Септември София, Локомотив Пловдив, Дунав, ЕтърКласираните от 1-во до 6-то място оформят първа шестица и играят помежду си на разменено гостуване. Победителят от първата шестица печели шампионската титла.Завършилият на второ място се класира за участие в турнира Лига Европа. В група 2 са 7-ият, 10-ият, 11-ият и 14-ият.В група 3 се включват 8-ият, 9-ият, 12-ият и 13-ият.Отборите от всяка група играят по два мача на разменено гостуване по системата всеки срещу всеки. След груповата фаза отборите се изправят във четвъртфинални елиминации в два потока:В първия поток   (Група 2 и Група 3) се изправят един срещу друг на кръст. Във втория поток на същия принцип . Четвъртфинлите са в два мача на разменено гостуване, домакин в първия мач е отборът с по-ниско класиране в групата.Победителите от първите два четвъртфинала се изправят в полуфинал, който се провежда в две срещи на разменено гостуване. Домакин в първата среща е отборът с по-ниско класиране в редовния сезон. , който е домакин. Във втория поток победителите от третия и четвъртия ¼ финал играят полуфинал. Загубилите тези ¼ финали оформят последния полуфинал.Победителят от 1/2 финал 2 запазва мястото си в Първа лига. . Загубилият 1/2 финал 2 играе срещу 3-тия в класирането на Втора лига.. Загубилите плейофите за оставане, ще играят във Втора лига през следващия сезон.", "date": "2018.03.19", "title": "Славия се справи с Пирин, вижте схемата при плейофите"}
{"url": "https://offnews.bg/futbol/balgarskiat-futbol-zagubi-oshte-edna-legenda-677015.html", "text": "На 67-годишна възраст почина един от големите вратари в историята на българския футбол Георги Гугалов, който дълги години пазеше за Славия. Тъжната новина съобщи неговият син Илия на профила си във Фейсбук.В Славия играе от 1972 до 1976 г. Играл е и за Чепинец (Велинград), Миньор (Перник) — 1976/77 и Добруджа. От 1977 до 1983 пак е в Славия. Има 172 мача за Славия. Носител на Купата на България за 1975 и 1980, финалист през 1972 гoдина.Вицешампион през 1980 и бронзов медалист през 1973, 1975 и 1982 г. За \"А\" националния отбор е изиграл 1 мач, също 1 мач и за младежкия отбор. Вратар №1 на България за 1980 г.През сезон 1981/82 г. в продължение на 775 игрови минути запази вратата си \"суха\" в първенството на България и с това постижение и досега намира място във вечния вратарски Топ 10.След края на състезателната си кариера бе учител по физкултура в Националната търговско-банкова гимназия в София.", "date": "2018.03.19", "title": "Българският футбол загуби още една легенда"}
{"url": "https://offnews.bg/politika/prof-konstantinov-otnosheniata-mezhdu-rusia-i-zapada-sa-kritichni-b-677034.html", "text": " Отношенията между Русия и Запада са в критична точка, близо сме до гореща война, която може да сложи край на цивилизацията, заяви пред \"Фокус\" проф. Михаил Константинов. \"Руснаците се чувстват в състояние на война. Русия има перфектна военна техника и спокойно се мери със САЩ и Китай в тази област, но по отношение на гражданската индустрия и цели нещата не са блестящи. Отношенията между нея и Запада са може би в най-лошата си точка, която помня от разгара на Студената война\", посочи той.\"Факт е, че сме близо до гореща война особено в Сирия, където може да се сблъскат пряко руски и американски военни. Трябва да се направи опит да се излезе от тази ситуация, защото това е реална опасност. На карта е поставено оцеляването на цивилизацията. Един военен сблъсък би могъл да бъде край\", коментира проф. Константинов.По думите му се нуждаем от единство, защото сме стигнали до вратата на ада и дори леко сме я открехнали.Проф. Константинов е убеден, че Русия трябва да започне подготовка за смяна на властта, но и Европа да бъде управлявана от нови политици.", "date": "2018.03.19", "title": "Проф. Константинов: Отношенията между Русия и Запада са критични, близо сме до гореща война"}
{"url": "https://offnews.bg/politika/ninova-izkazvaneto-na-erdogan-za-kardzhali-e-provokatcia-kam-balgaria-677013.html", "text": "Изказването на президент Ердоган за душевните граници на Турция, които се простират до Кърджали, е поредната провокация към суверенитета и националната цялост на България. Това е абсолютно неприемливо за нас. Кърджали е България. Кърджали е и духовната столица на Източните Родопи.Това заяви председателят на БСП Корнелия Нинова на пресконференция в Кърджали. „Обявяваме се против намесата на чужди държави във вътрешните дела на България“, подчерта тя. По нейните думи позицията на президента Ердоган е в разрез с международното право и принципите за добросъседство.„Настояваме на срещата, която се очаква да бъде на 26.03 в България, такава категорична позиция да бъде заявена от министър-председателя на България – за защита на националния суверенитет и териториалната цялост на страната. Призоваваме го в ролята му на посредник между ЕС и Турция, да мисли на първо място за народа си и националния суверенитет на България“, каза още Нинова. Тя настоя на тази среща да се постави и въпросът за обезщетението на тракийските бежанци.„През 2008 г, по искане на нашите депутати Маруся Любчева и Евгени Кирилов, е приета резолюция на ЕП за уреждане на двустранните спорове, в т.ч. уреждане на тракийския въпрос. Очакваме на срещата на 26-и това да бъде поставено категорично от българското правителство\", каза лидерът на БСП.„Обединихме се върху един общ проблем на общините в област Кърджали и бих искала да се обърна към всички колеги политици: Спрете да разделяте народа по всички линии”, призова Корнелия Нинова. Тя обясни, че едни партии разделят хората по вяра и език, други - на такива, които са с ГЕРБ и против тях. „Стигна се дори до алтернативно честване на национални, християнски празници. Такова разделение между народа ни е незапомнено в смесените райони от много години”, категорична бе Нинова. Тя заяви, че това се прави в изгода на партии и с политически цели, но е убийствено за българския народ. „Имаме достатъчно общи проблеми, които ни обединяват. Регионът е затънал в бедност, лошо качество на образование и здравеопазване, липса на работа, демографска катастрофа. Това са големите теми на деня. Нека спрем с разделението и нека да решаваме реалните проблеми на хората. Това ще помогне на всички ни и на държавата”, категорична бе Корнелия Нинова.", "date": "2018.03.19", "title": "Нинова: Изказването на Ердоган за Кърджали е провокация към България"}
{"url": "https://offnews.bg/sviat/papata-obiavi-mazhete-koito-hodiat-po-prostitutki-za-prestapnitci-s-677035.html", "text": "Папа Франциск заяви, че мъжете, които посещават проститутки, са престъпници с \"болен ум\", които мислят, че жените съществуват, за да бъдат експлоатирани, предаде Асошиейтед прес, цитирана от БТА.Папата се помоли за прошка за всички християни, които ходят при проститутки.\"Това не е правене на любов, това е изтезаване на жена, нека не бъркаме термините\", каза той.Папата говори по време на четиричасова среща с 300 младежи, поканени от Ватикана, за да информират църковните лидери какво мислят децата за католическата църква преди голямо събрание на епископите за работата с младите хора.Франциск прикани делегатите да говорят смело. Младите хора трябва да бъдат възприемани сериозно, настоя той.", "date": "2018.03.19", "title": "Папата обяви мъжете, които ходят по проститутки, за престъпници с болен ум"}
{"url": "https://offnews.bg/tehnologii/nezavisim-ekip-sazdade-modul-za-transportna-logistika-kam-erp-sistemat-677018.html", "text": "Transportation Manager е първото по рода си решение за транспортна логистика, което е изцяло интегрирано със системата за управление на бизнеса EnterpriseOne. То обхваща изцяло дейностите по управление на автопаркове за нуждите на разнообразни транспортни, спедиторски и други организации. Разработено е от екипа на Mayla Software и е част от цялостната екосистема за приложения към популярната българска ERP платформа. Припомняме, че през последната година EnterpriseOne с бързи темпове се превръща от ERP (Enterprise Resource Planning) софтуер в екосистема, позволяваща на външни партньори да разработват разнообразни приложения за нея.„Днес ERP системите са се наложили като ключов елемент от фирмената информационна инфраструктура. Огромен брой компании вече разполагат с такива решения, но все още този тип софтуер не разполага с пълноценни възможности за планиране на транспортните операции. Създавайки Transportation Manager, нашият екип има за цел да отговори на нуждата от такова решение, възползвайки се от отворения бизнес модел на EnterpriseOne, която позволява лесното създаване на външни приложения и функционалности“ - споделя Деян Любенов, партньор в Mayla Software.Самото решение представлява независим модул, който е напълно интегриран с Enterprise One и разширява нейните функции, добавяйки възможности за транспортна логистика. Основните функции в него включват планиране на поръчки на базата на нареждания за транспорт, генериране на нареждания от други документи, както и генериране на различни документи от транспортните поръчки. Системата може да отчита различните типове товари, географски точки, транспортни средства, както и транспортни режими. В бъдеще се предвижда и възможност за интеграция с други системи.Модулът е особено подходящ за спедиторски и транспортни фирми, мултимодална спедиция, както и всякакви други организации със собствена транспортна дейност. Основният фокус е поставен върху фирми със собствен транспорт и възможност за изпълнение на транспортите операции от други превозвачи.„Transportation Manager е чудесен пример за огромните предимства на стратегията ни да изградим около EnterpriseOne цялостна екосистема за външни приложения. По този начин нашите клиенти вече получават редица нови функционалности и могат да използват капацитета на цяла общност от партньори“ - споделя Анастас Шопов, мениджър „Бизнес развитие“ на българската софтуерна фирма ERP.BG, която е разработчик на ERP системата EnterpriseOne.", "date": "2018.03.19", "title": "Независим екип създаде модул за транспортна логистика към ERP системата EnterpriseOne"}
{"url": "https://offnews.bg/politika/poveche-pari-za-tcentrovete-za-nastaniavane-na-detca-predlagat-ot-sot-677021.html", "text": "Министерството на труда и социалната политика е предложило 30% завишаване на финансовите стандарти за Центровете за настаняване от семеен тип (ЦНСТ) за деца с увреждания и за деца със заболявания с необходимост от постоянна медицинска грижа.Това стана ясно по време на Първата национална среща на ръководителите на социални услуги, организирана от Национален алианс за социална отговорност. Участие във форума взе заместник-министърът на труда и социалната политика Росица Димитрова.Предлага се още да се повишат с 25% стандартите за ЦНСТ за деца и младежи без увреждания, както и с около 15% стандартите за Защитените жилища за пълнолетни лица с увреждания.По-доброто географско разположение на социалните услуги е сред приоритетите на социалното министерство. В момента в страната има 33 специализирани институции за деца, които поетапно ще бъдат закрити до 2021 г. На територията на страната има и 161 специализирани институции за възрастни хора.С Плана за изпълнение на Националната стратегия за дългосрочна грижа 2018-2021 г. е планирано разширяване на услугите в домашна среда за възрастни хора в невъзможност от самообслужване и възрастни хора с увреждания. Планирано е разрастване на мрежата от дневни центрове за възрастни хора с увреждания и техните семейства, както и изграждане на резидентни форми за социални услуги.Сред приоритетните групи на плана са хората с психични разстройства, с умствена изостаналост, лицата с деменция и възрастните хора, зависими от грижа, подчерта още зам.-министърът Росица Димитрова.Тя добави, че е създадена работна група, с която ще бъде актуализирана съществуващата методика на Центровете за обществена подкрепа (ЦОП). Едната възможност е разширяването на ЦОП с включването на програми за услуги за ранно детско развитие.Според нея са необходими инвестиции в превенция на изоставянето и реинтеграция на децата в семействата.", "date": "2018.03.19", "title": "Повече пари за центровете за настаняване на деца, предлагат от социалното министерство"}
{"url": "https://offnews.bg/politika/radev-pozdravi-putin-s-pobedata-pripomni-blizostta-mezhdu-balgari-i-r-677017.html", "text": "Президентът Румен Радев изпрати поздравителен адрес до руския си колега Владимир Путин по повод победата на провелите се избори за президент на Руската федерация.„Надявам се заедно да работим за разгръщането на съществуващия потенциал на двустранно взаимноизгодно сътрудничество в различни области, в интерес и за благото на нашите два народа“, се казва в писмото на българския държавен глава.В поздравителния си адрес до своя руски колега президентът Румен Радев отбелязва и вековната историческа и културна близост между българския и руския народ.", "date": "2018.03.19", "title": "Радев поздрави Путин с победата, припомни близостта между българи и руснаци"}
{"url": "https://offnews.bg/sviat/prehodniat-period-sled-izlizaneto-na-velikobritania-ot-es-shte-prodalz-677011.html", "text": "Великобритания и ЕС се договориха за преходния период след излизането на страната от Съюза.Преговарящите по Брекзит - Мишел Барние и Дейвид Дейвис - обявиха на пресконференция в Брюксел, че са договорили сроковете за преходния период, но въпросът за границата със Северна Ирландия остава неразрешен.Преходният период ще продължи от 29 март 2019 - деня на излизането от ЕС - до 31 декември 2020 г., предвижда проектодоговорът.Главният преговарящ на ЕС Барние обяви също, че е постигнато споразумение за правата на 4.5 милиона граждани на ЕС във Великобритания и 1.2 млн. британски граждани в ЕС след Брекзит.По думите му преговарящите на ЕС и Великобритания са съгласни, че международните споразумения би трябвало да продължат да се прилагат за Великобритания като сега по време на преходния период след излизането ѝ от ЕС на 29 март 2019 г.", "date": "2018.03.19", "title": "Преходният период след излизането на Великобритания от ЕС ще продължи до края на 2020 г."}
{"url": "https://offnews.bg/analizi-i-komentari/21-razliki-mezhdu-izborite-v-rusia-i-germania-677019.html", "text": "Има някаква вълна сравнения между изборите в Русия и Германия. Как поредното избиране на Путин за президент се съотнася към поредното избиране на Меркел за канцлер. И злорадо потриване на ръце, особено от съветските фенове.За да се внесе малко яснота, трябва да се припомни най-важното. Демокрацията не е резултат. А процедури. Важно е начинът, по който се стига до крайния резултат. Важно е с морални средства да се преследват морални цели.Елементарен пример. Двама души натрупват милиони. Но единият го прави с дълъг усилен труд. Другият го прави с кражби, измами и убийства. Един и същи резултат. Два подхода. Нищо общо.1. В Германия не е унищожена опозицията.2. В Германия не са застреляни възможните опоненти.3. В Германия не са наплашени хората.4. В Германия не заточват политическите си опоненти.5. В Германия има много политически сили и истинска политика.6. В Германия не променят конституцията, за да може един и същи човек да стои на власт.7. В Германия икономиката не е в ръцете на поставени хора, повечето от които са бивши или настоящи членове на тайните служби.8. В Германия хората не са притискани икономически от работодателите си.9. В Германия местните власти не се държат като разпуснати феодални владетели.10. В Германия не са овладени медиите.11. В Германия институциите са свободни и независими.12. В Германия съдебната система работи истински.13. В Германия политиците и администрацията работят за хората.14. В Германия няма ужасяваща лъжлива пропаганда.15. В Германия няма фалшифициране на изборите.16. В Германия не снимат хората, докато гласуват.17. В Германия не правят софри за гласуващите, за да им направят добро впечатление.18. В Германия хората гласуват, за да изберат от няколко равнопоставени опции.19. В Германия няма желание за анексиране на съседни територии.20. В Германия вотът на хората има значение.21. В Германия хората си знаят правата. И си ги търсят.За да има истинска демокрация, трябва да има истински процедури. Трябва да има закони, валидни и задължителни за всички. Иначе не е демокрация. А мимикрия. Фейк-демокрация. Като фейк-постовете, че изборите на Меркел и Путин имат обща база за сравнение.Б. ред. - ", "date": "2018.03.19", "title": "21 разлики между изборите в Русия и Германия"}
{"url": "https://offnews.bg/litca/mozakat-zad-orazhieto-za-psihologicheski-vojni-doneslo-pobeda-na-tram-676976.html", "text": "Това изречение може да се окаже ключ към най-колосалната афера със злоупотреба на лични данни в историята на човечеството.Повлиял ли е 28-годишен IT гений на хода на историята, разработвайки инструмент за анализ на лични данни, за който се подозира, че е изиграл ключова роля в случването на две смятани от мнозина за абсурдни събития - вотът \"за\" Брекзит и избирането на Тръмп за президент на САЩ?Над година няколко големи западни медии, сред които британските издания „Гардиан“ и „Обзървър“, отделят голям ресурс, за да разследват компанията „Кеймбридж Аналитика“. Името ѝ доскоро бе почти неизвестно, но ако съмненията бъдат доказани, тя ще стане синоним на най-голямата известна злоупотреба с лични данни. Футуристичните сценарии за масово управление на самоличности и повлияване на ключови процеси може би вече не са в бъдещето, а са се случили – поне така смятат разследващите, според които благодарение на управлението на данните на около 50 милиона потребители на фейсбук компанията \"Кеймбридж аналитика\" е успява да повлияе двете от най-важни събития за 2016-а – вотът за излизане на Великобритания от ЕС и влизането на Тръмп в Белия дом.Кой и как помогна да се случи това, отговаря „Гардиан“ в разследването си. Вестникът разказва историята на 28-годишния Кристофър Уайли – специалист по анализ на данни, работил за „Кейбридж Аналитика“, която, от своя страна, е била наета да работи за щаба на Тръмп по време на кампанията му.През 2014-а Кристофър Уайли е 24-годишен канадец, на когото му хрумва идея, довела до създаването на компанията. Тя се занимава с анализ на данни и се развива дотолкова, че според разследващите е била ключовият фактор по време на двата важни вота на Острова и зад Океана. Или както сам се изразява IT гуруто пред \"Гардиан\":По това време, 2014-а, Уайли работи за новинарската мрежа на Стив Банън - Breitbart. Двамата убеждават милиардера Робърт Мърсър, който е донор на републиканците, да инвестира в създаването на Cambridge Analytica. Целта ѝ е да обработва големи масиви данни от социалните мрежи и да извършва с тях \"информационни операции\", като по-късно да предостави услугите си за кампанията в САЩ. Мозъкът на компанията е Уайли, сега 28-годишен.Когато Пентагонът е замесенПрез 2017, вече напуснал компанията, с него се свързва журналист на \"Гардиан\". Стив Банън вече е главен стратег на Тръмп. Разследващият репортер намира Кристофър Уайли в Канада. Той е уплашен, страда от чувство за вина. Дъщерната компания на \"Кеймбридж Аналитика\" - SCL - вече е спечелила договори с няколко държавни учреждения и кандидатства за договор с пентагона. Уайли буквално е изпаднал в паника, пише Carole Cadwalladr. \"Компанията създаде психологически профили на 230 милиона американци. И сега иска да работи с Пентагона? Говорим за Никсън на стероиди\", изказва страховете си Уайли.Той показва на репортера файлове, сочещи, че същата кампания е отговорна за изтичането в Уикилийкс на мейлите на Хилари Клинтън, за които тя бе разследвана.Аферата около \"Кеймбридж Аналитика\" тепърва ще се разраства. Тя вече бе наречена \"информационна война\", а междувременно Кристофър Уайли представя вътрешен поглед от събитията, довели до хакване на Фейсбук и превръщаенто му в театрална сцена за военни действия. Според анализатори резултатът е атака над демократичния процес в САЩ.Докато прави докторантура по прогнозиране на модните тенденции, Уайли измисля план да събере информация за множество фейсбук потребители и да използва тези данни, за да създаде задълбочени психологически и политически профили на тези хора. После тези данни трябвало да бъдат позлвани за таргетиране на политическа реклама, персонализирана според профила.Казва, че е правил това по нареждане на шефа си Стив Банън.Попитан може ли да се каже, че на практика са хакнали най-голямата социална мрежа, той отговаря: \"Смятах всичко това за напълно законно.\"Kъм момента от компанията на Зукърбърг отричат някой да разполага с толкова данни на техни потребители.Уайли обаче показва документи, доказващи, че между юни и август 2014 г. са събрани данни за профилите на 50 милиона души във Фейсбук. Фрапиращ факт е, че разполага и с писмо от адвокат на Фейсбук, който посочва, че това е направено незаконно.Междувременно \"Кеймбридж Аналитика\" става обект на разследване от двете страни на Атлантика, а последствията са все още непредсказуеми.Гений с дислексия и дефицит на вниманиетоКристофър Уайли е израснал в Британска Колумбия, а като тийнеджър бил диагностициран с дислексия и Синдром на дефицит на вниманието и хиперактивност. Напуска училище на 16 без никаква диплома. На 17 започва работа в офиса на лидера на канадската опозиция, а на 18 започва да усвоява тънкостите на анализа на личните данни от стратег, работил за Обама. На 19 вече е самоук програмист, а на 20 става студент по право в елитния London School of Economics. Започва да работи отново за канадската опозиционна партия и общува много с политици. Някои го описват като \"най-интелигентното същество\", което са срещали.Интересен тест във Фейсбук? Внимавайте!Междувременно изследователи от университета Кейбридж започват работа по проект, изучаващ индивидуалността, давайки ѝ числови измерения.Всеки ден милиони потребители се изкушават да попълнят някой интересен куиз или тест във фейсбук. Като например кой приятел би станал твоят идеален партньор, коя е идеалната държава за теб, как би изглеждал на корицата на модно списание и пр. Уловката е, че за да видите резултата, трябва да дадете достъп до данните си. Точно така станало през 2007-ма, когато бил пуснат и тестът myPersonality за определяне на характера и потребителите се надпреварвали да го правят и споделят. 40% от тях се съгласили да дадат достъп на данните си, за да им разкажат колко са отворени, съвестни, екстровертни, сговорчиви и невротични. Перфектен начин за количествено измерване на психологически данни само срещу един Like във Фейсбук! Друг подобен тест - \"Вие сте това, което харесвате\", показал например, че хората, които не харесват Израел, са фенове на обувките на NIKE и обичат KitKat.Полу нашега, полу насериозно нарекли изследването \"Операция KitKat\".Силата на този тип събиране на информация бързо била осъзната от военните и от правителството.Големият въпрос: КАК?Как компанията на Банън и Уайли е набрала информацията от милиони профили? С помощта на учен от Кейбридж, Алекзандър Коугън, те пускат на пазара инструмента, разработен в университета. Коугън нямал скрупули за пазарната му употреба и успял да заобиколи съавторите на проекта. Пуснал два теста, в които хора се съгласяват срещу заплащане да участват в характерово проучване. В края на двата теста на приложението thisismydigitallife, участниците дават разрешение за достъп до фейсбук прифилите си. Така набират първите 320 000, които от своя страна неумишлено дават достъп до средно 160 профила, никой от които не подозира нищо.За броени седмици \"ожънатите\" откъм информация профили са милиони.Легално ли е било това?Коугън имал разрешение да набира информация по този път само с научноизследователска цел. Събирането ѝ с пазарна и друга цел не е било оторизирано, а според британските закони продажбата на лични данни на трети страни е престъпление, ако се прави без тяхното съгласие. “Фейбук можеше да види какво се случва, казва Уайли. Техните security protocols (протоколи за сигурност) са се задействали по повод приложението на Коугън, когато то започнало да извлича огромен обем данни, но очевидно Коугън им е обяснил, че е за академична употреба. И те изглежда са си казали \"ОК\".Така набраните данни стават основа за всичко, което ще се случи по-нататък. Резултатите са ясни, последствията предстоят.", "date": "2018.03.19", "title": "Мозъкът зад оръжието за психологически войни, донесло победа на Тръмп и Брекзит"}
{"url": "https://offnews.bg/obshtestvo/mazh-spasi-shtarkeli-ot-premrazvane-676987.html", "text": "Мъж от силистренското село Зарица е спасил снощи четири щъркела от измръзване. Сафет Халид е съобщил за постъпката си в социалните мрежи, а стотици хора са го поздравили за благородните му действия. \"Тази нощ спасихме живота на четири щъркела, които бяха сковани и замръзнали от поледицата\", твърди в социалните мрежи Халид.Мъжът е публикувал и снимки на животните, които са прибрани в стая. От кадрите се вижда, че щъркелите са с мокри. \"Приютил съм ги на топло, дано съм направил добро\", добавя Халид.Халид се е свързал с Фондация \"Дивите Животни\". \"Птиците не са пострадали, но силния дъжд е намокрил перата им прекомерно. Разбрахме се с човека, когато изсъхнат перата и вече не вали навън, да ги пусне на същото място, за да си продължат пътя\", обясниха пред OFFNews от организацията. От Фондация \"Дивите Животни\" в момента търсят информация за налягали покрай пътя щъркели, които имат нужда от помощ. ", "date": "2018.03.19", "title": "Мъж спаси щъркели от премръзване"}
{"url": "https://offnews.bg/sviat/v-belgia-vavedoha-minimalna-vazrast-za-profil-vav-fejsbuk-676992.html", "text": "От май месец в Белгия ще бъде забранено на децата, които не са навършили 13 години, да имат профил в социалните мрежи, съобщават местни медии, цитирани от БНТ. Белгийското правителство е приело закона след съгласуване с организации за защита на децата.Те посочват, че почти всички деца до 14 години вече притежават профил в социалните мрежи.Европейското изискване е профил в мрежите да имат само навършилите от 13 до 16 години. Очаква се след месец в ЕС да бъдат приложени общи правила, като всяка отделна държава ще може да ги прилага по своя преценка.", "date": "2018.03.19", "title": "В Белгия въведоха минимална възраст за профил във Фейсбук"}
{"url": "https://offnews.bg/tenis/viktoria-tomova-izliza-sreshtu-nomer-102-v-sveta-na-starta-v-maiami-676996.html", "text": "Първата ни ракета при дамите Виктория Томова ще стартира срещу Яна Чепелова (Словакия) в квалификациите на силния турнир по тенис на твърди кортове в Маями.24-годишната Чепелова, която е 102-ва в световната ранглиста, е поставена под номер 9 в пресявките. Българката е с 40 места по-назад в класацията на WТА.Двете не са се срещали досега, а двубоят е последен в програмата на корт 5 и ще започне късно тази вечер българско време. Софиянката има гарантирани 2 точки за световната ранглиста и 2380 долара, при успех тя ще заработи 20 точки и 4650 долара.За влизане в основната схема Томова ще играе срещу победителката от мача между 23-ата поставена Даниел Колинс (САЩ) и получилата \"уайлд кард\" Тереза Смиткова (Чехия). Томова има две участия в квалификациите в Маями през 2010 и 2017 година, но и при двата случая отпада още след първия си мач.", "date": "2018.03.19", "title": "Виктория Томова излиза срещу номер 102 в света на старта в Маями"}
{"url": "https://offnews.bg/kuhnia/5-te-saveta-na-leo-bianki-za-vkusna-domashna-pasta-676994.html", "text": "Пастатa с домашно приготвено тесто навлезе и в българските домове. Ето няколко ценни съвета от майстора на италиaнската кухня и топ готвач в предаването  на bTV Лео Бианки, за да бъде ястието наистина вкусно. Шеф Бианки споделя с читателите на OFFNEWS и рецептата си за домашното тесто.1. Тайната за прясна паста е комбинирането на 200 грама брашно, 100 грама грис, 3 яйца и щипка сол. Тестото става по-хубаво, когато се смесят два вида брашно.2. Моят съвет е да използвате точилка при приготвянето на пастата, за да усещате как тестото става тънко и еластично.3. Ако приготвяте пълнена паста като равиоли, тортелини, мезелуне, направете пълнежа малко по-гъст, като добавите рикота и пармеджано. Сирената уплътняват вкуса и правят плънката перфектна.4. Винаги слагайте пастата във вряща вода със сол. Не добавяйте олио или зехтин. Важно е водата да ври, за да не залепне пастата.5. Не прекалявайте с грамажа на порцията паста. 130-140 грама от суровия продукт преди сваряване са достатъчни за една чиния.След тези основни правила, вие изберете соса и не забравяйте да настържете прясно пармеджано върху готовата паста.Buon appetito!", "date": "2018.03.19", "title": "5-те съвета на Лео Бианки за вкусна домашна паста"}
{"url": "https://offnews.bg/politika/borisov-kato-si-puknesh-gumata-kakav-es-kakvo-predsedatelstvo-677016.html", "text": "Като си счупиш джантата и пукнеш гумата – да говорим за европейска интеграция, Европейски съюз, европейско председателство... Последното, което минава на хората през ума, е това. Двеста хиляди души администрация имаме! Ако трябва – всички ги изкарвате навън и докато не се поправи – стоят, алармират. И тогава ще видите как много по-бързо ще стане ремонтът. Това заяви премиерът Бойко Борисов на оперативно заседание на правителството, свикано днес за противодействието на битовата престъпност и състоянието на републиканската пътна мрежа в края на зимния сезон.  Премиерът възложи на министъра на вътрешните работи организирането на видеонаблюдението и осигуряването на полицейско присъствие в малките населени места да стане негов личен приоритет. Борисов нареди също така при пътуванията си в страната и участието си в анализи за работата на областните дирекции на МВР Валентин Радев да провежда срещи с всички кметове, включително кметските наместници, да се информира лично от тях за работата на мобилните полицейски групи и да предприема незабавни мерки за подобряването й, ако бъдат докладвани проблеми.Борисов нареди още, ако е необходимо, до всяка дупка по пътищата да се постави полицай, който да стои до нея, докато не се запълни. Стенограма от заседанието: БОЙКО БОРИСОВ: Радев.ВАЛЕНТИН РАДЕВ: Господин премиер, уважаеми колеги, пожари, наводнения – овладени са. Очакват се, обаче валежи, както сутринта докладва комисар Николов, в Югозападна България в следващите два дни и снеговалежи по високите части. Но засега нещата са овладени, няма някъде нещо, което да ни притеснява, всичко е под наблюдение.По отношение на престъпността, както беше докладвано сутринта на оперативката при нас, няма нещо, което се е случило извънредно. Работи се, разбира се, по наркотици, трафика на хора, поредни операции, за които Ви докладвам всяка сряда сутрин.Това е в основни линии. Продължава анализът, което е много важно. Утре аз ще бъда в Плевен и в Ловеч на тези регулярни анализи, те завършват на 29-ти, когато ще бъде националното съвещание в Хисаря. И както разпоредихте – ще поканим и кметовете. Ние и сега го правим с кметове и с областни управители, но там ще бъде и господин Панов от Националното сдружение на общините в Република България, за да чуят и те нашата оценка и да чуем тяхната оценка, включително и за това, което в момента много се тиражира – за полицай във всяко населено място. Говорихме и днес как да го направим с тези мобилни групи, включително даже може би да го заснемем и да го покажем на хората, да знаят как работят те. Там, където не знаят за тези групи или пък не са стигнали до тях, да знаят, че може да се възползват и от тях.БОЙКО БОРИСОВ: Първо, използвай пътуванията си за тези анализи, защото ти пътуваш с цялото професионално ръководство, говори с всички кметове по места, не само на големите градове, но и кметските наместници, село по село – там, където е необходимо – камери, да им се помогне. Ако трябва, с Министерството на финансите вижте глобите, които събират те в малки населени места, да си остават в самите населени места, за да се обслужват камерите. Всеки кмет трябва да се срещне с теб и всеки да ти каже минават ли, не минават, как минават – и да му направиш връзка с мобилната група или с полицая, който 24 часа да му е на разположение.ВАЛЕНТИН РАДЕВ: Разбрах.БОЙКО БОРИСОВ: За колегите казвам – над 1200-1300 нови полицаи сме назначили, в селата са няколко хиляди. Колко хиляди села имаме?ВАЛЕНТИН РАДЕВ: 4999 са селата, а 5256 са всичките населени места, останалото са градове – 357.БОЙКО БОРИСОВ: Да се направи видеонаблюдение, където няма, или полицаи, като видеонаблюдението да се изведе в полицейската служба. Заемаш се с тази задача и я приключваш до един месец. До анализа в Хисаря това трябва да е факт.ВАЛЕНТИН РАДЕВ: В Хисаря е сега на 29-ти. Един месец поне да има.БОЙКО БОРИСОВ: Има време, две седмици е много време отсега като се обадите.След като мине анализът, влизат кметовете при теб, полицаите да са там. На всеки кмет по две минути да отделиш, да каже: „При мен идват; при мен не идват; при мен е добре; при мен не е добре – не съм ви видял очите или минават от дъжд на вятър“. Областният началник слуша, даваш му една седмица срок да се поправи. Там, където е добре – продължават така.Коалицията сме поели ангажимент да свършим работа по отношение на битовата престъпност, присъствието на полицията или видеонаблюдение. Оставяш всичко друго и се занимаваш само с това.ВАЛЕНТИН РАДЕВ: Разбрах.БОЙКО БОРИСОВ: Обща задача с Нанков.Има обективни причини да се отворят много дупки по улиците – от минус 10-15 градуса за един ден стана плюс 20 градуса. То, дето се вика, ако е пломба на зъб при такава рязка температура – пада. Обърнете внимание, Нанков, особено по скоростните пътища. Където отговарят общините, ще им помогнете да вземат мерки. Вижте и горещото рециклиране. Но отворят ли се такива дупки, започвате от кмета. Администрацията на АПИ – слагате им светлоотразяващите жилетки. Полицията – ако трябва, една част от нея поема контрола на пътищата и стоят до дупките докато не се запълнят. Това не може да продължава! Хората чупят коли, пукат гуми, а и това си е реална опасност за живота. И после им обяснявате, че в общи линии още година ще е така, докато влезе ТОЛ системата. Пътищата като километри са ни много, парите за поддръжка са малко. Влезе ли ТОЛ системата, аз съм убеден, че поне милиард – милиард и половина приходи ще се генерират, които ще отидат за поддръжка.Това го прилагате в пълна сила. Възлагаш на областните началници – всеки говори с кмета, правят си график. Защото има на места отворени такива ями, които сега като падне дъждът не се виждат и ще се пребие човек. Докато не се оправи – ще стои там. Убеден съм, че имаме и сили, и мощности, стига да има воля и желание. Не само да регистрираме хорското нещастие. Защото, като си счупиш джантата и пукнеш гумата – да говорим за европейска интеграция, Европейски съюз, европейско председателство... Последното, което минава на хората през акъла, е това. Двеста хиляди души администрация имаме! Ако трябва – всички ги изкарвате навън и докато не се поправи – стоят, алармират. И тогава ще видите как много по-бързо ще стане ремонтът.Кажи, Нанков.НИКОЛАЙ НАНКОВ: Уважаеми господин премиер, колеги, по темата или по всички теми резюме от ресора?Няколко думи да спомена по отношение на изкърпването, с това какво правят колегите от агенцията понастоящем.От петък не сме в режим на зимно поддържане, въпреки че имаме готовност тази седмица, поради прогнозите за ниски температури, особено на високопланинските части, да отреагираме при снеговалеж. Тоест, от петък, след края на зимното поддържане, миналата седмица от 16-ти започнахме с кърпежите и с ремонтни дейности. Най-тежките участъци бяха споменати – скоростни пътища. По „Тракия“ положението е наистина трагично, в старата част на „Тракия“ – от Пловдив към Стара Загора. Уикендът по тази част на „Тракия“ и по Е-79 между Враца и Монтана беше мобилизиран 30% от ресурса на Агенция „Пътна инфраструктура“.В много от общините помогнахме – къде по сигнали, къде на база изпълнителни протоколи между колегите от агенцията и пътно-поддържащи фирми по договори за текущи ремонти и поддръжка. Помогнахме на местната власт, на общинските администрации, тъй като имахме проблеми, знаете – алармирахте за няколко подобни казуса, да не изброявам кои са тези кметове. Областни управители алармираха, колеги от областните пътни управления. Така че насочихме ресурс и към четвъртокласни пътища, които по принцип са в прерогативите и приоритетите на местната власт.Тази седмица продължаваме, не сме спирали, с изключение на местата, където климатичните условия не позволяват. Продължаваме и в рамките на десетина дена трябва да приключат всички ремонти по републиканските пътища, свързани с кърпежи, тези палиативни ремонти, които, като се въведе ТОЛ системата, аз съм убеден, че изцяло ще променим подхода, тоест – няма да коментираме работата на парче, ремонтни, палиативни дейности, а пълна реконструкция и рехабилитация.Като стана въпрос, и това, което сутринта ме информираха, за технологията „горещо рециклиране“ – тя има предимство, когато говорим за ремонтни дейности в пълнота, тоест – пълна рехабилитация на участъци и отсечки. Не е подходяща за кърпежи, за тези палиативни дейности, които в момента вършат. Миналата година три републикански пътя бяха направени по тази технология и на трите се появиха дефекти, свързани с пукнатини. Тоест, наистина е по-евтина с около 20%, но ефектът от нея не е доказан и съветът ми, и съветът на колегите пътищари е да се прилага там, където интензитетът и трафикът не е голям, не е свързан с тежкотоварно движение, транзитен трафик, а е наистина за пътища, които са с не повече 200-250 автомобила на денонощие, специално за тази технология.Смолян. Както поеха ангажименти строителите и местната власт, вчера беше пробит пътят след тежки взривни дейности. До единадесет часа работиха при изключително тежки метеорологични условия – постоянен дъжд, в някои от по-късните часове се примеси със сняг, но успяха да пробият. Отделно колегите от Агенция „Пътна инфраструктура“ помогнаха с два нови автобуса на кмета – да се осигури придвижването на работниците, на децата в района от началото до края на свлачището и да не оставяме откъснати селата. Тази седмица са готови с асфалтовите дейности по обхода, може вече да се преминава, но все пак, за да гарантираме безопасност… Завършва се с асфалтова настилка, тъй като там ще имаме изцяло асфалтиран път, ще се заобикаля само километър и триста метра. Колегите работят на 24-часов режим.Активизира се още едно свлачище на километър и двеста метра снощи, по продължение на пътя, в доста по-малки размери. Днес в три часа колегите от Агенция „Пътна инфраструктура“ правят последния експертен съвет, заедно с експертите от БАН, Минно-геоложкия университет, УАСГ, за да вземат решение как да укрепят свлачището, като сроковете, които сме поставили, в най-оптималния вариант ставаше въпрос за края на годината при технологията не с анкелиране, а с изграждането на пилоти, ростверки, които да ги свържат, и подпорна стена. Говорим за около шест месеца при форсиране и мобилизиране на дейностите.БОЙКО БОРИСОВ: Тези камъни какво ще ги правят – ще ги извозват?НИКОЛАЙ НАНКОВ: Камъните ги извозват.Взривни дейности, обрушваме целия склон. Ще го начертая. Това е пътят, по трасето на пътя правим напречни пилоти около 1200 броя, които да подпират пътя. От тях вид тераса, пилоти, на самото свлачище и стоманобетонна стена с дебелина около метър и петдесет метра, за да задържа евентуално нова скална маса. И натискът, когато вържем, терасирайки двата вида пилоти с напречни ростверки, не се поема само от стената и от пилотите на самото свлачище, а 40% от масата и тежестта на евентуално бъдещи срутвания или свличания ще се поема и от пилотите, които са под пътя.Най-важното, което правим в момента, е пробивът с алтернативния път, който ще гарантира, че докато извършваме ремонтните дейности, ще има кратък обходен маршрут, не 30 километра както понастоящем, а ще заобикаля и ще удължава пътуването на хората от единадесетте села, около 3000 души, с не повече от километър и триста метра.Това е за Смолян. Във Варна бях през уикенда, и аз Ви докладвах. Строителна площадка е Варна, едва ли има в момента град в България, в който да се строи толкова.БОЙКО БОРИСОВ: Добре, това са важни неща.НИКОЛАЙ НАНКОВ: „Хемус“ започва в четвъртък. В петък издадохме строителното разрешение на участъка от Ябланица до пътен възел „Боаза“, това е разклонът за Тетевен, и в четвъртък ще правим официална първа копка.", "date": "2018.03.19", "title": "Борисов: Като си пукнеш гумата, какъв ЕС, какво Председателство"}
{"url": "https://offnews.bg/112/zhena-ubita-v-pernik-zadarzhaha-dashteria-j-677012.html", "text": "57-годишна жена е убита в Перник, съобщи МВР. Задържана е 34-годишната дъщеря на жертвата, която според съседи има психични проблеми.Мотивите за убийството не са ясни, не се знае и как точно е извършено то. По лицето на майката има рани, нанесени най-вероятно от нож, информира zapernik.comФаталният инцидент е станал през нощта в жилището, което са обитавали двете жени в квартал „Твърди ливади“.Жертвата има и син.", "date": "2018.03.19", "title": "Жена убита в Перник, задържаха дъщеря й"}
{"url": "https://offnews.bg/obshtestvo/11-000-uchiteli-i-personal-napuskat-sistemata-na-obrazovanieto-do-esen-677014.html", "text": "8 100 учители и 2 900 души персонал ще напуснат системата на образованието ни до есента.Това става ясно от проекта за национална програма \"Оптимизиране на вътрешната структура на персонала в институциите от системата на предучилищното и училищното образование\" на Министерството на образованието и науката.Той предвижда отпускането на 28 милиона лева за обезщетения на учители и персонал, които ще излязат от системата до 5 ноември 2018 г. Става въпрос за работещи в държавни, общински детски градини и училища, центрове за подкрепа на личностното развитие, регионални центрове за подкрепа на процеса на приобщаващото образование, Националния дворец на децата и Логопедичния център в София.Основната част от напускащите излизат от системата заради пенсионирането си, преструктуриране или закриване на образователна институция.Учител ще има право на обезщетение в размер на до 10 брутни заплати. За персонала максималният брой заплати е 8, става ясно от документа.Проблемът със застаряването на учителското съсловие у нас е много сериозен. По данни на Националния статистически институт към учебната 2016/2017 г. от общо 47 931 учители в общообразователните училища на 60 и повече години са 4 678 души. Най-голяма е групата във възрастта между 55 и 59 години - 9 616. Между 50 и 54 г. са други 9 095 педагози. От 45 до 49 г. са 8 834.С други думи, почти половината учители - 23 389 души - са на или над 50 години.Под 25 г. са само 506-има, между 25 и 29 - 1 948 учители.", "date": "2018.03.19", "title": "11 000 учители и персонал напускат системата на образованието до есента"}
{"url": "https://offnews.bg/obshtestvo/sofijska-sreshta-nauka-i-pravoslavie-po-sveta-676998.html", "text": "На 21 март 2018 г. (сряда) от 10 ч. в заседателната зала на хотел \"Кристал Палас\" (ул. \"Шипка\" 14) ще се проведе научна среща – дискусия, посветена на темата „Наука и православие”Лектори:проф. дфн Нина Димитрова (Институт за изследване на обществата и знанието – БАН)Моменти от историята на взаимоотношенията религия - наука в България (ХХ – ХХІ век)доц. д-р Павел Павлов (Богословски факултет - СУ „Св. Климент Охридски”)Православно богословие и наука в Българияпроф. дин Александър Костов и гл. ас. д-р Ивайло Начев (Институт за балканистика с Център по тракология – БАН)Проектът „Наука и православие по света” обединява усилията на учени от голям международен екип с цел изследване на отношенията и особеностите на диалога между наука и религия в страните със значими православни общности.Интердисциплинарният екип включва над 50 специалисти от 15 страни, представители на различни академични области, като природни науки, философия, история и богословие и др. Дейностите в рамките на „Наука и православие по света” имат научна и обществена значимост от една страна поради относителната неразвитост на изследванията на връзките между наука и религия като изследователска дисциплина. От друга страна значение има ниският интензитет на диалога между научния и религиозния светоглед в православен контекст в сравнение със ситуацията в страните, където преобладаващи са другите основни християнски деноминации.", "date": "2018.03.19", "title": "Софийска среща „Наука и православие по света”"}
{"url": "https://offnews.bg/sviat/pette-ikonomicheski-predizvikatelstva-na-chetvartia-mandat-na-putin-676999.html", "text": "През четвъртия си мандат руският президент Владимир Путин вероятно ще направи завой в икономика. Макар ситуацията в страната да се стабилизира след рецесията 2015-2016 година, перспективите за растежа са максимум 1-2%, а това е под целите, определени от Кремъл.Да се справи с липсата на работна силаАко Владимир Путин на няколко пъти засегна политиката за семейно планиране по време на предизборната си кампания, то причината е, че този въпрос е от решаващо значение. Населението на Русия в момента е 146,9 милиона души и то се е стопило с над пет милиона от 1991 година в резултат на острата демографска криза, последвала разпадането на СССР.Поколението, родено през първите постсъветски години, белязани от спад на раждаемостта, сега излиза на пазара на труда и може да се окаже, че има недостиг на квалифицирана работна сила, а това да възпрепятства растежа.Това поколение, което е по-малобройно, вече навлиза във възрастта самото то да има деца, откъдето пък последва ново силно понижение на раждаемостта през 2017 година.\"Ще имаме по-малко млади хора през следващите 10 до 15 години. Следователно един млад специалист с нови компетенции - технически и най-вече в областта на информационното програмиране - ще има цената на златото\", предупреди неотдавна бившият министър на финансите либералът Алексей Кудрин.Да реформира пенсионната системаВъзрастта за пенсиониране в Русия е 55 години за жените и 60 години за мъжете. Тя е сред най-ниските в света. Като се има предвид демографският спад, пенсионната система, която и без това е твърде слаба, се превръща във все по-голямо бреме за федералния бюджет.Владимир Путин призна на няколко пъти, че ще бъде необходима реформа, но досега винаги е допълвал, че моментът за това все още не е настъпил.Либералите, като Алексей Кудрин, проповядват постепенно увеличение на възрастта за пенсиониране до 63 години, но може да се окаже, че да се посяга на тази социална придобивка от съветската епоха е непопулярна мярка в страна, където мнозинството пенсионери трудно покриват своите разходи с ниските си пенсии.Като жест към прослойката от населението, която на практика пострада особено силно от скока на цените през последните години, Кремъл обяви в петък, че подготвя мерки, чиято цел е пенсиите да могат да се вдигат по-бързо от инфлацията.Да привлече инвестицииЗа да преодолее вътрешните препятствия, Владимир Путин редовно прави мили очи на чуждестранните инвеститори на икономически конференции, като им обещава да подобри бизнесклимата, подкопан от бюрокрацията, но освен това, според собствените му констатации, и от съдебни преследвания, които понякога са неоправдани.Според Крис Уифър, основател на консултантската компания Macro Advisory, \"Русия трябва да привлича повече чуждестранни инвестиции. Тя трябва да създаде благоприятна конкурентна среда (слаба рубла, ниски данъци за бизнеса и стимули за капиталовложенията) и да намали бюрокрацията\".Според анализаторите именно \"необходимостта от чуждестранни инвестиции освен това е причината, поради която Кремъл не отговори с ответни мерки на неотдавнашните американски санкции - властите не искат да затруднят още повече идването на чуждестранните инвеститори в Русия\".В петък Кремъл освен това обяви, че е натоварил премиера Дмитрий Медмедев и президента на централната банка - Елвира Набиулина - до 15 юли да подготвят \"план за действие\", за да се увеличи значително делът на инвестициите в икономиката, която продължава да бъде зависима от въглеводородите.Ако през 2017 година капиталовложенията са се увеличили с 4,4%, според статистическата агенция Росстат, то това нарастване се дължи основно на големи временни проекти като строящия се мост в Крим или обектите, свързани със Световното първенство по футбол.Да диверсифицира икономикатаВъпреки често повтаряните обещания на властта, по този въпрос не е направено нищо. Русия, която е богата с гигантски залежи на петрол и газ, продължава да е подвластна на колебанията на цените им, както показа кризата от 2015-2016 година. \"Това е очевидно неблагоприятно за перспективите за растежа\", отбелязва банка Alfa.За да може да се освободи от тази зависимост, Крис Уифър предлага да се заложи на предприемачеството и малките компании, като кредитите бъдат направени \"по-поносими и по-достъпни\". Той призовава освен това да се инвестира в роботиката, \"интелигентните\" технологии и изкуствения интелект.Лев Якобсон, професор в Московския икономически институт, посочва, че пътят, който трябва да се следва като пример, е \"впечатляващият растеж на производството на земеделския сектор\", който чупи рекорди по реколтите и износа през последните години.Да увеличи производителността\"Икономиката е твърде неефективна. Това се дължи на наследството на съветската система и на лесния растеж, дължащ се на петролното богатство през години 2000-2013-а\", посочва Крис Уифър. \"Има много неефективност в системата и, ако тя бъде коригирана, това би могло да доведе силен растеж\".Експертът посочва като пример петролния сектор, който, принуден от кризата, увеличи всекидневното си производство средно със 740 000 барела между август 2014 г. и ноември 2016-а: \"Промишлеността бе принудена да стане по-ефективна и иновативна\".За да се модернизират големите предприятия, правителството обяви редица планове за приватизация, но делът на държавата в икономиката бе увеличен през последните години от триумфиращия държавен капитализъм, благодарение на който петролната компания Роснефт значително нарасна. /Превод от френски: Румена Вълчева/", "date": "2018.03.19", "title": "Петте икономически предизвикателства на четвъртия мандат на Путин"}
{"url": "https://offnews.bg/sviat/9-godishno-dete-zastrelia-sestrichkata-si-zaradi-video-igra-676988.html", "text": "9-годишно момче в щата Мисисипи уби 13-годишната си сестричката, защото отказала да му даде контролера на игралната конзола, съобщи BBC. Според полицията момчето взело пистолета, след като се скарало със сестра си кой ще играе на конзолата. Предполага се, че изстрелът е направен в гръб, като куршумът е проникнал в мозъка на момичето. Малко по-късно тя загива в болницата в град Мемфис.По време на инцидента майката е била в съседната стая, където е хранила другите деца.Шерифът обясни още, че полицията в града досега не се е сблъсквала с подобен случай, в който 9-годишно дете да извърши такова убийство.Все още не е изяснено как момчето се е добрало до пистолета. Не е ясно и какви ще бъдат последствията за 9-годишното момче. ", "date": "2018.03.19", "title": "9-годишно дете застреля сестричката си заради видео игра"}
{"url": "https://offnews.bg/ikonomika/birenata-promishlenost-u-nas-41-mln-leva-investitcii-za-2017-ta-676997.html", "text": "Членовете на Съюза на пивоварите в България (СПБ) са направили 41 100 000 лева капиталови инвестиции в сектора за 2017 г. От началото на приватизацията на пивоварната промишленост през 1994 г. до днес инвестираният капитал е над 1 милиард и 240 милиона лева.Резултатите на индустрията, както и цялостната картина за дейността на организацията за миналата година, бяха представени на проведеното в началото на месеца годишното общо събрание на организацията.Инвестициите са предимно в обновяване на производствената база с нови съдове за пивоварене, ферментация и пастьоризация, с високо автоматизирани бутилиращи линии за РЕТ и стъкло, както и в модернизация и изграждане на цехове за съхранение на суровини, логистични центрове и инсталации за био-анаеробно пречистване на отпадните води.Данните от последните години показват, че по основните показатели за растеж на категорията като производство, реализация, консумация на бира на глава от населението са постигнати едни от най-високите нива от 30 години насам.Тя е категорична обаче, че конкуренцията между отделните играчи на бирения пазар в страната ще стане още по-силна. Факт, който винаги е в полза на потребителите и е най-добрият стимул за разширяване на гамата от нови марки и асортименти пиво, поддържане на безупречното качество на продуктите и създаване на креативни маркетинг решения.Пазарните данни, изнесени от СПБ, показват, че членовете на сдружението са реализирали общо 5 130 000 хектолитра бира за 2017 г., с 50 820 хектолитра по-малко от предходната. През 2015 г. реализираните хектолитри бира са били 5 050 110. Продължава положителната тенденция за намаляване на дела на продажбите на бира в РЕТ бутилки, който спада на 56%. Делът на стъклените опаковки е 23 на сто, на кеновете - 15%, а на кеговете – 6%. През миналата година пивоварните компании са разширили асортиментната си листа с 14 нови марки бира, към които трябва да се добавят още над 25 нови опаковки и десетки етикети.Членуващите дружества в Съюза на пивоварите в България общо заемат около 93% от пазара на бира в страната и имат 98-99% производствен дял от произвежданото у нас пиво. По данни на Агенция „Митници“ постъпленията от акциз за бира през 2017 г. са 79 376 485 лв., от които приносът на членовете на СПБ е 95%. За поредна година намаляват и количествата на вносно пиви от EС и трети пазари, като за 2017 г. импортът е 499 000 хектолитра.Приоритет за всички пивоварни и малцови компании продължава да бъде развитието им като иновативни предприятия. Според експертите това е от ключово значение за конкурентоспособността не само на отделните производители, но и за пивоварния сектор като цяло. През 2018 г. СПБ ще продължи да развива информационната кампания за качествата на пивото. Тя надгражда утвърдените до момента инициативи, които изцяло се вписват в общоевропейската комуникационна програма Positive Story of Beer.Под мотото „Бирата на фокус“ ще бъдат организирани редица събития в подкрепа на модерната бирена култура. Стремежът на СПБ е с тазгодишните дейности да се разширят познанията на всички любители на напитката, които се интересуват от пивоварната технология, практика и спецификите на категорията. Това ще се случи под формата на Национална бирена академия – начинание, подкрепено и от общоевропейския образователен портал BrewUP, който съдържа широка база данни за пивопроизводството и дава полезна информация за хората с предприемачески намерения в тази дейност.Представители на СПБ ще се включат и в първото общоевропейско изложение на Пивоварите на Европа - Forum Beer and Beyond, което ще се проведе на 7 и 8 юни в Брюксел. Освен с представянето на стотици марки бира, форумът ще включва много експертни събития и семинари, които обхващат всички аспекти на пивоварния бизнес – от регулациите, суровините и производствените стандарти – до търговските практики и биреното сомелиерство.", "date": "2018.03.19", "title": "Бирената промишленост у нас - 41 млн. лева инвестиции за 2017-та"}
{"url": "https://offnews.bg/nashite-avtori/iz-delnitcite-na-edin-lud-12-16-mart-677000.html", "text": "Понеделник, 12 мартНа конгрес на Партията на справедливостта и развитието в град Сакария, където живеят много изселници както от България, така и от другите балкански страни, турският президент Ердоган направил поредното провокативно изказване: \"Кърджали е част от нашите душевни граници\".По този повод Кристиан Вигенин вика: \"Ако душевните граници на Ердоган мръднат още малко, на срещата във Варна той ще се окаже домакин. Безличната позиция на МВнР прави съвсем реалистична шегата с шербета\".Това с шербета не беше шега. Президентът Радев съвсем сериозно посъветва премиера Борисов да прави, да струва, но да гледа на срещата Европа-Турция във Варна ролята на България да не се свежда до домакина, който разнася шербет.Между другото, Борисов, такъв, какъвто го рисува Комарницки, прилича точно на евнусите, които разнасят шербет. Но на живо не прилича чак толкова.От Външно отговориха на провокацията на Ердоган изключително любезно, малко в стил „Извинете, че ме настъпихте!“: „Днешните държавни граници са утвърдени с международни договори, признати от всички държави и не подлежат на съмнение, нито на преразглеждане. България и Турция, които се радват на отлични двустранни отношения, не правят изключение от тези договори\".Дано ги разбере агата. А може би е по-добре да не ги разбере…Утвърдените журналистически стандарти изискват за една информация да имаш поне два независими източника, пък ако имаш и три, още по-добре. У нас, ако намериш един източник, хвърляш капата до небето. Пък, ако е и независим, то си направо с Бога вечерял, но това почти не се случва. Затова сме принуден да съобщаваме разни работи на юнашка вересия. Например Фрогнюз твърди, че американците отрязали мераците на Борисов да посети Вашингтон. Ако че оня недорасляк зам.-министърът на външните работи Георги Георгиев се изхвърли, че предстои скорошна визита на Борисов в САЩ. Според жабите не предстои и скоро нямало да предстои.Причината за тази резервираност на Тръмп била в липсата на реформи в правосъдието и по-конкретно в прокуратурата, бездействието на държавата към сигналите за съмнителни сделки на Делян Пеевски, огромната корупция и отказът на правителството да се бори с нея. Ето още един случай, по който не можем да уплътним журналистическите стандарти. На страницата на Петър Низамов във Фейсбук се натъкнахме на интересно съобщение, което с известно притеснение ще споделим с вас. Лицето Петър Низамов стана известно покрай гонитбата на емигрантите по границата, заедно с Дивото Динко. Даже го арестуваха по едно време… Та на неговата страница четем: „През 1990 г. в Прага е проведена нарочна полицейска акция, в която са арестувани 22 българи, участвали в организиран трафик за откраднати автомобили. Лидерът им е Иво Карамански. Сред тях е Бойко Борисов! Той изкарва 8 месеца в затвора Панкрац!През 1991-92 г. Карамански и Борисов са върнати в България заедно с още 20 души… и 7 тома материали по случая. Българският съд обаче преценява, че няма опасност той да се укрие или да извърши ново престъпление и го освобождава с мярка за неотклонение парична гаранция – 2000 лева. По това дело така и не се стига до присъда“.Ако това е вярно, то би могло да обясни откъде тръгва омразата на Борисов към чехите и ЧЕЗ по-специално. Дето се казва, кучето винаги има опашка…Вторник, 13 мартНа заседание на ЕКОФИН (министрите на финансите на страните членки на ЕС), ръководено от Владислав Горанов, се решило да се задължат счетоводители, адвокати, банки и консултантски компании да докладват на данъчните власти за агресивни схеми, с които техни клиенти се опитват да избегнат данъчно облагане. Което ми се струва неземна глупост. Нали именно счетитата, адвокатите, консултантите ги измислят тези схеми, те с това си вадят парите!По повод тази нелепица, която противоречи на правата и свободите на гражданите, приятели във ФБ напомниха една Резолюция на Върховния съд в САЩ по делото Хенверинг срещу Грегъри от 1934 г., която гласи: „Всеки е в пълното си право да урежда своите финансови дела така, че да плаща колкото се може по-ниски данъци. Никой не е длъжен да планира печалбите и загубите си по най-изгодния за Министерството на финансите начин. Плащането на по-високи данъци не е въпрос на патриотичен дълг“.Това решение е много популярно в българските счетоводни среди. През живота си съм стъпвал в три счетоводни къщи и в две от тях го имаше изписано на лист А4 и лепнато на видно място. То е нещо като клетва да работят за клиента срещу държавата. Защото извечна истина е, че държавата живее от събраните данъци, населението от укритите. И в тази битка счетитата и адвокатите са страна, не са наблюдател!23-годишната попфолк певицата Нанси от Сандански се похвали в предаването на Милен Цветков, че се подложила на процедура за подмладяване на вагината. На 23 години!Какъв ли зор е видяла, за да се износи на такава ранна възраст? Некои си карат цял живот със старата…Вика на Милен, че, ако имал дефицити в сексуален план, да ѝ се обадел, можела да услужи. Жените много добре ги усещат тия работи. Дефицитите имам предвид…Но ще сбъркате, ако само от това предложение си направите заключения за Нанси. Тя сега завършвала компютърни технологии в родния си град Сандански! Компютърни технологии! В Сандански!Интересното е, че процедурата, на която се е подложила Нанси, освен освежаване на вагината, гарантирала и увеличаване на оргазмите и сексуалното удоволствие. Наричала се О-Shot (съкращение от The Orgasm Shot) и представлявала нехирургично лечение. Взема се кръв от пациентката, прекарва се през специална центрофуга и след това се инжектира в определени зони на влагалището. Приложима била и за мъже, но за тях не разбрах къде им се инжектира. Депутатът от БСП Славчо Велков в предаването \"Беновска пита\" на Канал 3. Един куп безсмислици си наговориха. За нейните ботуши, за неговото сако… Накрая Славчо подари на Беновска една… краставица. Да си я ползвала по предназначение… Беновска се дръпна обидено: \"Аз краставици не използвам!\".Сигурно заради нитратите…", "date": "2018.03.19", "title": "Из делниците на един луд (12-16 март)"}
{"url": "https://offnews.bg/obshtestvo/20-balgari-postradaha-pri-katastrofa-s-avtobus-v-egipet-677004.html", "text": "20 българи са пострадали при катастрофа днес с туристически автобус в Египет. По първоначални данни петима от тях са с фрактури, а останалите - с охлузни рани, съобщават от външно министерство. Днес сутринта около 09.15 ч местно време туристически автобус с около 40 българи се е преобърнал в района на град Марса Алам. Пътниците са отведени за преглед и в болницата в гр. Марса Алам. Те имат застраховки.Посолството ни в Кайро е в непрекъснат контакт с представителя на туроператора, който се намира в болницата. По разпореждане на министър Захариева дипломатите ни са в готовност да окажат пълно съдействие на пострадалите граждани.Български граждани, които желаят да получат актуална информация или да подадат сигнал за свои близки, могат да го направят на телефоните на посолството ни в Кайро: +202 273 63 025; +202 273 66 077 и +20 12 231 71 991", "date": "2018.03.19", "title": "20 българи пострадаха при катастрофа с автобус в Египет"}
{"url": "https://offnews.bg/offtopic/vestnik-hiuriet-izvadi-novi-predskazania-na-baba-vanga-sled-25-godini-677001.html", "text": "Предсказанията на петричката врачка баба Ванга са непреходна тема за жълтите вестници по цял свят.Минат се - не минат няколко месеца и се появяват все нови и непубликувани пророчества на жената, която почина през далечната вече 1996 г.Днес и турският вестник \"Хюриет\", който не би трябвало да се определя като булевардно издание, разкри нови предсказания с конкретика по години за това какво ни очаква.Ето ги:Предсказанията на баба Ванга за бъдещето:2018 — Новият господар на света ще бъде Китай.2023 — Орбитата на света ще се промени.2043 — Една мюсюлманска държава ще бъде единственият господар на Европа.2046 — Няма да има човешки орган, който да не се лекува. Засегнатите органи ще се заменят с нови.2076 — В целия свят ще се утвърди безкласов комунистически строй.2088 — Всички болести ще се лекуват в рамките на няколко секунди.2097 — Стареенето ще се забави.2167 — Ще се появи нова религия.2304 — Ще бъде разгадана тайната на Луната.3005 — На Марс ще избухни война.3797 — Ще настъпи краят на света. На друга планета ще започне нов живот за човечеството.", "date": "2018.03.19", "title": "Вестник Хюриет извади нови предсказания на баба Ванга: След 25 години ислямът ще владее Европа"}
{"url": "https://offnews.bg/futbol/shef-v-tcska-kam-levski-gordi-li-ste-kak-otrazihte-derbito-677010.html", "text": "Административният директор на ЦСКА Милко Георгиев не пропусна да изкоментира начинът, по който официалният сайт на Левски отрази загуба с 0:1 в дербито на България.Според сайта на \"сините\", Левски бил загубил среща от 26-ия кръг, като името на съперника се появяваше едва в статистиката от двубоя, при това написано с малки букви.Георгиев взе отношение и по повод публичната изява на изпълнителния директор на Лудогорец Ангел Петричев, който реши да \"флиртува\" с феновете на Левски преди мача и нападна главния мениджър на \"червените\" Стойчо Стоилов.Ето какво публикува Георгиев във Фейсбук:\"Здравейте приятели! Честита победа на всички Армейци!Сега, когато страстите се поуспокоиха, искам и аз да кажа няколко думи... Сега разбраха ли всички, че срещу нас се води война? Как иначе да си обясним безумния час, в който се игра този мач? Как да си обясним, че при далеч по-поносими условия, мач от същия шампионат беше отложен само няколко дни по-рано? Дали защото идеята беше да се обезличи сблъсъка, или да не може по-добрият отбор, отборът стараещ се да играе футбол да има предимство?Цяла седмица ни атакуваха знайни и незнайни \"специалисти\", имаше и \"приятелски огън\", но това само сплоти редиците!!! Вчера след мача един приятел левскар ми написа \"Най-много ме натъжи, че за пореден мач чорбата бяха едно цяло с публиката си. Супер и фокусирани до последно.\" Това казва всичко...Искам да взема отношение и по поредното неадекватно отношение от страна на самопровъзгласилия се като династия господин от Делиормана!Имам няколко прости въпроса: 1. Когато говорите за \"маркетингов трик\", бихте ли разяснили и на нас как точно вашият клуб взе участие в ЕКТ сезон 2012/2013? 2. Ново течение в маркетинга ли е Ася? 3. Маркетинг ли е да копираш емблемата на чужд клуб? Винаги буди насмешка, когато някой като вас, претендиращ за интелигентен човек, започва да се държи като обикновен фен, опитвайки се да се хареса на масата... Вместо да ни броите титлите, помислете върху въпроса защо ЦСКА е олицетворение на любов и страст и защо вашият клуб е наричан \"проект\"...По отношение на Стойчо Стоилов - там горещо ви препоръчвам, когато той говори за футбол, вадете тефтерчето и записвайте!Две думи и за вчерашния ни противник... Жалко и обидно за Вас като ръководители на голям клуб е да държите ниво, отговарящо на четвъртодивизионен клуб! Нима сте горди от начина, по който отразихте дербито в официалния ви сайт? Ако отговорът е да, то е жалко - не за нас...\".P.S. Днес класирането на Първа лига в сайта на Левски беше коригирано и вече е коректно. ", "date": "2018.03.19", "title": "Шеф в ЦСКА към Левски: Горди ли сте как отразихте дербито?"}
{"url": "https://offnews.bg/izvan-terena/maradona-pozdravi-putin-za-preizbiraneto-mu-677009.html", "text": "Аржентинската легенда Диего Армандо Марадона поздрави президента на Русия Владимир Путин за за преизбирането му. Путин, който вчера бе преизбран за четвърти мандат с над 76 на сто от гласовете, ще бъде начело на държавата до 2024 година. Марадона използва официалния си профил в социалната мрежа Инстаграм, публикувайки поздвав за президента:\"Изключителни резултати на Владимир Путин. Изразявам възхищението си от него, защото с години поддържа убежденията си със същата енергия. Поздравявам руския народ\".Очевидно отношенията меджу двамата са доста приятелски, след като през лятото аржентинецът бе на посещение в Санкт Петербург и Москва във връзка с Купата на конфедерациите, а според някои слухове страната толкова му е харесала, че е пожелал да получи руско гражданство.", "date": "2018.03.19", "title": "Марадона поздрави Путин за преизбирането му"}
{"url": "https://offnews.bg/obshtestvo/turbini-i-parcheta-ot-bivshia-mavzolej-palniat-podzemiata-mu-tarsiat-677003.html", "text": "До 1 април общинското предприятие Софинвест трябва да направи заснемане и пълно обследване на подземията на бившия мавзолей. На тази база ще се реши и къде ще бъдат входовете към бъдещия музей - филиал на СГХГ, която ще се създава под земята. Входовете ще са най-малко два, един за граждани и един за администрацията, документите и т.н., разказа за OFFNews Малина Едрева, шеф на комисията по култура в СОС. Към трите нива под земята с обща площ 1460 кв метра в момента води една шахта в Градската градина.В подземията е пълно с огромни турбини, които трябва да бъдат изнесени, допълни тя. По една от вид обаче ще бъде запазена като експонат за бъдещия музей.В помещенията сега има и строителни отпадъци, останали от взривяването на мавзолея, на много места има течове, каза още Едрева. Първият етаж на Бронзовата къща вече е пристигнал в София, инсталацията \"чака\" последно обследване на здравината на изградената бетонна площадка, за да се извиси на мястото на някогашния мавзолей, допълни шефът на комисията по култура.   ", "date": "2018.03.19", "title": "Турбини и парчета от бившия мавзолей пълнят подземията му, търсят места за входове в бъдещия музей"}
{"url": "https://offnews.bg/analizi-i-komentari/vlastta-pravi-opit-da-se-vkoreni-chrez-represiven-aparat-ot-timurovski-676993.html", "text": "Годината, в която МВР се похвали със , властта прави сериозни опити да разшири репресивния си апарат, ангажирайки обществеността с присъщи на държавната машина дейности.Случаят с  и урбанизираните територии, който светкавично беше пратен на Конституционния съд от президента и главния прокурор, е само един елемент от широкия размах на управляващите, с който се прави опит за преврат в системата на сигурността. Преди това бяха прокламираните идеи за връщане на казармата, последваха промени в Закона за МВР, с които бяха дадени полицейски правомощия на неквалифицирани цивилни служители, премина се през , в която гражданският оборот беше ангажиран с опазването на сигурността и се приключи с авангардното предложение  с разширени правомощия, включително и да задържат граждани.Нека направим едно елементарно събиране. МВР има амбицията да назначи 770 души по трудови правоотношения. Заради неспособността на ръководството на министерството да компенсира недостига на униформени беше дадена възможността новата група от \"цивилни\" служители да разполагат с широк кръг правомощия - задържане на лица, регистриране на сигнали и жалби, връчване на призовки и съобщения и придобиване на информация от явни източници за подготвяни или вече извършени правонарушения. Законът остави широко отворена вратата тези лица, които не могат да покрият изискванията на ЗМВР за униформени служители, да могат да заместват полицаи и служители на пожарната. Нещо повече - властта разчита на цивилни освен за справяне с проблемите с битовата престъпност, но и за . Очевидно обаче това не е достатъчно, за да се осъществи идеята за полицай във всяко село, както е записано в , и парламентът скоростно прие Закона за частната охранителна дейност (ЗЧОД). В него не само въвеждането на охрана на урбанизирани територии е проблем. Там е записано също, че частните охранители ще бъдат третирани като длъжностни лица, взаимодействащи си с органите на реда. Те, както и сега, също имат правомощия да извършват \"граждански арести\". По данни на , заетите в частния охранителен бизнес са близо 90 000 души. Да прибавим и поредната група \"тимуровци\" - тези, които . Тази група наемници ще имат правомощия по опазване на обществения ред, а дори и по организацията на движението по пътищата. Те ще имат и правомощията да задържат граждани, ако установят нарушаване на обществения ред, като ще могат да привикват свои съграждани \"по спешност\". Броят на тази нова група служители към всичките 265 общини в страната не може да бъде определен, но със сигурност би надвишил 1000.А сега прибавете и правомощията на служители от НСО, военна полиция, военнослужещи и  да извършват арести при извънредни ситуации, то \"командата на Тимур\" в най-лошия сценарий може да набъбне до шестцифрено число. В тези сметки не е включен административният апарат, който беше впрегнат в опитите за потъпкване на контрола над специалните разузнавателни средства с атаката на ДАНС и прокуратурата над Националното бюро за контрол на СРС, с намеренията на МВР да , като \"въоръжи\" полицаите си с камери на ревера, криминализирането на чисто икономически отношения, приравнявайки служителите в частните фирми към длъжностни лица и естествено - новосъздаденият спорен антикорупционен орган. Все по-очевидно става, че цитираните законови промени не са резултат единствено от некомпетентността на законодателя, а и от плавен и постепенен опит за \"вкореняване\" на властта през задния вход. Подобно разширяване на репресивния апарат и правомощията му, настройвайки гражданите едни срещу други, все повече връща практики от годините на тоталитаризма, когато параноята на властта беше по-голяма от самата власт. Това показва само едно - днешните управляващи по никакъв начин не са успели да надмогнат бремето на миналото, в което, немалка част от тях, са били формирани като личности. ", "date": "2018.03.19", "title": "Властта прави опит да се вкорени чрез репресивен апарат от тимуровски команди"}
{"url": "https://offnews.bg/sviat/hvarliaha-zapalitelni-bombi-po-posolstvoto-na-turtcia-v-dania-676973.html", "text": "Най-малко двама души са нападнали посолството на Турция в Копенхаген със запалителни бомби рано днес, съобщава Ройтерс.  Няма пострадали при нападението, което е причинило само леки материални щети по фасадата, казват от полицията в града. Сградата е била празна по време на атаката.Полицията е започнала разследване по случая. Никой не е арестуван към момента, съобщи полицейски представител пред Ройтерс.", "date": "2018.03.19", "title": "Хвърляха запалителни бомби по посолството на Турция в Дания"}
{"url": "https://offnews.bg/sviat/vseki-lider-kojto-pozdravi-putin-e-sauchastnik-v-svetovnata-vojna-sr-676974.html", "text": "Всеки свободен световен лидер, който поздравява Путин за неговите \"избори\", е съучастник в световната война срещу демокрацията. Те подкопават собствения си статут на свободно избрани лидери.Това написа в Twitter световният шампион по шахмат, обществен деец и виден опозиционер на руския президент Гари Каспаров.Над 55 милиона руснаци подкрепиха Путин на  в Русия вчера, което прави над 76% от гласоподавателите. ", "date": "2018.03.19", "title": "Всеки лидер, който поздрави Путин, е съучастник в световната война срещу демокрацията"}
{"url": "https://offnews.bg/ikonomika/zhp-sindikat-bdzh-se-iztochva-i-se-vodi-kam-falit-677007.html", "text": "БДЖ се води към умишлен фалит, заявиха от \"Първи частен синдикат\" по повод  за която OFFNews пръв алармира, а министърът на транспорта Ивайло Московски Процедурата на \"БДЖ - Пътнически превози\" ЕООД е с щедър бюджет от 4 082 400,00 лева без ДДС, а основната част от дейностите ще се извършат от служители на БДЖ, в халета на БДЖ и с резервни части на БДЖ. Фактурите обаче ще бъдат пратени и платени на предварително известна частна компания.От Първи частен синдикат настояват всички дейности по техническо обслужване и ремонт на локомотивите да не \"бъдат изнасяни\" извън поделенията на БДЖ, защото така се оскъпява услугата и се облагодетелстват частни фирми, приближени до управляващите, източване на трите дружества: \"Холдинг БДЖ\" ЕАД; \"БДЖ - Пътнически превози\" ЕООД;\"БДЖ - Товарни превози\" ЕООД.Според профсъюза така държавните фирми се водят към ликвидация, фалит и разпродажба.", "date": "2018.03.19", "title": "Жп синдикат: БДЖ се източва и се води към фалит"}
{"url": "https://offnews.bg/politika/georgi-gergov-pusna-biuletina-za-putin-v-plovdivska-sektcia-676978.html", "text": "540 граждани на Руската федерация дадоха своя глас за президентските избори в Пловдив, каза пред БТА Павел Журавлев, председател на избирателната комисия в Пловдив. Той уточни, че за провеждането на изборите тук са доставени 3493 бюлетини, а избирателната активност в града на тепетата е била същата, както и на предишните избори. Павел Журавлев обаче отказа да коментира изборни резултати, като посочи, че те са предоставени на ангажираните с изборите власти.В изборния ден своето право на глас е упражнил и почетният консул на Русия в Пловдив Георги Гергов. По думите му този ден е важен не само за Русия, но и за България, и за света. Русия е необходимият за човечеството балансьор, се посочва в съобщение от пресцентъра му.Гергов призна, че е пуснал бюлетина за Путин, който и спечели убедително изборите с над 76% от одобрението на гласувалите. Областният лидер на БСП е с двойно гражданство и точно в 13,05 часа гласува на изборите за руски президент в бившия клуб \"Берьозка\" на ул. \"Иван Вазов\" 25. Изборите за президент на Русия в България се проведоха в четири български града - София, Варна, Русе и Пловдив, като право на глас имаха всички руски граждани, които са навършили 18 години и притежават валиден паспорт на Руската федерация.", "date": "2018.03.19", "title": "Георги Гергов пусна бюлетина за Путин в пловдивска секция"}
{"url": "https://offnews.bg/obshtestvo/vremeto-dnes-hladno-i-s-vazmozhnost-za-sniag-676967.html", "text": "Атмосферното налягане е значително по-ниско от средното за март - ще започне отново да се понижава. Днес над страната ще преобладава облачно време и на много места ще превалява слаб дъжд, в Северозападна България – слаб сняг.В централните райони на Дунавската равнина са възможни поледици. Ще духа умерен, в Дунавската равнина и източните райони – временно и силен вятър от изток-североизток. Максималните температури ще са от 3-5° в Северна, до 10-13° на места в Южна Българи - това е прогнозата за времето на Националния институт по метеорология и хидрология (НИМХ) при БАН.През нощта срещу вторник, с преминаването на нов средиземноморски циклон, валежите от запад ще се активизират. С понижението на температурите на много места в Северна България и по високите котловинни полета на Западна, ще завали сняг, в останалата част от страната – дъжд.Над Черноморието ще бъде предимно облачно, на места със слаби валежи от дъжд. Ще духа умерен и временно силен вятър от изток-североизток. Максимални температури на въздуха: 2-7°. Вълнението на морето ще е 3 - 4 бала. Температурата на морската вода е 6 - 8°.Над планините ще бъде e облачно, на много места с валежи от сняг, под около 1200 метра - от дъжд. Ще духа силен, по билата бурен юг-югозападен вятър. Максималната температура на височина 1200 метра ще е около 4°, на 2000 метра - около минус 1°.", "date": "2018.03.19", "title": "Времето днес - хладно и с възможност за сняг"}
{"url": "https://offnews.bg/sviat/kitajskiat-prezident-pozdravi-putin-za-izbornata-pobeda-676969.html", "text": "Китайският президент Си Цзинпин поздрави днес руския си колега Владимир Путин за преизбирането му. Си заяви, че китайско-руските отношения са в своя зенит и са образец за международни отношения, предаде Франс прес, като цитира китайската агенция Синхуа.Отношенията между двете страни \"са на най-доброто равнище в историята и това е пример за изграждане на нов тип международни отношения, основани на взаимно уважение, равнопоставеност и справедливост\", гласи послание на китайския президент, който в събота бе преизбран единодушно за държавен глава от китайския парламент.Си, който заема постовете ръководител на Китайската комунистическа партия и главнокомандващ на въоръжените сили, получи нов петгодишен мандат. Преди това конституцията бе променена, за да може той да остане президент и след мандата, завършващ през 2023 г. Така Си може да остане президент до края на живота си, отбелязва АФП.Путин, който вчера бе преизбран за четвърти мандат с над 76 на сто от гласовете, ще бъде начело на държавата до 2024 г.\"Китай е готов да работи с Русия, за да се постигне още по-голям напредък в китайско-руските отношения и да се укрепва световният мир\", се казва в посланието на Си Цзинпин до Владимир Путин.", "date": "2018.03.19", "title": "Китайският президент поздрави Путин за изборната победа"}
{"url": "https://offnews.bg/izvan-terena/plashat-79-godishnia-trapatoni-s-izhvarliane-ot-doma-677002.html", "text": "Италианската легенда в треньорската професия Джовани Трапатони призна, че е получил наскоро оферта да поеме отново футболен тим.Преди два дни Трап навърши 79 години, но не е загубил страстта по любимата игра. Той се позамислил дали да приеме предложението, но в размислите му бързо се намесила съпругата му Паола. Тя му заявила в прав текст, че тръгне ли отново на работа ще смени ключалката и той ще трябва да спи на улицата.\"Трябва да призная, че треньорската пейка ми липсва! Имах и предложения, наскоро дойде поредното такова, но жена ми ми каза, че ако още веднъж изляза от къщата, ще смени ключалката. \"Излез и повече не се връщай\", ми рече тя. Работата ми липсва.Често се връщам в спомените. Няма да забравя как ми съобщиха, че на другия ден ще дебютирам в Серия \"А\" с фланелката на Милан. Не мигнах цяла нощ от вълнение\", сподели именитият спец пред RAI.В кариерата си на треньор Трапатони е печелил 7 титли в Италия (6 с Ювентус и 1 с Интер), 3 Купи на УЕФА и 1 Купа на европейските шампиони. За последно Трапатони води Ватикана Сити през 2010 г. От 2000 до 2004 година пък бе начело на италианския национален отбор.", "date": "2018.03.19", "title": "Плашат 79-годишния Трапатони с изхвърляне от дома"}
{"url": "https://offnews.bg/obshtestvo/iazovirite-za-koito-obshtinite-niamat-pari-shte-stanat-darzhavni-676977.html", "text": "Всички язовири, които са общински, но за които общините нямат средства да ги поддържат, ще преминат към новосъздадено държавно предприятие. Това съобщи по Би Ти Ви министърът на околната среда и водите Нено Димов.Димов каза, че днес при вицепремиера Валери Симеонов ще има междуведомствена среща, на която ще бъдат уточнени текстовете на промени в закона, с които язовирите ще преминат към новото предприятие. Една от идеите е язовирите първо да бъдат категоризирани.„И аз не съм си застраховал апартамента срещу наводнение. За да направи това, човек трябва да има някаква застрахователна култура“, отговори Димов на въпроса как може да се помогне на хората, чиито домове бяха наводнени миналата седмица от прелели язовири.Ще се съобразим със заключенията от проверките на прокуратурата на изпълнението на концесионния договор за ски зоната над Банско, каза министър Димов.", "date": "2018.03.19", "title": "Язовирите, за които общините нямат пари, ще станат държавни"}
{"url": "https://offnews.bg/sviat/nad-55-mln-dushi-sa-glasuvali-za-putin-676970.html", "text": "Над 55 милиона руснаци са гласували за действащия президент Владимир Путин на президентските избори в Русия вчера, предаде ТАСС, като цитира Централната избирателна комисия.Резултатите от обработката на 98,5 процента от протоколите на избирателните секции сочат, че за Путин за гласували 55 013 955 души, което прави над 76% одобрение. Според ТАСС резултатът на Путин в тези избори е рекорден. През 2000 г. той е получил 52,94 на сто от гласовете и за него са гласували 39,74 милиона души; през 2004 г. е спечелил 71,31 на сто и гласовете на 49,5 милиона души, а през 2012 г. - 63 на сто и гласовете на 45,6 милиона души.Избирателната активност вчера е била над 67 на сто.\"Голос\", най-авторитетната в Русия група за наблюдение на изборите, е регистрирала днес над 2500 нарушения на вота. Най-много, около 500, са били те в столицата Москва. ЦИК съобщи, че е получила над 670 жалби.Регистрирани са пълнения на урни с бюлетини, \"стимулиране\" на избиратели да гласуват, включително чрез заплахи, че ще останат без работа, атаки срещу наблюдатели.\"Нека пресметнем. Мислите ли, че ще остана на власт, докато стана на 100 години?\", бяха първите думи на Владимир Путин в отговор на журналистически въпрос дали ще се стреми към още един президентски мандат след 2024 г. Руският президент даде пресконференция тази нощ в предизборния си щаб.", "date": "2018.03.19", "title": "Над 55 млн. души са гласували за Путин"}
{"url": "https://offnews.bg/politika/dsb-poiska-koalitcia-s-da-balgaria-shte-rabotiat-za-predsrochni-iz-677008.html", "text": "ДСБ даде мандат на своя председател ген. Атанас Атанасов за \"създаване на траен политически съюз\" между тях и партия \"Да, България\". Това решение беше взето на заседание на Изпълнителния съвет на ДСБ, което се проведе вчера в Пловдив.Съветът на ДСБ реши още да постави като приоритет \"необходимостта от изграждане на силен, политически съюз в център-дясно, с основна цел сваляне на управлението на авторитарния режим “Борисов”, възстановяване на парламентарната република, противодействие на корупцията и повишаване благосъстоянието на българските граждани\". От ДСБ оценяват управлението на страната като изключително опасно, създаващо неустойчивост с постоянните си скандали и напрежение във всички сектори важни за гражданите, застрашаващо демокрацията, сигурността и европейския път на България. Според тях правителството неизбежно води страната към политическа криза и предсрочни парламентарни избори.Резолюцията на ДСБ е в три точки, ето пълния ѝ текст: Изпълнителният съвет на ДСБ:1. Оценява управлението на страната като изключително опасно, създаващо неустойчивост с постоянните си скандали и напрежение във всички сектори важни за гражданите, застрашаващо демокрацията, сигурността и европейския път на България. С това поведение Правителството неизбежно води страната към политическа криза и предсрочни парламентарни избори.2. ДСБ приема като приоритет необходимостта от изграждане на силен, политически съюз в център-дясно, с основна цел сваляне на управлението на авторитарния режим “Борисов”, възстановяване на парламентарната република, противодействие на корупцията и повишаване благосъстоянието на българските граждани.3. Дава мандат на председателя на ДСБ за създаване на траен политически съюз между ДСБ и Да България, отворен за разширяване към други демократични, опозиционни политически субекти.", "date": "2018.03.19", "title": "ДСБ поиска коалиция с 'Да, България', ще работят за предсрочни избори"}
{"url": "https://offnews.bg/obshtestvo/bez-voda-v-chasti-ot-simeonovo-vitosha-i-tcentara-676968.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството. Заради изпълнение на инвестиционен проект за изграждане на улична канализация на ул. „Акад. Димитър Ангелов“, кв. „Симеоново“, се налага спиране на водоподаването от 9:00 до 19:00 часа на ул. „Акад. Димитър Ангелов“, ул. 75, ул. „Извор“ от №15 до ул. „Акад. Димитър Ангелов“. След възстановяване на водоснабдяването е възможно временно повишаване мътността на водата.След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.Във връзка с диагностика на трасе на уличен водопровод на ул. „Данаил Крапчев“, кв. „Витоша“ , се налага спиране на водоподаването от 10:00 до 19:00 часа по ул. „Емануил Попдимитров“ от ул. „Ангел Каралийчев“ до ул. „Трифон Кунев“ , ул. „Трифон Кунев“, по ул. „Данаил Крапчев“ от ул. „Йордан Стубел“ до ул. „Трифон Кунев“.Подмяна на спирателен кран на бул. „Патриарх Евтимий“, Център, налага спиране на водоподаването от 09:00 до 19:00 часа по бул. \"Патриарх Евтимий“ от бул. „Витоша“ до ул. „Георги Сава Раковски“.Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. спиране на водата. ", "date": "2018.03.19", "title": "Без вода в части от Симеоново, Витоша и центъра"}
{"url": "https://offnews.bg/obshtestvo/uran-trovi-vodata-na-starozagorskoto-selo-kazanka-676981.html", "text": "Трети ден хората от старозагорското село Казанка не могат да пият вода. Водата в селото е замърсена с уран. Пробите от местните водоизточници в селото за изпратени за изследване.Хората в старозагорското село Казанка се притесняват, че замърсяването с уран във водите на селото идва от военния полигон. Там се намират и водоизточниците, заяви в ефира на Нова тв кметският наместник на селото Елка Михайлова.Водата от чешмите е неизползваема за битови цели. С нея не може и да се готви. Естествен уран над нормите прави водата опасна. Жителите на селото получават питейна вода, доставена с водоноски.Националния център по радиобиология ще изследва новините проби.Докато не излязат резултатите забраната за използване на водата за пиене и готвене остава.", "date": "2018.03.19", "title": "Уран трови водата на старозагорското село Казанка"}
{"url": "https://offnews.bg/obshtestvo/shefat-na-evropol-v-es-ima-okolo-30-000-potentcialni-teroristi-676982.html", "text": "Около 30 хиляди души в Европа са потенциални терористи, всички страни в ЕС за застрашени от тероризъм. Това обяви директорът на Европол Роб Уейнрайт по бТВ. Тези хора са вдъхновени, но не са подчинени на „Ислямска държава”, обясни Уейнрайт.Основните заплахи днес срещу Европа са много комплексни – има експлозия от терористичната дейност през последните години, има киберзаплахи и много групи, които наподобяват мафии в много държави, коментира още директорът на Европол.Днес в НДК се провежда една от най-важните срещи в рамките на българското Председателство с участието на Европол. ", "date": "2018.03.19", "title": "Шефът на Европол: В ЕС има около 30 000 потенциални терористи"}
{"url": "https://offnews.bg/analizi-i-komentari/kato-porasna-iskam-da-stana-razuznavach-i-kolektcioner-676985.html", "text": "Назначаването на шефа на ЦРУ Майк Помпео за държавен секретар на САЩ и откриването в София на изложба с особено ценни антики, собственост на Васил Божков, връщат към два въпроса без отговор. Как да се отнасяме към фигурата на разузнавача и към фигурата на колекционера. Какъв спрямо тях е общественият интерес и каква е моралната оценка и ако интересът и оценката влязат в противоречие, кое трябва да е водещо?При разузнавача – обобщен образ на тайните служби, моралната колизия е заложена по условие. Защото той принадлежи на „добрите”, когато е наш. Когато е чужд, задължително е от „лошите”. Частичен морал обаче няма, той е възможен, само ако доброто и злото са всеобщи категории. Само ако, както настоява Кант, действаш така, че максимата на твоето действие да стане универсален закон.И тук на помощ на „добрите” идват „лошите” – щом те имат своите разузнавания, и ние, за да се защитим, няма как да нямаме нашето. Което обаче не значи, че то се превръща в морално добро, а само в „необходимо зло”. От това, че разузнавачът извършва престъпления с одобрението на държавата, те не престават да бъдат престъпления. И стават видими за всички, когато замирише на смърт в новините, като скандала с отравянето на Сергей Скрипал и дъщеря му. Тайните служби са срамната тайна на демократичните общества, което предполага ролята им да се сведе до неизбежния минимум.Тенденцията обаче е точно обратната – все по-голяма част от правенето на политика и особено на геополитика минава през тях. Новите технологии разшириха възможностите им да предопределят изборните резултати. Властта е на този, който ги държи в ръцете си.Масовата култура на свой ред представя разузнавача като герой, децата мечтаят да станат Джеймс Бонд и тем подобни. У нас стари „кримки” от ДС са си извоювали привилегията да говорят от „последна инстанция” с днешна дата и тъкмо те да казват кое е добро и зло в живота на невинните.Социалният свят е разделен на видима и невидима част и докато във видимата всички се представят за защитници на човешките права, в невидимата строят апарати за нарушаването им.За да забравим, че не разузнавач, а човек звучи гордо.Колекционерите също са „рицари на забравата” – блясъкът на безценните образци от културното ни наследство, трябва да ни откаже от неудобни подозрения. Като това, че действията на иманярите обикновено са незаконни. Че намереното на „долната земя” не принадлежи на този, който го е намерил, а на държавата. Че произходът му трябва да бъде доказан. Че влагането на капитал в предмети с неизчислима стойност е добър начин за изпирането му.Има, разбира се, и насрещни аргументи. Като този, например, че и световните музеи повече или по-малко са резултат на кражба. Че търговията е човешко право и всяко нещо може да търси своя пазар. Че богатите колекционери по-добре от бедната държава могат да реставритат и съхранят материалните й ценности и, ако не им се пречи със специално направени срещу тях закони, гордо да ги показват на публиката. Че ако откажем да се съобразим със завареното положение в една сфера, трябва да разплетем цялата кошница на прехода. Каквито идеи, впрочем, се появиха около приватизацията и бързо изчезнаха.Въобще, очакването е за „втора прошка”. След като не подложихме на лустрация несправедливо облагодетелствалите се от комунизма, от каква позиция да го направим с облагодетелствалите се от посткомунизма. Пък и бенифициентът и на двете прошки най-вероятно е един и същ.", "date": "2018.03.19", "title": "Като порасна, искам да стана разузнавач и колекционер"}
{"url": "https://offnews.bg/tenis/federer-vse-pak-ne-vseki-den-slantceto-gree-676989.html", "text": "Световният номер 1 в мъжкия тенис Роджър Федерер сподели, че е разстроен от изпуснатата победа срещу аржентинеца Хуан Мартин дел Потро във финала на Мастърс 1000 турнира в Индиън Уелс. Швейцарецът изпусна три мачбола в третия сет и в крайна сметка отстъпи с 1:2 сета (4:6, 7:6, 6:7).\"\", каза Федерер.", "date": "2018.03.19", "title": "Федерер: Все пак не всеки ден слънцето грее"}
{"url": "https://offnews.bg/obshtestvo/nadziratelite-v-belene-iskat-obezshtetenia-protestite-prodalzhavat-676975.html", "text": "Надзирателите от Белене искат обезщетение за нарушени трудови, икономически права и интереси, съобщиха от Синдиката на служителите в затворите в България.Осемдесет и един служители на Беленския затвор са се включили в подписка, с която настояват за спазване на Конституцията на РБ, ЗИНЗС, ППЗИНЗС, ЗМВР от „адресатите“ в подписката. Тя е адресирана до министъра на правосъдието, главния директор на ГД \"Изпълнение на наказанията\", началника на Затвора - гр. Белене и председателя на УС на Синдикат на служителите в затворите в България.С подписката се настоява за обективно отчитане, съответно заплащане на полагания труд и допълнително полаган извънреден труд, извън установеното работно време в Затвора гр. Белене, както и спазването, респективно обезпечаването на редица субективни права, регламентирани в специалните закони по отношение на служителите на институцията.С нея се иска \"честно отчитане, съответно заплащане на положения от всеки един служител допълнителен извънреден труд\" съгласно разпоредбите в специалните закони, предвид постановени съдебни решения в полза на служителите. Подписалите подписката искат в едномесечен срок да получат парично обезщетение за нарушени трудови, икономически права и интереси за 3 /три/ годишен период назад, считано от датата на входящия номер на подписка. Да им бъде изплатена и левовата равностойност за непредоставената целево предпазна храна и противоотрови за всяко дежурство /наряд/, както и разликата от 0,40ст. от сумата 1 /един/ лев за непредоставени в пълен размер тонизиращи или ободряващи напитки в нощните смени, настояват още надзирателите на затвора в гр. Белене.Социалното недоволство в затворите продължава. Протести пред затворите днес са насрочени за Бобов дол от 9.00 ч. и Варна от 12.00 ч., във Враца и Ловеч от 9.00 ч. на 21 март и Пазарджик на 22 март. Синдикатът на служителите в затворите в България оповести програма, с която продължава кампанията „Европа и за нас“. Плана предвижда трети пореден протест в София, пред правосъдните министри на страните от ЕС на 26 март.", "date": "2018.03.19", "title": "Надзирателите в Белене искат обезщетения, протестите продължават"}
{"url": "https://offnews.bg/tenis/grigor-dimitrov-ostava-4-v-sveta-676972.html", "text": "Най-добрият ни тенисист Григор Димитров запази четвъртото място в обновената тази сутрин световна ранглиста въпреки отпадането още във втори кръг на турнира от сериите \"Мастърс 1000\" в Индиън Уелс.Българинът има 4600 точки, а следващото му участие е на турнира в Маями.Лидер е Роджър Федерер от Швейцария с 9660 точки, който загуби вчера финала на турнира в Индиън Уелс в три сета от Хуан Мартин дел Потро, който вече е номер 6 в света.Втори и Рафаел Надал с 9370 точки, а топ 3 допълва хърватинът Марин Чилич с 4905.Вчера Григор поздрави треньора си Дани Валверду с рождения му ден, който беше на 17 март.", "date": "2018.03.19", "title": "Григор Димитров остава №4 в света"}
{"url": "https://offnews.bg/sviat/akrobat-ot-tcirk-dio-solej-padna-i-zagina-po-vreme-na-shou-676983.html", "text": "Акробатът Ян Арно е паднал по време на въздушно изпълнение в Тапма, Флорида. Той е бил откаран веднага в болница, но лекарите не са успели да спасят живота му. 38-годишният Арно беше част от трупата на прочутия цирк Цирк дьо Солей от 15 години. Опитният акробат е изпълнявал въздушен номер на шоуто VOLTA, съобщава Ройтерс. Фаталният инцидент се е случил пред погледите на зрителите. Вероятно акробатът е бил подведен от осигурителното въже, докато изпълнявал трика си във въздуха.Голямото семейство на Цирк дьо Солей е шокирано и съкрушено от тази трагедия\", се казва в комюнике на ръководителя на компанията Даниел Ламар. Това е третият смъртен случай в „Цирк дьо Солей” за последните 34 години.", "date": "2018.03.19", "title": "Акробат от Цирк дьо Солей падна и загина по време на шоу"}
{"url": "https://offnews.bg/futbol/mesi-osazna-che-mondial-2018-e-posleden-shans-za-nego-676995.html", "text": "Суперзвездата на Барселона и Аржентина Лионел Меси призна, че е плакал след тежки загуби като пораженията с националния отбор в поредицата от финали.Припомняме, че гаучосите с Лео в редиците загубиха финала на Мондиал 2014 от Германия в продълженията с гол на Марио Гьотце, а в следващите две години два пъти паднаха от Чили след изпълнения на дузпи във финалите за Копа Америка.\"Плакал съм много пъти заради подобни мачове, за загубени финали. Причината е, че те означават много, а аз не успях да сбъдна мечтата на родината ни. Тези три финала бяха много голям удар по нас.Очевидно изглежда така, че достигането до тези финали изобщо не ни помогна. За съжаление ние сме зависими от резултатите. С това поколение в националния отбор чувстваме, че ако не станем шампиони на световното в Русия, няма да имаме друга възможност.Представям си как играя на финал иго печеля, как вдигам световната купа. Това е мечта, която винаги съм имал и тя става още по-голяма преди всяко следващо световно първенство.Надявам се шампионатът в Русия да е страхотен за нас. Моята мечта е като вашата. Искам да изживеем нещо подобно на 2014 година, която беше незабравима. Но този път резултатът да е малко по-различен и ние да донесем трофея в Аржентина\", каза Меси.", "date": "2018.03.19", "title": "Меси осъзна, че Мондиал 2018 е последен шанс за него"}
{"url": "https://offnews.bg/analizi-i-komentari/trend-proletta-nablizhava-optimistite-u-nas-se-uvelichavat-676986.html", "text": "Оптимистите за развитието на България се увеличават, причината за това може да се търси в смяната на сезоните. 40% от всички българи са на мнение, че страната ни се справя с председателството на Съвета на ЕС.  След тримесечен тренд на спад в оптимистичните очаквания на българите, в проучването ни от март, нивата на оптимизъм се възвръщат на стойностите, които регистрирахме и през ноември 2017 г. – 53% твърдят, че са оптимисти за развитието на България срещу 36%, които са по-скоро песимистично настроени. Обяснението на подобна динамика можем да търсим в сезонната смяна, тъй като традиционно по-студените месеци повишават нивата на песимизъм, но за сметка на това първите по-топли пролетни дни често носят усещането за повече оптимизъм. През последните пет месеца се запазват и по-скоро положителните очаквания за икономическото положение в страната и за личния жизнен стандарт. Най-голям дял от българите обаче остават на мнението, че не очакват промяна нито в икономическото положение в страната (44%), нито в жизнения си стандарт (50%). Видими са зависимостите при демографските разбивки. Привържениците на ГЕРБ са най-позитивно настроени, докато тези на БСП са по-песимистично настроени. Два месеца след началото на българското председателство на Съвета на Европейския съюз, 43% следят новините около него, но повече от половината (52%) не го следят. 40% са на мнение, че страната ни се справя с председателството, а 17% са на обратното мнение. Не малка част, от заявилите, че България не се справя с председателството идват от редиците на симпатизантите на БСП. Сред червения електорат мнението е разполовено.Пети пореден месец електоралната структура на основните политически сили се запазва. ГЕРБ печели подкрепата на 21,1% от всички пълнолетни български граждани, а БСП остава на втора позиция с 18,4%. Третата позиция е на ДПС с 6,6%, като плътно зад тях са Обединени патриоти с 5,1%. Реформаторският блок продължава да пази инерция, набирайки 1,6% от всички анкетирани. Със сходен резултат са „Воля“ и „Да, България“. Сред лидерите на политически партии Бойко Борисов събира най-високи стойности на положително отношение (39%), следван от Красимир Каракачанов (38%) и Корнелия Нинова (27%). След тях се нареждат Веселин Марешки (22%), Валери Симеонов (21%), Божидар Лукарски (14%), Волен Сидеров (12%), Христо Иванов (12%), Мустафа Карадайъ (11%) и Атанас Атанасов с 9%.", "date": "2018.03.19", "title": "Тренд: Пролетта наближава, оптимистите у нас се увеличават"}
{"url": "https://offnews.bg/ikonomika/proveriavame-bezplatno-avtentichnostta-na-udostoverenieto-za-tezhesti-676990.html", "text": "От днес всеки може да провери онлайн автентичността на удостоверението си за тежести върху имот, съобщи Агенцията по вписванията, която въвежда безплатната услуга за гражданите.Мярката се въвежда с оглед превенция срещу злоупотреби, свързани с разминаване на издадено удостоверение и автентично състояние на тежестите върху недвижими имоти.Всяко издадено удостоверение от Имотния регистър на Агенция по вписванията след 19 март 2018 г. ще носи уникален буквено-цифрен код с дължина 12 знака. Кодът съдържа само цифри и главни латински букви. Чрез въвеждането на кода всеки потребител може да извърши проверка онлайн дали удостоверението, с което разполага, е идентично с издаденото от Агенция по вписванията.Проверка за истинността на удостоверенията за тежести, подробна техническа информация, както и електронна поща за връзка при необходимост, е достъпна на следния сайт: ", "date": "2018.03.19", "title": "Проверяваме безплатно автентичността на удостоверението за тежести върху имот"}
