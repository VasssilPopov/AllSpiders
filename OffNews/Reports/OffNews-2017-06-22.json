{"url": "https://m.offnews.bg/news/112_6/Bashta-darzha-sina-si-kato-zalozhnik-zaplashvashe-da-go-ubie_658847.html", "text": "Заложническа криза продължи близо 20 ч. в бургаския комплекс „Славейков“. Около 19 ч. вчера, на телефон 112 се получава сигнал за семеен скандал. Ситуацията е била критична, поясни началникът на ОД на МВР Калоян Калоянов. „“, добави Калоянов. 36 – годишният мъж е заплашвал, че ще намушка детето, като пред полицаите, за да докаже намеренията си, опрял кухненски нож в гърлото му. В апартамента е била и 75 – годишната баба на момчето. Бургазлията е казал на полицаите, че има и огнестрелно оръжие и взривни вещества.Екипи на МВР са дежурили цяла нощ, а с мъжа са работили психолози и полицаи. Около 14:30 днес, екип от „Специализираните полицейски сили” щурмувал апартамента през терасата и успели да изведат невредими детето и баба му. При акцията на полицията няма пострадали, мъжът е арестуван, образувано е досъедбно производство. По неофициална информация, той бил наркозависим, възможно е да бил изпаднал в абстинента криза.", "date": "2017.06.22", "title": " Баща държа сина си като заложник, заплашваше да го убие"}
{"url": "https://m.offnews.bg/news/Politika_8/Doklad-na-MO-Novite-samoleti-shte-sa-Gripen-starite-F-16-dori-ne-sa_658848.html", "text": "Изборът на шведския производител \"Грипен\" за доставката на изтребители за българските ВВС е потвърден в доклад на министъра на отбраната Красимир Каракачанов.Документът показва, че България дори не е класирала офертата за самолетите втора ръка Ф-16 на Португалия с логистичен пакет от САЩ.Според доклада „предложението на Швеция е класирано на първо място с резултат 0,90, а предложението на Италия е класирано на второ място с резултат 0,61\".Преди седмица от шведската компания СААБ, която произвежда самолетите \"Грипен\", декларираха готовност да предложи гъвкави финансови решения за продажбата на нови изтребители за българската бойна авиация.В мандата на служебното правителство на Огнян Герджиков приключи работата на междуведомствена работна група, която обобщи постъпилите оферти. С протокол на първо място беше класирана СААБ с изтребителите \"Грипен\".", "date": "2017.06.22", "title": " Доклад на МО: Новите самолети ще са Грипен, старите Ф-16 дори не са класирани"}
{"url": "https://m.offnews.bg/news/Futbol_18793/Dani-Alvesh-pokaza-mizeriiata-v-koiato-e-izrasnal_658849.html", "text": "Дани Алвеш отдавна е милионер, а в момента агентите му пазарят чудовищни условия с Манчестър Сити. Но 34-годишният защитник не забравя откъде е тръгнал.Бразилецът пусна снимки и видео от родната му къща в бразилския град Жуазейро, щата Баия. И не се притесни да покаже мизерията, в която е израснал.Дани пусна снимка от малката стая и леглото, в което е спал като дете. И написа отдолу: \"Животът е труден за тази, които са меки, моят град! Алвеш се изми и на нещо като бидон, използван вместо чешма.После се щракна на игрището, на което цял ден е гонил топката като дете. Естествено, то няма трева, цялото е в прах, а всяко падане вещае травма. Но там се раждат футболистите! В бедните квартали!Накрая Дани Алвеш завърши с призив към своите приятели Меси и Неймар да дойдат и да поритат заедно на въпросното игрище. Той мъдро отбеляза, че на \"Камп ноу\" или \"Ювентус стейдиъм\" всеки може.Бразилецът изнесе страхотен сезон за \"Старата госпожа\", като паметни ще останат мачовете му срещу Барселона и Монако. На финала обаче Юве беше разбит 1:4 от Реал.", "date": "2017.06.22", "title": " Дани Алвеш показа мизерията, в която е израснал"}
{"url": "https://m.offnews.bg/news/Kultura_33/A-to-JazZ-dava-mnogo-poveche-ot-dzhaz-i-tazi-godina_658850.html", "text": "Остават по-малко от две седмици до срещата ни с А to JazZ 2017 в Южен парк II. Обратното броене започна, а подготовката за едно от най-обичаните събития в столицата тече с пълна сила и ентусиазъм. Така, освен качествената музикална програма, събитието ще предложи разнообразие от активности, като пъстрия арт-базар, специалния A to JazZ & Rush щанд с официален мърчандайз, детска образователна програма A to JazZ KIDS и вълнуващите джем сешъни, които традиоционно се провеждат всяка вечер след фестивалната програма.Няма как да объркате арт-базара на А to JazZ, защото той се отличава с най-пъстрите и креативни творчески идеи, дело на български творци и концептуални марки. И тази година базара ще събере разнообразие от изложители, предлагащи на всеки възможността да отнесе със себе си цветно късче преживяване.Най-верните фенове на фестивала пък могат да намерят специалния A to JazZ & Rush щанд, на който ще се предлага официалният мърчъндайз на фестивала, изработен от италианския дизайнер Марио Гуалиели, познат на аудиторията като Brus.Следвайки една от основните мисии на А to JazZ, a именно възпитание на децата и младежите в една по-добра музикална и емоционална среда, на 8-ми и 9-ти юли във фестивалния Южен парк II ще се проведе oбразователната програма A to JazZ KIDS. Най-малките любители на музиката ще имат възможността да опознаят основите на това изкуство, като ритъм и мелодия, облечени в забавни детски игри, приказки и истории. Програмата ще включва интерактивния концерт \"Приказки за джаза”, в който ще бъде представена историята на джаза, най-популярните инструменти в него, тяхната технология на звукоизвличане, както и много интересни и популярни джаз пиеси. Заедно с това, ще бъде представен и уъркшопът “Латино джаз“, който ще запознае децата с появата на едно от най-популярните течения в джаза, съпроводено с много танци и игри.Разбира се, няма как да подминем и традиционните джем сешъни, които са неизменна част от А to JazZ. Тази година Havana Club Jam Sessions ще се проведат след края на всеки фестивален ден от 23:00 часа на открито в бар Caché, който се намира в непосредствена близост до фестивалния парк. Водещите на музикалните вечери ще са българските джаз звезди Михаил Йосифов, Вили Стоянов и Димитър Льолев, като към тях ще се присъединят Стоян Янкулов - Стунджи, Васил Спасов, Наско Попов, Митко Шанов, Борислав Петров и Милен Кокошаров. Всички те ще се впуснат в една вълнуваща музикална импровизация, в която смело ще предизвикват в джазово надсвирване хедлайнерите на A to JazZ.Фестивалът се организира с подкрепата на Фондация “Америка за България”, Министерство на културата, посолствата на Кралство Испания и Република Словакия и е част от Календара на културните събития на Столична община. Негов почетен патрон е г-н Елен Герджиков – председател на Столичния общински съвет. Повече информация, детайли и новини около фестивала следете на http://www.atojazz.bg/ и Фейсбук страницата на фестивала.", "date": "2017.06.22", "title": " A to JazZ дава много повече от джаз и тази година"}
{"url": "https://m.offnews.bg/news/Kultura_33/Festivalat-za-eksperimentalno-izkustvo-180-sabira-naj-aktualnite-ime_658851.html", "text": "Броени седмици ни делят от четвъртото поредно издание на лабораторията за иновативно изкуство 180°, която е насочена към експерименталния подход и изследването на нови модели на изразяване. Платформата отново ще събере в София десетки съвременни артисти от страната и чужбина в рамките на седмица в края на юли и ще провокира в търсенето както самите творци, така и публиката, преобръщайки обичайните процеси и излизайки от рамките на стандартното боравене с 5 форми на изява – музика, танц, театър, архитектура и визуални изкуства. Интернационалният форум ще се състои между 22-и юли и 28-и юли в избрани локации – Fabrica 126, Гьоте-институт и на определени места в градската среда, на открито.Една от специалните изненади в тазгодишната програма на фестивала 180° е гостуването на изключително креативния и интересен музикант – Паул Фрик, основен елемент в световноизвестнaта формация Brandt Brauer Frick. Паул завършва в Берлин като ученик на Фридрих Голдман, създава творби за камерни състави, театър, радио и филм. Той е пианист, продуцент, ремиксер и изпълнител на електронна музика.През 2008 г. създава формацията заедно с Даниел Бранд и Ян Брауър, а две години по-късно съставът е вече 10-членен. Проектът е вдъхновен от детройтската техно, американската минималистична, съвременната класическа, рок и джаз музика и пожънва огромен световен успех, който ги отвежда в над 50 страни на признати сцени, между които Линкълн Център Ню Йорк, Фестивала Коачела, Център Помпиду, Джаз Фестивала в Монтрьо, Гластънбъри и много други.Паул Фрик ще закрие фестивала на 28-и юли с иновативното и пространствено събитие “Drawn”, в което ще си партнира с родната певица Катя Ташева, ансамбъл 180° и представителките на утвърдената световнопризната компания за съвременнен танц Forsythe – уникална възможност за сблъсък с компанията, която от 2015 г. не съществува в първоначалния си вид. Единият гост на фестивала ще е Катя Черанева от Москва, която е фокусирана върху колаборации с артисти от цял свят, а Франсис Чаверини от Питсбърг ще бъде другият танцьор от чужбина. Нейното име се свързва и с артисти като Adam Barruch, Luca Veggetti, Shannon Gillen, както и The Metropolitan Opera, Bodytraffic и L.A. Dance Project.Лабораторията за иновативно изкуство 180° отново се обръща и към всички любители на визуалните изкуства, като обявява конкурс за късометражен ням филм. Темата в тазгодишното издание е „unCOOL” и е лишена от насоки и ограничения. Условието е видеото да не надвишава 3 минути и да съдържа само образи, без звук. Форматът на файла може да е .mp4, .m4v, .mov. Кандидатите могат да пращат своите предложения до 14-и юли 2017 г. на info@180-degrees.org чрез сайтовете на споделяне на файлове. Избраните видеа ще бъдат представени на 26-и юли, а музикантите от ансамбъл 180° ще озвучат картината, импровизирайки. Победителят ще бъде избран от публиката и ще спечели парична награда.За още новини и актуална информация следете , както и на.​", "date": "2017.06.22", "title": " Фестивалът за експериментално изкуство 180° събира най-актуалните имена от световната сцена"}
{"url": "https://m.offnews.bg/news/Tehnologii_18759/Parviiat-v-sveta-napravi-si-sam-smartfon-e-balgarski-Pravetc_658855.html", "text": "Пускаме първия в света комплект за сглобяване на смартфон. Той е за модела „Правец 4++“. Това обяви пред OFFNews собственикът на \"Правец Компютри\" Бойко Вучев. Според него „Комплект за сглобяване на смартфон“ е без аналози в чужбина.В комплекта освен частите за смартфон, подредени в удобна кутия са сложени и с необходимите инструменти. Приложени са детайлни упътвания и видеоматериал за сглобяване стъпка по стъпка.Комплектът включва и софтуер за програмиране – Android Studio, с който всеки потребител може да модифицира собствения си смартфон, да изработва приложения, които да тества на сглобения със собствените му ръце смартфон. Предназначен е също така за ученици от технически училища и техникуми и студенти в областта на електрониката и телекомуникациите.Чрез комплекта те могат да се запознаят не само с теоретичната част на комуникациите, а и с хардуерната и практическа част – от набор на компоненти до готов за работа уред. Цената на смартфона на части е 199 лева, колкото струва „Правец 4++“ и като сглобен.Преди три години Бойко Вучев успя да регистрира търговската марка \"Правец\", след като се оказа, че никой не държи правата върху нея след краха на \"Микропроцесорна електроника\". Оттогава на пазара излязоха няколко модела лаптопи, таблети и смартфони с логото на някогашната гордост на българските технологии от времената на комунизма.Ето и техническите спецификации на „Правец 4++“: 1750 mAh + зарядно Micro SD card up to 32 GB 4.7″ HD IPS / 312 PPI 135.8 x 67.2 x 7.2 mm Qualcomm Audio/ 3.5 мм жак за слушалки + слушалки 802.11 b/g/n 4.0 GPS/AGPS/GLONASS micro USB 2.0: Qualcomm MSM8212; Quad Cores 1.2GHz; RAM 1GB Dual Micro SIM: 100 гр.: Android 4.4.2 8MP AF +Flash 2MP 2 години", "date": "2017.06.22", "title": " Първият в света \"направи си сам\"-смартфон е български \"Правец\""}
{"url": "https://m.offnews.bg/news/Politika_8/Borisov-Iska-mi-se-Brekzit-da-ne-se-sluchva-edin-razvod-nikoga-ne-e_658853.html", "text": "\"Колкото повече идва Брекзит, за съжаление, в нашето председателство това ще се говори най-много, някак си толкова ми се иска да не се случва. Вече колко години само си говорим за това, но реално според мен още никой не си го представя и какви поражения може да нанесе и за Великобритания, и за ЕС. Един развод никога не е добър и за двете страни\". Така премиерът Бойко Борисов коментира преди заседанието на Европейския съвет в Брюксел предстоящото излизане на Великобритания от ЕС, цитиран от БТА. Мечтите си Брекзит да не се случва обяви по-рано днес и . Борисов обясни, че България е готова да кандидатства за прием на двете европейски агенции, които сега са на Острова и ще трябва да се преместят след Брекзит, но настоя, че иска състезанието да е равностойно и да не се поставят условия, предопределящи избора. Борисов обясни, че страната ни може да предложи за седалище за агенциите София и Пловдив. Ако няма предварителни условия, които да ни изключат от тази възможност, мисля, че можем да се преборим, смята той. Нови седалища ще се търсят за Европейската агенция по лекарствата и Европейския банков орган. Очаква се на срещата на върха да бъдат обсъдени критериите и цялостната процедура за определяне на държавите, в които ще бъдат преместени двете агенции.По въпроса за отбраната, който също ще бъде обсъден на срещата на върха, Борисов обяви, че приема за най-прагматично решение колективното членство на ЕС в НАТО. \"Тогава, с парите, с които разполагат всички държави, да преценим на кого му трябват повече самолети, кораби, сухопътни войски. Така мисля, че ще излезе в пъти по-евтино, отколкото това милитаризиране в момента, в което милиарди трябва да се изсипят само от България, камо ли за целия ЕС. На фона на това, че всички искаме да се повишат парите в пенсионните системи, доходите, инфраструктурата за свързаност. Или едното, или другото може да стане, двете заедно - няма как\", каза Борисов.\"Ние, по-старото поколение, сме живели в условията на надпревара във въоръжаването. Тогава между Изтока и Запада - Варшавския договор и НАТО - беше зверска надпревара във въоръжаването. Тогава дори ютиите си спомняте какви бяха, защото всичко се даваше за танкове, ракети, самолети, артилерия, а хората живееха по изключително лош начин. Не сме го забравили. Всички си спомняте как изглеждаше един \"Москвич\" и един \"Мерцедес\", как изглеждаше телевизор \"Опера\" и един \"Филипс\". Това е било само преди 27 години, не е било преди сто\", заяви той.Борисов коментира и споразумението за миграцията с Турция, като посочи, че то работи и ни дава предимства, защото Турция спира огромната бежанска вълна. Според него е необходимо затваряне на границите на ЕС, като се позволява преминаване само през граничните пунктове, тъй като това ще ни излиза по-евтино. Друго негово предложение е зоните за сигурност да се изтеглят извън ЕС - в Либия и Сирия, а ЕС да осигурява финансиране. Борисов е категоричен, че и в този случай ще излиза по-евтино, отколкото бежанците да идват в ЕС. По повод готвените промени мигрантите да се връщат в страните, откъдето са влезли в ЕС, Борисов обяви, че самите бежанци не искат да стоят в тези държави. \"Задържаме хора по 20-30 пъти на сръбската граница, след като веднъж сме ги задържали и връщали. Пускаме ги, те излизат да се разхождат и през нощта пак ги задържаме там. Релокацията какво означава - да направим затвор и тези, които ни ги дават, да ги държим в затвора. Те искат да отидат на друго място. Сега вече не се счита за ерес, всички гласове ме подкрепиха, че изнасянето на зоните за сигурност ще бъде много по-добро за всички\", каза той, визирайки срещата си с държавните и правителствените ръководители от Европейската народна партия.Борисов коментира и изпита на българския кандидат за еврокомисар Мария Габриел пред депутати от Европейския парламент. Той обяви, че получава поздравления от всички политически сили, според които представянето на Габриел е било прекрасно. Вчера Мария Габриел получи одобрението на комисиите в ЕП. За да стане еврокомисар, Габриел трябва да бъде утвърдена от сесията на Европейския парламент в Страсбург следващия месец и от Съвета на ЕС.Ако бъде одобрена за еврокомисар, Мария Габриел ще отговаря за ресор \"Дигитална икономика и дигитално общество\". Мандатът ѝ ще продължи до средата на 2019 г.", "date": "2017.06.22", "title": " Борисов: Иска ми се Брекзит да не се случва, един развод никога не е добър"}
{"url": "https://m.offnews.bg/news/Evropa_18764/Tusk-mechtae-za-otmiana-na-Brekzit-obnadezhden-za-badeshteto-na-ES-ot_658845.html", "text": "Председателят на Европейския съвет Доналд Туск обяви, че си мечтае Великобритания да не напуска Европейския съюз. Той обяви надеждите си преди срещата на върха в Брюксел. Посланието му повтори част от текста на \"Imagine\" на Джон Ленън. \"Мои британски приятели ме питат дали Брекзит може да бъде отменен и дали мога да си представя изход, в който Великобритания остава в ЕС. Аз им казах, че Европейският съюз е построен върху мечти, които са изглеждали невъзможни за постигане, така че кой знае. Можете да ме наречете мечтател, но не съм единственият\", каза той, цитирайки с последното изречение текста на песента. Туск подчерта, че никога не е бил толкова уверен, че нещата в ЕС вървят в правилна посока, като оптимизмът му за бъдещето на Съюза бил подкрепен от резултатите от изборите в България, Холандия, Австрия и Франция.Председателят на Европейския съвет подчерта, че икономиката в ЕС бележи ръст във всички държави членки, безработицата намалява, постигнато е споразумение по дълговете на Гърция, побеждават проевропейски лидери, а противниците им губят почва. Успяхме да запазим политическо единство пред лицето на многобройни предизвикателства. Трябва да покажем политическо единение, да възвърнем контрола си върху събитията, които понякога ни ужасяват, допълни той, цитиран от БТА.Белгийският премиер Шарл Мишел, който се обяви за единна позиция на ЕС за Брекзит, му отговори със заглавието на песента на Бийтълс \"Let it be\". По думите на Мишел е време за действия, а не за мечти. Подобна е и позицията на повечето лидери в ЕС. Слабата надежда за отмяна на Брекзит обаче се появи след изборите във Великобритания. Британският премиер Тереза Мей свика предсрочните избори с идеята да затвърди позициите си преди началото на преговорите за Брекзит, но след вота Консервативната партия загуби мнозинството си в парламента и беше принудена да разчита на северноирландската Демократична юнионистка партия за мнозинство в Камарата на общините. В същото време вчерашната реч на британската кралица Елизабет II предизвика бурни реакции заради тоалета, в който беше решила да се появи кралицата. Социалните мрежи сравниха тоалета ѝ в синьо и жълто със знамето на ЕС и много анализатори видяха в него намек за позицията на кралицата за Брекзит. Елизабет II се въздържа от заемането на позиция по политически въпроси, затова и не е изразявала ясна позиция за Брекзит. Тя обаче си позволява да отправя дискретни послания с внимателно подбраните за различни случаи тоалети. ", "date": "2017.06.22", "title": " Туск мечтае за отмяна на Брекзит, обнадежден за бъдещето на ЕС от изборите в България"}
{"url": "https://m.offnews.bg/news/Ikonomika_59/Ivajlo-Penchev-Alo-KFN-zamotahte-se_658852.html", "text": "Бизнесменът Ивайло Пенчев е подал жалба срещу Комисията за финансов надзор в Европейския орган за застраховане и професионално пенсионно осигуряване (ЕIОPA). Това обяви собственикът на Walltopia и Auxionize във фейсбук статус.За пореден път Пенчев е недоволен от забавянето на проверката срещу неговата платформа за онлайн аукциони с обратно наддаване, която е подозирана от КФН в извършване на нелицензирано застрахователно посредничество.Пенчев посочва и че е изпратил запитване до британския финансов регулатор дали им е необходим за застрахователни услуги за извършване на дейността на Auxionize на територията на Обединеното кралство.Ето и цялата позиция на бизнесмена:Ало, КФН,замотахте се!Проверката продължава да е без резултат повече от месец и половина след законния срок.И понеже нямам властта да ви накажа или уволня, пуснах жалба срещу вас в EIOPA.Да видим какво ще кажат те.Освен това запитахме Обединеното Кралство дали Окшънайз може да започне бизнес на тяхна територия без лиценз от тяхното КФН.ПРЕДСТАВЯТЕ ЛИ СИ ДА ИЗЛЕЗЕ, ЧЕ МОЖЕ!?ЩОТО РЕГУЛАТИВНАТА ВИ РАМКА Е ЕДНАКВА.ПРЕДСТАВЯТЕ ЛИ СИ?А ДА ВИДИМ КАКВО ЩЕ ОБЯСНЯВАТЕ НА БЪЛГАРСКИЯ НАРОД ТОГАВА!?", "date": "2017.06.22", "title": " Ивайло Пенчев: Ало, КФН, замотахте се!"}
{"url": "https://m.offnews.bg/news/Tenis_18788/Grigor-Dimitrov-Gord-sam-sas-sebe-si_658859.html", "text": "Григор Димитров има невероятни успехи по кортовете в Лондон, а след отпадането на куп фаворити в Куинс привлича все по-голямо внимание към себе си. Организаторите на \"Уимбълдън\" направи специален материал, в който българинът говори по куп теми.Димитров е бивш шампион при юношите на Уимбълдън, а през 2014-та година достигна до полуфинал и при мъжете. Гришо вече има във витрината си трофей от турнира в Куинс, спечелен през същата тази година, а отдавна в средите на тениса представянето на тази надпревара се счита за показателно относно формата на съответния играч и шансовете му в \"Ол Инглънд Клъб\".\"Поставените продължават да отпадат в Куинс, но Григор Димитров не обръща внимание на това. Полуфиналистът от Уимбълдън 2014 е един от двамата бивши шампиони, останали в схемата в Куинс, след като успя да обърне от сет пасив Жулиев Бенето. Само той, Марин Чилич и Томаш Бердих останаха поставените играчи в турнира\", пише журналистът Майкъл Бийти.\"Преминавайки през Райън Харисън в първия ден, Димитров призна, че това далеч не е било най-доброто му представяне. Той започна мача с Бенето три двойни грешки в първия гейм, като по този начин му даде инициативата.В други времена подобно начало би задало тона на целия мач, но българинът е помъдрял след пробива си през 2014 година и успя да намери начин да победи, когато трябваше\", пише още в сайта на Уимбълдън\"Наслаждавам се на процеса. Развълнуван съм всеки ден да излизам на кортовете, дори само това е много ценно за мен. Ако не се случи сега, знам, че в дългосрочен план нещата ще се наредят в моя полза\", заявява Гришо пред изданието.Авторът прави още един паралел с 2014 година - тогава, както и сега, Гришо пристига в Куинс с две спечелени титли през сезона и ранкинг, който го доближава до Топ 10. Сайтът припомня, че Гришо е достигнал до полуфинал на Australian Open, където загуби от Надал в петсетова битка, а през 2014 също допуска поражение от Рафа, само че по-лесно и на четвъртфиналите.През изданието Димитров отрича да прави подобни паралели и отчита, че се интересува само от едно: да достигне финалите на ATP в Лондон през ноември.\"Не сравнявам турнирите от миналото и настоящето. Целта е да се чувствам добре всяка седмица. Всички знаем колко е трудно да се опитваш да се състезаваш седмица след седмица, особено на нивото, на което са играчите днес. Всички играят много добре\", добавя Гришо.\"Мисля, че подобрявам играта си, което е целта. В Австралия, в първите мачове, не мисля, че играх много добре, но с всеки следващ мач нивото ми се покачваше. Растеше и увереността ми. Като цяло играта ми просто ставаше по-добра с всеки следващ двубой. Опитвам се да правя това на всеки турнир\", коментира българинът.Димитров може и да не обича сравненията, но той определено е научил уроците си от успеха през 2014 година и по-конкретно от трудностите, които е срещнал в опитите си да повтори това представяне в следващите два сезона, подчертава Wimbledon.com.\"В някакъв смисъл бях яхнал вълната и не бях наистина подготвен, за да поддържам това ниво. Костваше ми доста физически и психически усилия, а когато се завърнах на следващата година, просто не намерих начин да стартирам добре. Имах и някои други промени извън корта.Да, има тежки моменти, но мисля, че съм по-силен след тяхното преодоляване. Така че съм горд от себе си, горд от своя отбор, от хората около мен и приятелите ми. Това е нещо, което не искам да забравям\", споделя Гришо.Майкъл Бийти още веднъж припомня, че Димитров и Чилич са единствените двама играчи, които знаят какво е да вдигнеш трофея в Куинс и все още са в тазгодишната надпревара. Но българинът не отдава твърде голямо значение на отпадането на фаворитите.\"Не мисля, че трябва да си правим твърде крайни изводи. Вярвам, че всички тези играчи, които сега отпаднаха, ще бъдат още по-мотивирани, когато започне Уимбълдън. Ще имат и няколко допълнителни дни извън корта, които да посветят на възстановяване и тренировки, да поработят върху определени неща\", завършва Димитров.Неговият следващ съперник беше излъчен от двубоя между младоците от Австралия и Русия Танаси Кокинакис и Данийл Медведев. Последният победи с лекота. Така всички чакаме мача Гришо - Медведев за място на полуфинала в Куинс.", "date": "2017.06.22", "title": " Григор Димитров: Горд съм със себе си"}
{"url": "https://m.offnews.bg/news/112_6/25-godishen-bie-s-butilka-shofior-na-avtobus-v-Sofiia_658856.html", "text": "Столични криминалисти задържаха 25-годишен мъж за нападение над шофьор на автобус от градския транспорт, съобщават от пресцентъра на МВР.Сигналът за нападението е получен в полицията към 15.30 ч.По първоначална информация, шофьорът на автобуса направил забележка на пътника за арогантното му поведение.В отговор непознатият нападнал и ударил със стъклена бутилка 27-годишния шофьор.Нападението е станало в района на бул. „Тодор Каблешков“ и ул. „Луи Айер“.Пострадалият е откаран в болница.25-годишният нападател е задържан за срок до 24 часа.", "date": "2017.06.22", "title": " 25-годишен бие с бутилка шофьор на автобус в София"}
{"url": "https://m.offnews.bg/news/Futbol_18793/Kanibala-se-razplaka-na-igrishte-noseshto-negovoto-ime_658861.html", "text": "Луис Суарес не издържа и се разплака на церемония по откриване на ново игрище в родния му клуб Насионал Монтевидео. Той беше кръстено на аса на Барселона. Канибала прави първите си стъпки във футбола именно на това място.Нападателят пристигна заедно със своето семейство. Малкият Луис е привлечен на 14 години в Насионал, един от двата гранда на Уругвай. Само след 2 години дебютира за първия тим, а след още две е продаден на холандския Грьонинген.\"Страхотни емоции и радост. Не бях идвал тук от доста време. Но сами виждате футболния календар, просто нямам никаква възможност. А много исках да доведа децата. Да видят откъде съм тръгнал, къде съм станал футболист\", сподели голмайсторът на Барселона.После се обърна към талантите от школата. \"Момчетата на 13,14, 15, дори 18 години имат много трудни моменти във футбола. Но това въобще не трябва да ги притеснява. Те трябва да се забавляват в играта\", отсече Канибала.\"И никога не се предавайте. Бъдете горди! Аз винаги съм се чувствал така в Насионал. За мен е привилегия да бъда част от този клуб и да дам името си за това игрище\", завърши емоционалният Суарес.", "date": "2017.06.22", "title": " Канибала се разплака на игрище, носещо неговото име"}
{"url": "https://m.offnews.bg/news/Futbol_18793/Teri-prodalzhava-da-trenira-s-Chelsi-podigrava-se-na-Fabregas_658868.html", "text": "Бившият капитан на Челси Джон Тери започна подготовка за новия сезон. Любопитното е, че той се появи на тренировъчната база на \"сините\" от Лондон, за да поднови занимания.Тери иска да поддържа добро физическо състояние и именно заради това ваканцията му приключи по-рано от очакваното. 36-годишният футболист напусна Челси, след като договорът му с клуба изтече и не бе подновен.Защитникът е получил съвсем конкретно предложение от Астън Вила, което той обмисля съвсем сериозно. Офертата включва заплата от 60 000 паунда седмично и бонус от 2 милиона, ако Тери помогне на отбора да се завърне в Премиър лийг.Суонзи, Борнемут и Уест Бромич също са провели разговори с футболиста. Най-примамливо във финансово отношение обаче е предложението от страна на китайския Тианджин Куанджиан, което е за 10 милиона паунда на година.В същото време, легендата на Челси намери време и да се пошегува със своя доскорошен съотборник Сеск Фабрегас заради снимката, която испанецът публикува в социалната мрежа Инстаграм.Халфът публикува снимка как целува своята половинка Даниела Сийман. Халфът обаче е с доста тесни шорти, а това не бе пропуснато от Тери, който публикува доста закачлив коментар.\"Страхотна снимка, Сеск Фабрегас, но не съм сигурен за шортите\", написа Джон Тери в коментарите.", "date": "2017.06.22", "title": " Тери продължава да тренира с Челси, подиграва се на Фабрегас"}
{"url": "https://m.offnews.bg/news/Izvan-terena_18817/Dispensar-za-smetana-ubi-fitnes-model-vav-Frantciia_658863.html", "text": "Едно от най-известните фитнес инструктори във Франция намери смъртта си по възможно най-нелепия начин. Ребека Бъргър е починала следствие на експлозия на домашния диспенсър за сметана, съобщава Би Би Си.Поне така твърдят от семейството й. Смъртта е констатирана в събота. Фамилията излезе със съобщение едва вчера, като дори пусна снимка на повредения кухненски уред. Семейството иска да предупреди всички.Диспенсърът избухнал и ударил силно в гърдите Ребека. Това притиснало сърцето й, което спряло. Според лекарите тя е била вече мъртва, когато са я докарали в болницата.Красавицата, която се изявяваше като модел, блогър и изследовател, обаче имала шанс да оцелее, ако на място някой се бил опитал да направи сърдечен масаж.Покойната дама е изключително популярна във Франция. Тя има над 155 000 последователи в Инстаграм.Диспенсърът за бита сметана работи чрез впръскване на газ в метален контейнер, поддържайки високо налягане. Френска потребителска група предупреждава читателите си от години за дефектните съединители на газовите капсули, което ги кара да се чупят и изстрелват с висока скорост.Съобщават се различни наранявания, вариращи от счупени зъби и шум в ушите до множество фрактури, а в един случай загубата на око. През 2013 г. жертва на диспенсър за крем е бил с шест счупени ребра и със счупена гръдна кост.Потребителската група е сигурна, че още хиляди подобни дефектни уреди са на пазара.", "date": "2017.06.22", "title": " Диспенсър за сметана уби фитнес модел във Франция"}
{"url": "https://m.offnews.bg/news/Medii_73/AEZh-Nedopustimo-Betina-Pomislete-si-dali-imate-miasto-v-SEM_658865.html", "text": "Асоциацията на европейските журналисти-България призова члена на СЕМ Бетина Жотева да преосмисли дали има място в медийния регулатор. Това стана след като в медиите изтече аудиозапис, на който Ето и цялата позиция на организацията:", "date": "2017.06.22", "title": " АЕЖ: Недопустимо, Бетина! Помислете си дали имате място в СЕМ"}
{"url": "https://m.offnews.bg/news/Izvan-terena_18817/Man-IUnajted-se-sabra-za-svatba-na-ezeroto-Komo_658860.html", "text": "Капитанът на Манчестър Юнайтед Уейн Рууни се присъедини към съотборниците си Фил Джоунс, Люк Шоу и Дани Уелбек, вече в Арсенал, за голямата италианска сватба на Крис Смолинг и годеницата му Сам Куук.Защитникът се ожени на идилична церемония на езерото Комо, след като миналата година предложи на модела по време на почивка на остров Бали. Яко е влюбен Крис! Рууни и компания изглеждаха отлично в своите костюми, като първо се почерпиха в Grand Hotel Tremezzo. Самият Смолинг беше в бяло и даваше вид на доста свеж и отпочинал.Разбира се, там беше и Колийн Рууни, още футболни съпруги, модели, бивши съотборници на Смолинг от Фулъм. След известно време на терасата на хотела, от който се открива страхотна гледка към прочутото езеро, тайфата се качи на лодки. Те ги откараха към Villa Balbianello.Смолинг е вторият младоженец в Юнайтед за последната седмица. Преди него Джоунс се врече на Кая Хол на церемония до Манчестър. Смолинг, както споменахме, предложи преди година на остров Бали. След това всеки си направи ергенско парти. Футболистът отпраши към Лас Вегас, докато Кук и приятелките й избраха Барбадос.", "date": "2017.06.22", "title": " Ман Юнайтед се събра за сватба на езерото Комо"}
{"url": "https://m.offnews.bg/news/Politika_8/Gruevski-ne-uzna-nishto-ot-Borisov-za-kakvo-se-dogovorihme-s-Makedonii_658867.html", "text": "Лидерът на ВМРО-ДПМНЕ Никола Груевски, който беше премиер на Македония в продължение на 10 години, се срещна днес в Брюксел с българския министър-председател Бойко Борисов.Двамата са разговаряли след срещата на лидерите на Европейската народна партия. Водената от Груевски ВМРО-ДПМНЕ е асоцииран член на ЕНП.Разговаряхме за евроатлантическото бъдеще на Македония и региона, обяви Борисов.Не научих нищо от Борисов какво се е договорило на срещите през изминалите два дни в София и е нормално това да го научим - ние, като опозиция, и македонското общество - от настоящия премиер на Македония Зоран Заев, каза Груевски след срещата си с българския министър-председател.Договорът за приятелство с България трябва да се подпише, но трябва да се внимава какво ще съдържа той и да няма последици по-нататък нито за България, нито за Македония, македонския народ и македонския език, коментира още Груевски, цитиран от пресцентъра на ВМРО-ДПМНЕ.Документът ще бъда на три езика - английски, македонски и български, съобщи днес в македонския парламент премиерът Заев.След завръщането си от София в Скопие той трябваше да отговаря на обвиненията от депутатите от ВМРО-ДПМНЕ, че  съдържанието на договора е скрито за обществото и така се накърняват македонските национални и държавни интереси.Заев, който е и лидер на Социалдемократическия съюз на Македония, подчерта, че \"България е първата страна, която призна Република Македония под конституционното й име.\"Според него, подписване на договора от страна на България означава и признаване на македонския език.Чрез този договор България иска искрено да премахне тегобите, които съществуваха между двете съседки, за да подкрепи Македония по пътя й към ЕС, подчерта македонският премиер.", "date": "2017.06.22", "title": " Груевски не узна нищо от Борисов за какво се договорихме с Македония"}
{"url": "https://m.offnews.bg/news/Obshtestvo_4/Asia-Goneva-e-noviiat-predsedatel-na-Nadzora-na-NOI_658830.html", "text": "Изпълнителният секретар на КНСБ Ася Гонева беше избрана за председател на Надзорния съвет на Националния осигурителен институт. Новото ръководство на Надзора беше избрано по време на днешното заседание. Ася Гонева поема поста от зам.-председателя на Българската стопанска камара Димитър Бранков.За зам.-председател от квотата на работодателите беше избран Станимир Цоцов от Българска търговско-промишлена палата.Представител на държавата в ръководството продължава да бъде Калина Петкова от Министерството на труда и социалната политика.Съгласно разпоредбите на Кодекса за социално осигуряване председателството на Надзорния съвет на НОИ е с мандат една година и се предава на ротационен принцип между трите страни, участващи в него – изпълнителна власт, работодатели и синдикати.", "date": "2017.06.22", "title": " Ася Гонева е новият председател на Надзора на НОИ"}
{"url": "https://m.offnews.bg/news/Ikonomika_59/Udalzhava-se-rabotnoto-vreme-za-priemaneto-na-finansovi-otcheti_658833.html", "text": "Агенцията по вписванията ще работи с удължено работно време от 23 юни до края на месеца. Причината е, че на 30 юни изтича 6-месечният срок, в който собствениците на фирми са длъжни по закон да подадат годишните си финансови отчети.Така за улеснение на гражданите работното време на агенцията за периода се удължава. То ще е от 8.30 до 18 ч.Промяната идва след като ресорният зам.-министър на правосъдието Десислава Ахладова, по указания на министър Цецка Цачева, направи проверка за това как служителите на агенцията работят с граждани и на какво се дължат опашките във ведомството.Проверката установи, че всички служители са на работните си места и отпуските им са спрени до края на месеца. Голямото струпване на хора се дължи на факта, че повечето граждани чакат от началото на годината до крайния срок да останат една-две седмици. В сравнение с миналата година опашките са редуцирани значително поради възможността повечето фирми да подават отчетите си онлайн.Един от ключовите приоритети на правителството е именно административната реформа и облекчаването на бюрократичните режими, заявяват от ведомството.", "date": "2017.06.22", "title": " Удължава се работното време за приемането на финансови отчети"}
{"url": "https://m.offnews.bg/news/Litca_18761/Naj-dalgo-upravliavaliiat-kmet-napuska-posta-si_658866.html", "text": "Данчо Димитров - кметът, управлявал по-дълго самоковското село Долни Окол, отколкото Тодор Живков - България, излиза в пенсия.Кметът на Самоков Владимир Георгиев решил да прекрати договора на наместника, пише местният вестник \"Приятел\", пред който Георгиев потвърдил.Бай Данчо е роден през 1933 година. Управлява селото и при Живков, и в демокрацията - от 1959 година до ден-днешен, вече 58 години. Вестникът дори пише, че е най-дълго управлявалият в цял свят - твърдение, чиято достоверност не се наемаме да коментираме. Със сигурност обаче той е най-дълго управлявалият кмет в България.Димитров се е явявал на избори повече от 10 пъти. И всеки път получавал доверието на съселяните - взимал между 70 и 90 на сто от гласовете. Горд е от това. През 2011-а се поколебал дали да се яви, но имал много работа за довършване и се решил.\"Имаше известно колебание, защото нищо лесно няма на този свят. Рано или късно ще трябва да приключим тази кариера, но съм свикнал да работя, а и има обекти, които не знам дали ще ги реализираме. Ако не ги доведем до край, поне ще са започнати и нека следващите поколения да ги продължат\", казва той пред БГНЕС тогава.Сега бай Данчо, вече в 80-те си години, ще остави многото проекти на бъдещия си наследник.", "date": "2017.06.22", "title": " Най-дълго управлявалият кмет напуска поста си"}
{"url": "https://m.offnews.bg/news/Medii_73/Betina-Zhoteva-kam-zhurnalist-Ako-si-otvorite-ustata-oshte-vednazh-za_658825.html", "text": "Битката за запазването на Радио България приключи в негова полза, но на финала си даде неочакван отзвук - журналист и член на СЕМ си размениха заплахи и жалби.Журналистът Къдринка Къдринова обвини Бетина Жотева, че я е заплашила заради зададен въпрос в парламента и дори пусна запис (вижте по-надолу).Жотева, от своя страна, обяви това за хибридна атака и ще подаде жалба до прокуратурата.Скандалът избухнал преди седмица на заседание на Комисията по културата и медиите в Народното събрание, но бе огласен едва днес от Къдринова - дългогодишен журналист и писател. Депутати, участвали в заседанието, разказаха пред OFFNews, че по време на дискусията за съдбата на чуждоезичното Радио България Къдринова взела думата и се обърнала към Жотева. Въпросът бил провеждала ли е тя от името на външния министър Екатерина Захариева разговори с посланици с полза на решението за закриване чуждоезичната програма на БНР. Жотева не отговорила по същество, но след това в залата се обърнала към Къдринова с думите: „Подозирам, че ме вкарвате в някаква интрига.” И я предупредила: „Ако си отворите устата още веднъж за мен, ще видиш какво става”.Ето как самата журналистка предава случилото се:Сметнах за свой журналистически и граждански дълг да сезирам за всичко станало Етичната комисия на Съюза на българските журналисти с предложение да обсъди случая и да излезе с позиция по него, добавя Къдринка Къдринова. Тя в момента не работи в БНР, но е била редактор международни новини в програма „Хоризонт”. Пред OFFNews Бетина Жотева потвърди за случилото се в медийната комисия. Тя обаче е категорична, че въпросът на Къдринова е хибридна атака. Според нея журналистката разпространява клевети и лъжи срещу длъжностни лица, затова ще я съди.\"Не съм обсъждала нито с посланици, нито в външния министър Радио България\", заяви Жотева. Тя припомни, че позицията на Министерството на външните работи по казуса е била прочетена на същото заседание и тя в е полза запазването на програмата.", "date": "2017.06.22", "title": " Бетина Жотева към журналист: Ако си отворите устата още веднъж за мен, ще видиш какво става"}
{"url": "https://m.offnews.bg/news/Tenis_18788/Blater-se-zaiade-s-Federer_658824.html", "text": "Бившият президент на ФИФА Сеп Блатер се заяде с легендата в тениса Роджър Федерер в опит да защити най-популярния отборен спорт, чийто ключови фигури в момента са съдени за укриване на данъци.Лионел Меси, Неймар, сега Кристиано Роналдо и Жозе Моуриньо, а и Манчестър Юнайтед са обект на разследване от прокуратурите на съответните си държави заради предполагаеми данъчни измами.Според Блатер не е правилно, че само футболисти са \"атакувани\" от властите, а някои други богати спортисти са \"недосегаеми\".\"Защо атакуват само футболния свят? Никой нищо не казва за един от най-богатите в спорта - Федерер. Той е недосегаем. Е, сигурен съм, че е така, защото прави всичко както трябва. Но пък не се атакуват и звездите в НБА и бейзбола\", каза Блатер пред RTS Sport.Федерер стартира успешно любимия си турнир в Хале от сериите АТР500, след като само за 52 минути разгроми с 6:3, 6:1 японеца Юичи Сугита и за разлика от миналата седмица в Щутгарт, този път се класира на осминафиналите. Днес не преди 18:30 часа предстои следващото препятствие на осемкратния шампион в турнира, което е доста по-коварно - Миша Зверев, който по-рано във вторник елиминира Лукаш Лацко с 6:4, 6:4.Федерер трябваше да играе с тайванеца Йен-Хсун Лу, който обаче се отказа в последния момент поради контузия в дясната ръка.", "date": "2017.06.22", "title": " Блатер се заяде с Федерер"}
{"url": "https://m.offnews.bg/news/Tenis_18788/Radost-za-fenovete-na-tenisa-Uimbaldan-priako-v-rodniia-efir_658864.html", "text": "Повече тенис фенове в повече държави от когато и да било ще могат да наблюдават на живо перлата в короната на Големия шлем – „Уимбълдън“, благодарение на Евроспорт. За пръв път медията ще излъчи надпреварата в 34 държави, сред които ексклузивно на няколко ключови пазара като България, Белгия, Холандия, Румъния, Русия и Швеция, предоставяйки възможност на феновете да следят на живо мачовете на своите национални любимци, сред които и Григор Димитров.Наред с обширното покритие на турнира по Евроспорт 1 и Евроспорт 2, абсолютно всички мачове от всеки един корт ще бъдат достъпни на Eurosport Player. Това означава, че феновете ще получат над 250 часа живо покритие от кортовете, достъпни от всяко устройство, независимо къде се намират.За да направи преживяването за привържениците на тениса още по-вълнуващо и интригуващо, Евроспорт ще излъчи във всичките 34 държави и квалификационната надпревара от Роухямптън, която започва от понеделник (26 юни), седмица преди мачовете от основната схема на турнира.Глобалният посланик на Евроспорт и седемкратен шампион от Големия шлем Матс Виландер отново ще води своя студийна програма от централния корт на SW19, която ще включва интервюта с големите победители и загубили. Наред с това, в предаването „Денят на Матс“ Виландер ще предоставя на милионите фенове своите интересни гледни точки и задълбочени анализи.Евроспорт отчете 20,7-милионна аудитория пред телевизорите по време на финала на „Аустрелиън оупън“ между Роджър Федерер и Рафаел Надал. Това направи двубоя най-рейтинговия тенис мач в историята и второто най-гледано спортно събитие в ефира на Евроспорт за всички времена.", "date": "2017.06.22", "title": " Радост за феновете на тениса, \"Уимбълдън\" пряко в родния ефир"}
{"url": "https://m.offnews.bg/news/Politika_8/Darzhavata-ne-dava-Chiniiata-na-Buzludzha-na-BSP-bez-pari_658836.html", "text": "БСП не може да получи паметника \"Бузлуджа\" без пари. Законът за държавната собственост беше променен на 7 февруари 2017 г. Юридически лица и политически партии не могат да получават имоти държавна собственост безвъзмездно. Това заяви министърът на регионалното развитие Николай Нанков след среща с ръководството на БСП. Той обясни че на срещата са обсъждани други варианти, като отдаване на паметника под наем и закупуването му чрез тръжна процедура. Нанков каза още, че кметът на Казанлък също изявил желание да стопанисва паметника. По думите му данъчната оценка на монумента е около 110 000 лева. „Шокирана съм от това, което разбрах. Аман от номерата на Бойко Борисов. Първо елате си вземете Бузлуджа безвъзмездно, а сега ни обясниха, че това не може да стане“, заяви лидерът на БСП Корнелия Нинова след срещата с Нанков, съобщиха от пресцентъра на БСП. Тя обясни, че много правителства подред не могат да се грижат за паметниците, включително и този на Бузлуджа, който се руши. „Ние желаем да го вземем, за да го реставрираме и поддържаме“, заяви председателят на БСП и допълни, че от една седмица, откакто левицата е изявила това желание, са се явили много кандидати - политически лидери, политически партии, НПО-та, юридически субекти, физически лица По думите й изведнъж и общината в Казанлък, и областната управа на област Стара Загора са се сетили, че и те си го искат, за да започнат да го стопанисват, след като години наред са го оставили на произвола.„Това говори едно – съсредоточава се цялата енергия, само и само да не се получи паметникът от БСП“, подчерта тя. Корнелия Нинова благодари на министъра, че търси варианти - какво да се прави оттук нататък. Тя обясни, че се предлагат на БСП различни варианти на възмездно прехвърляне, които предполагат търг, на който ще се явят много кандидати, наем и редица други неща. „Това е само начин да не се случи това,което желаем – да запазим един архитектурен паметник за България и един партиен символ за нас“, категорична бе лидерът на БСП. Нинова заяви, че са били обсъдени с юристи различните варианти и във вторник ще бъдат обсъдени на ИБ на БСП, за да бъде взето решение. „Нашето желание остава. за прехвърляне на собственост, за да можем да се заемем сериозно, като собственици, и да имаме гаранции, че с инвестиции ще се развие проектът“, каза още тя. Председателят на левицата коментира, че има голям интерес за възстановяването на паметника, но има и други интереси, които искат да попречат. „Продължаваме тази битка. Борисов да намери начин да си изпълни обещанието“, заключи Корнелия Нинова. ", "date": "2017.06.22", "title": " Държавата не дава Чинията на Бузлуджа на БСП без пари"}
{"url": "https://m.offnews.bg/news/Futbol_18793/Kun-Temenuzhkov-se-sboguva-s-Barsa-s-trogatelno-pismo_658837.html", "text": "Българинът Кун Теменужков Михайлов напусна школата на Барселона. Това разкри самият той в профила си в социалната мрежа Фейсбук.\"10 години футбол и 3 страхотни сезона в най-добрия отбор в света. Мога само да благодаря на всички играчи и треньори на Барселона за всичко научено на и извън терена.Преживяването ми в най-добрата школа в света се получи благодарение на много хора, които ми помогнаха да покажа най-добрите си качества като футболист. Нямам никакви съмнения, че ще постигна мечтата си, щом се стремя упорито към нея.Зная, че съм талант на световния футбол, мога да пътувам до страната си и да играя за националния отбор\", написа младият талант.Все още не е ясно къде ще продължи кариерата 17-годишният футболист. Немалко каталунски журналисти изразяват съжаление за решението на Кун, тъй като се очакваше той да води атака на Juvenil A през новия сезон.Нападателят роден на 1 февруари 2000 г. в София, пето дете в семейството. Година и половина след раждането му, фамилия Михайлови емигрират в Испания, където талантът изкарва тридневни проби в школата на каталунците и става част от кадетите на Барселона Б.", "date": "2017.06.22", "title": " Кун Теменужков се сбогува с Барса с трогателно писмо"}
{"url": "https://m.offnews.bg/news/Kultura_33/Varvarstvo-bageri-razrushiha-istoriia-na-8000-godini-v-Plovdiv_658819.html", "text": "В кв. \"Филипово\" се намира т. нар. Плоска могила, част от неолитно селище, основен източник на информация за живота на прадедите ни. Неолитното селище се намира в частен имот, чиито собственици обаче възнамеряват за построят сграда на мястото му. И първите стъпки за това са вече предприети - в понеделник безвъзвратно разрушават част него, подготвяйки терена за строежа. За случая сигнализира археолог Росица Миткова, завеждащ отдел \"Праистория\" на Археологическия музей в Пловдив. В свой пост във фейсбук тя изказа силното си възмущение от случващото се в града под тепетата.  Пред ОFFNews тя заяви, че това е било единственото неразрушено селище, датиращо между 6-то и 5-то хилядолетие преди Христа, изключително ценно за добиване на информация за живота преди възникването на града. Дори се предполага, че именно там е започнала историята на града, известен с богатото си културно наследство. \"Въпреки устните ми и писмени предупреждения към собствениците, те не пожелаха да ме послушат. Безвъзвратно са унищожени най-старите части на древния град\", заяви тя. Миткова е подала сигнал до Археологическия музей и Инспектората по опазване на културно наследство към Министерство на културата. Това се случва миналата седмица, когато изкопните дейности са били вече започнати. \"В разрешителното, издадено от Община Пловдив нямаше наблюдение на археолог. Затова потърсихме собствениците. Поканих ги в общината на район \"Северен\", където заедно със собственика потърсихме инспектората\", заяви Миткова. Стига се до решение за проверка. То е трябвало да се състои миналия понеделник, но по настояване на собствениците е отложено - заминавали на почивка. Докато отдъхват, собствениците е трябвало да разпоредят спиране на строежа, но това така и не се случва. \"В указанията на Инспектората бе упоменато, че трябва да се спрат всякакви изкопни дейности до проверката. Но това не се случи и така се загуби целия културен пласт. В такъв случай собствениците трябва да носят наказателна отговорност за разрушаване на паметник на културата от национално значение\", заяви Миткова.Мястото е изключително богат извор на исторически данни: \"На 100 м от селището в западна посока през 2015 г. правихме разкопки. Намерихме следи от ранна каменна епоха, ранна бронзова, желязна... Бяха разкрити спални помещения от античната епоха\", продължава археологът. ОFFNews потърси за коментар Инспектората за опазване на културното наследство. Инспектор Стоилка Игнатова, отговаряща за Южен централен район (области Кърджали, Пазарджик, Пловдив, Смолян и Хасково), потвърди думите на Миткова и заяви, че проверката ще бъде извършена идния понеделник, а за сега всякакви строителни дейности са замразени.Кметът на район \"Северен\" инж. Ральо Ралев заяви пред OFFNews, че от страна на неговата община нарушения няма. По думите му, разрешението е издадено от главния архитект на Пловдив. Според него, изкопната дейност на багерите е стигнала на - 4-5 метра, но на 20 см под земята все още се виждат \"керемиди\" от селището. След проверката ще бъде установено какво е нарушението на институциите и собствениците. Но каквото и да е решението след проверката, Пловдив се сбогува безвъзвратно с част от най-ранната си история. За жалост, мястото не е напълно изследвано и така в бунищата за строителни отпадъци са заминали множество редове за историческите учебници и ценни артефакти за учените и музеите. ", "date": "2017.06.22", "title": " Варварство: багери разрушиха история на 8000 години в Пловдив"}
{"url": "https://m.offnews.bg/news/Zvezdi_18810/Printc-Hari-Nikoj-ne-iska-da-e-kral_658827.html", "text": "\"Никой в кралското семейство не желае да бъде крал или кралица. Тези, които са избрани, го правят за човешкото благо.\"Това заяви принц Хари - петият засега престолонаследник на британския престол, пред сп. \"Нюзуик\".Оказва се, че въпреки масовата представа нито една кралска особа не желае \"топ работата\", когато се освободи.Хари си спомня как, след смъртта на майка си, е трябвало да върви с погребалното шествие след ковчега й по улиците на Лондон.\"Нито едно дете не трябва да бъде принуждавано да прави нещо такова. Хиляди души ме гледаха по телевизията, докато аз оплаквах майка си\", споделя принцът. Той смята, че в днешно време подобно нещо не може да се случи.Преди известно време Хари разкри, че е ходел на терапия, за да може да преживее смъртта на Даяна. Принцът разказа колко горд е с майка си, която му е показала какво е да водиш \"обикновен\" живот.\"Понякога ходя да пазарувам сам. Страх ме е, че някой ще ме снима, но съм решен да имам сравнително нормален живот, а ако имам късмет, и моите деца ще имат. Дори да бях крал, пак щях да ходя сам да си пазарувам\", заявява той.", "date": "2017.06.22", "title": " Принц Хари: Никой не иска да е крал"}
{"url": "https://m.offnews.bg/news/Sviat-_12/Napadateliat-ot-Michigan-e-kanadetc-iskal-da-otmasti-za-Siriia-i-Irak_658840.html", "text": "Американските власти идентифицираха мъж, намушкал с нож полицай на летището в град Флинт, щата Мичиган, като 50-годишния канадец Амор Фтоуи. Мъжът е от Квебек, пристигнал в САЩ на 16 юни, съобщава Асошиейтед прес, цитиран от БТА. На Фтоуи е повдигнато обвинение за извършване на насилие на летище. Според свидетели на атаката мъжът е крещял \"Аллах е велик\" по време на нападението.От ФБР уточниха, че той е искал да отмъсти за убийството от американските военни на мирни граждани в Сирия, Ирак и Афганистан. При арестуването си Фтоуи попитал полицаите защо не са го застреляли.Раненият полицай е в стабилно състояние, без опасност за живота.Според местни медии Амор Фтоуи е гражданин и на Тунис. Американските власти обявиха, че за момента няма индикации нападателят да е бил замесен в по-голям заговор. Няма данни и за негови връзка с терористични организации. ", "date": "2017.06.22", "title": " Нападателят от Мичиган е канадец, искал да отмъсти за Сирия и Ирак"}
{"url": "https://m.offnews.bg/news/Drugi_18773/Natcionalite-ostavat-bez-Vezenkov-ako-zaigrae-v-NBA_658834.html", "text": "Родната ни звезда в баскетбола Александър Везенков има вероятност да не играе повече за България. Това ще се случи при услове, че талантът подпише с тим от НБА. Везенков може да си намери нов отбор още тази нощ в Ню Йорк, ако бъде избран от някой от 30-те отбора.От тази година се променя форматът на квалификации за големите първенства, като вместо лятото, мачовете ще се играят по време на сезона в т. нар. „прозорци”, както е във футбола, например.Това принуди НБА да обяви официално, че няма да допуска свои баскетболисти да играят за националните си отбори, тъй като те са изложени на риск от контузии, а в САЩ ще трябва да им плащат огромни заплати без на практика да могат да използват услугите на играчите ако нещо се случи.Забраната важи само за квалификационните прозорци на националните отбори, но не и за големите шампионати като континентални първенства, световно или Олимпийски игри.Вероятността Везенков да подпише с някой отбор не е малък, тъй като преди няколко дни родният талант попадна в челната десетка на най-добрите леки крила в Драфта според USA Today.Изданието изготви Топ 10 на баскетболистите на всяка позиция, като 21-годишният българин е поставен под №10 на своя пост, а пред него са Синдариъс Торнуел (№9, Южна Каролина), Алберто Абалде (№8, Бадалона), Дилън Бруукс (№7, Орегон), Ви Джей Бийчъмн (№6, Нотър Дейм).", "date": "2017.06.22", "title": " Националите остават без Везенков, ако заиграе в НБА"}
{"url": "https://m.offnews.bg/news/Sviat-_12/Liderite-na-ES-udalzhiha-s-6-mesetca-ikonomicheskite-sanktcii-sreshtu_658871.html", "text": "Лидерите на ЕС удължиха с шест месеца икономическите санкции срещу Русия заради ролята й в украинския конфликт.Договорено е. ЕС запазва икономическите санкции срещу Русия, защото Москва не изпълнява Минските споразумения, обяви председателят на Европейския съвет Доналд Туск.Санкциите, които са насочени предимно срещу руски банки и фирми от военно-промишления комплекс, изтичаха в края на юли, но сега те ще останат в сила до януари 2018 г.ЕС първоначално наложи санкции на Русия преди три години заради анексията на Крим.", "date": "2017.06.22", "title": " Лидерите на ЕС удължиха с 6 месеца икономическите санкции срещу Русия"}
{"url": "https://m.offnews.bg/news/Politika_8/Prokuraturata-pazi-prestapnitcite-Tia-e-na-mafiiata-da-si-ia-otvoiuv_658842.html", "text": "В последните няколко дни за пореден път Прокуратурата на Република България остро припомни на българското общество за неотложната необходимост от съдебна реформа и в частност – на реформа в прокуратурата, пишат в позиция по повод скандала с липсващите болтове на служебния автомобил на председателя на ВКС Лозан Панов от партия \"Да, България\".Според \"Да, България\" вън от всяко съмнение е, че ако му бе дадена възможност да го направи, държавното обвинение би демонстрирало същото нежелание да разследва и последващия инцидент, при който предмет на посегателството беше служебният автомобил на г-н Лозан Панов.Според \"Да, България\" отказът на прокуратурата да образува досъдебно наказателно производство не отговори на обществените очаквания за правилен и мотивиран прокурорски акт.От партията посочват, че постановлението за отказ от образуване на това досъдебно производство може да бъде обжалвано пред горестоящата прокуратура единствено от председателя на ВКС и призовават г-н Панов да обжалва, защото потребителите на правосъдието трябва да бъдат окуражени, че има смисъл да отстояват правата си по закон.\"Призоваваме го, защото в противен случай личното му недоверие към институцията на прокуратурата би представлявало ясен негативен сигнал към гражданите, които и без това са обезверени от тази институция.  На последно място – призоваваме го да подаде жалба, защото, ако не го направи, в очите на гражданите би останало само посланието, отправено от прокуратурата. А то е, че привържениците на идеята за нейното реформиране нямат право на правосъдие. Да си отвоюваме прокуратурата от мафията!\", завършва позицията на Да, България.", "date": "2017.06.22", "title": " Прокуратурата пази престъпниците. Тя е на мафията, да си я отвоюваме"}
{"url": "https://m.offnews.bg/news/Temida_18762/Sluzhitelka-na-Sotcialno-podpomagane-vliza-v-zatvora-za-otkradnati-400_658808.html", "text": "Варненският апелативен съд отмени оправдателната част от присъда на Окръжен съд – Варна и призна за виновна бившата старша счетоводителка от Дирекция „Социално подпомагане“ във Вълчи дол Надежда Стоянова затова, че за период от 10 години от 2004 до февруари 2014 година, при условията на продължавано престъпление, чрез използване на документи (ведомости) с невярно съдържание, присвоила чрез измама 390 102 лева, предназначени за подпомагане на социално слаби хора. Втората съдебна инстанция сподели основанията на протеста на Окръжна прокуратура и намери, че престъплението е в особено големи размери и представлява особено тежък случай. Апелативният съд във Варна присъди за това деяние наказание в размер на 10 години „лишаване от свобода“, което намали с 1/3 до 6 години и 8 месеца.За същия период от време Стоянова е лишена от право да заема държавна или обществена длъжност, свързана с пазене или управление на парични средства. С днешната присъда на Варненския апелативен съд подсъдимата се лишава и от правото да упражнява професия или дейност, свързана с пазене или управление на парични средства за срок от 6 години и 8 месеца, считано от влизане на присъдата в сила.Съдът отмени наложената от Варненския окръжен съд пробационна мярка и осъди Стоянова да заплати 1661 лева разноски по делото в полза на ВСС.С оглед на произнесената присъда, Варненският апелативен съд наложи на Надежда Стоянова забрана да напуска България, като това определение не подлежи на обжалване.Присъдата подлежи на обжалване или протест в 15 дневен срок пред ВКС.През октомври миналата година, при условията на съкратено съдебно следствие ОС-Варна, присъди на подсъдимата 3 години лишаване от свобода, което отложи с 5 годишен изпитателен срок и я оправда затова деянието да е било в особено големи размери и да представлява особено тежък случай.В рамките на днешното съдебно заседание втората съдебна инстанция изслуша петорна съдебно-медицинска експертиза. Експертите намират, че към настоящия момент подсъдимата е в добро клинично състояние.В протеста на Окръжна прокуратура – Варна се каза, че подсъдимата системно и регулярно си е служила с хитрост при документната обработка на счетоводни документи и чрез измама е присвоила пари, предназначени за социално слаби хора от Вълчи дол.Прокурорът направи изчислението, че в продължение на 10 години Стоянова е присвоявала месечно по близо 3500 лева и дори след като е била привлечена като обвиняема е продължила да го прави, до отстраняването й от длъжност.В последната си дума пред съда Надежда Стоянова се разкая за стореното и разказа, че се срамува за това, което е причинила на своите съграждани и на близките си.", "date": "2017.06.22", "title": " Служителка на Социално подпомагане влиза в затвора за откраднати 400 000 лева от бедните"}
{"url": "https://m.offnews.bg/news/Tenis_18788/Ednorak-tenisist-specheli-parvi-tochki-za-ATP-video_658843.html", "text": "Силата на човешкия дух е безгранична! Доказа го новозеландският тенисист Алекс Хънт. Той е с една ръка, лявата е заменена от протеза.Това не го спира от мечтата му да играе професионално любимия спорт.  Алекс дори набра първи точки в ранглистата на ATP вчера.Случи се в първия кръг на турнира от сериите \"Фючърс\" на остров Гуам (САЩ). Алекс разби 6:0, 6:0 18-годишния американец Кристофър Каджиган. Срещата продължи едва 48 минути.Наградният фонд на състезанието е 15 000 долара. В следващия кръг смелчагата ще срещне японеца Хироясу Ехаро.23-годишният новозеландец е единственият профи в тениса, който играе с протеза на едната ръка. Заради физическата особеност Хънт разчита на силни сервис и форхенд.Хънт е роден с една ръка. Това никога не го е спирало да мечтае, че ще стане професионалист. Само може да му свалим шапки!", "date": "2017.06.22", "title": " Еднорък тенисист спечели първи точки за ATP (видео)"}
{"url": "https://m.offnews.bg/news/Temida_18762/Shestima-lekari-ot-Shejnovo-i-Pirogov-na-sad-za-smartta-na-rodilka_658841.html", "text": "Шестима лекари отиват на съд за починала родилка. Софийска градска прокуратура (СГП) внесе обвинителен акт срещу докторите от две болници, които при професионална непредпазливост са причинили смъртта на родилката, съобщиха от обвинението. Това са д-р Лозанов и д-р Байданова – Василева от САГБАЛ ”Шейново” АД и д-р Филипов, д-р Червеняков, д-р Христов, и д-р Цеков от УМБАЛСМ ”Н.И. Пирогов” ЕАД. На всеки един от тях е повдигнато обвинение за това, че при независимо съизвършителство причинили смъртта на пациент, настъпила на 24.10.2011 г. в гр. София, вследствие на развил се сепсис. На 12.09.2011 г., 19–годишна жена постъпила в САГБАЛ ”Шейново” АД, където избрала да роди своето първо дете. Дежурен тогава бил д-р Лозанов. Било взето решение, че на жената следва да бъде извършено ”секцио”. Операцията извършил лично д-р Лозанов. След това той пристъпил към възстановяване на направените разрези, като пропуснал обаче да отстрани цялата плацента от матката. Така оставените части способствали за превръщане на матката в първоначално огнище на инфекция и източник (входна врата) на сепсис.Същият ден д-р Байданова – Василева била определена за лекуващ лекар на младата жена. Още на следващия ден след раждането родилката започнала да изпитва силни болки и неразположение. Това й състояние се дължало на вече започналия сепсис поради настъпилата инфекция в резултат на ” забравените” в матката част от плацента и околоплодни обвивки. Била констатирана твърде висока левкоцитоза и олевяване на кръвната картина. През следващите дни болките и неразположението на родилката се усилвали, като тя дори колабирала. Жената съобщила всичко това на д-р Байданова – Василева. Тя се запознала лично с констатираните при този пациент показатели, касаещи телесната температура и стойността на левкоцитите. Същевременно обаче не назначила на пациентката микробиологични и копрологично изследвания. Д-р Байданова – Василева не извършила правилно диагностициране на влошеното клинично състояние на пациентката си. Вместо това на 16.09.2011 г., въпреки констатираните усложнения при родилката, д-р. Байданова – Василева взела решение да я изпише.Впоследствие състоянието на жената започнало да се влошава. Тъй като при нея се установило наличие на свободно подвижна течност в корема, на 20.09.2011 г. била приведена в тежко състояние в УБАЛСМ ”Н. И. Пирогов”. На същата дата след разширен консилиум в болницата, било взето решение на 19-годишната жена да бъде извършена диагностична лапароскопия. Операцията извършил д-р Филипов. Като консултанти на място били повикани д-р Червеняков, д-р Христов и д-р Цеков от същото болнично заведение.Установената лапароскопска находка императивно налагала оперативна интервенция – лапаротомия в спешен порядък. Трябвало спешно да се отстрани матката и вторично засегнатото дебело черно на пострадалата, тъй като имало наличие на тежка патология в дебелото черво, с възпалителни некротични изменения и предполагаем патологичен процес в матката. Вместо това д-р Филипов взел неправилно решение за изчаквателно поведение, като по този начин той не оказал своевременна и достатъчна медицинска помощ на жената. Всеки един от останалите трима лекари – д-р Червеняков, д-р Христов и д-р Цеков също самостоятелно взели неправилно решение за изчаквателно поведение по отношение на извършване на лапаротомия и лично поставили грешната диагноза – остър сигмоидит.През следващите дни след лапароскопията състоянието на младата жена продължило да се влошава. На 28 септември било взето решение тя да бъде преместена в ”Клиника по нефрология”, към УМБАЛ ”Александровска”. Впоследствие на 7 октомври на пациентката била извършена лапаротомия, като била отстранена матката и част от дебелото черво. Въпреки положените усилия от страна на медиците в ”Александровска” на 24.10.2011 г. пациентката починала, вследствие на развил се сепсис.Видно от изготвена по делото експертиза е, че в случая са налице два основни пропуска. Първият е оставянето на плацентарни части в матката при извършване на цезарово сечение, което е причина за развитието на сепсиса. Вторият пропуск е забавянето на третата коремна операция със седемнадесет дни след лапароскопията. Тази последна операция е била извършена вече при настъпили тежки многооргани патоголгични процеси в организма на 19–годишната жена и шансът да се промени неблагоприятния изход е бил нищожен.Предстои насрочване на делото от съда.", "date": "2017.06.22", "title": " Шестима лекари от Шейново и Пирогов на съд за смъртта на родилка"}
{"url": "https://m.offnews.bg/news/Obshtestvo_4/Sled-analiz-na-Rimskoto-pravo-deputatite-reshiha-Sobstvenikat-na-kola_658821.html", "text": "Промените предвиждат три конкретни неща, с които се цели да се ограничат катастрофите:Парламентът прие окончателно на второ четене промените в Закона за пътищата, които ГЕРБ предложи, за да се ограничи войната по пътищата.1.Знаците пред камерите отпадат. Както бяха сложени преди няколко години, така сега ще бъдат вдигнати и шофьорите вече няма да знаят къде да намаляват скоростта. С това на пътя се връщат катаджиите, като министъра на вътрешните работи ги задължава да следят движението и автомобилите на пътя, \"като за целта са длъжни да извършват проверката по безопасен начин, осигурявайки необходимата видимост\". С приетите промени КАТ има право да извършва контрол по спазване на правилата за движението по пътищата с автомобили, оборудвани със средства за аудиозапис и видеозаснемане, като контролът се осъществява само в обхвата на средствата за видеозаснемане. 2.Нарушения, заснети с видеокамера, за които не се отнемат контролни точки или право на управление на колата, се предвижда да се издават електронни фишове, в отсъствието на контролен орган и на нарушител за налагане на глоба в размер, определен за съответното нарушение.Електронният фиш съдържа териториалната структура на МВР, на чиято територия е установено нарушението, мястото, датата и точния час на нарушението, регистрационния номер на колата, собственика, нарушението, размера на глобата, срока, сметката и начините за доброволното заплащане.3.Дадеш ли автомобила си на друг, а той направи произшествие или нарушение на пътя - оставаш без кола за срок от 6 месеца до 1 година. В рамките на този срок ще се прекратява регистрацията на автомобила, чийто собственик го е предоставил на лице без книжка.Същата мярка ще следва и ако шофьорът, на който е отстъпена колата, е хванат да кара след употреба на алкохол с концентрация в кръвта над 0,5 промила или наркотици или ако откаже проверка с техническо средство за алкохол.Димитър Стоянов от БСП коментира, че текстът не е прецизен. Той поясни, че проблем би възникнал, ако автомобилът не е собственост на един човек или ако е собственост на фирма, на държавата, общината или е взет под наем.\"Ако падне саксия и убие човек, кой е виновен - саксията или вятърът\", започна с примерите председателят на правната комисия Данаил Кирилов и сам си отговори: \"Не, човекът, чиято е саксията и който е трябвало да я закрепи\". \"Този принцип съществува от Римското право - вещта не носи отговорност, а нейният собственик за вредите, които са причинени от нея\", обясни още Кирилов.Депутатът Вежди Рашидов от ГЕРБ пък разказа цяла история за \"вината на вещите\" как един човек отишъл в съда и казал, че не е виновен, че е убил някой, защото той е паднал сам върху ножа и то осем пъти.Филип Попов от БСП обаче съпостави не вещта, а човека в случая и попита: \"Ако един полицай убие със служебното си оръжие човек, министърът на вътрешните работи МВР ли ще носи отговорност?\"В крайна сметка Римското право спечели и депутатите решиха, че собственикът ще носи цялата отговорност на пътя, включително и ако отстъпи колата си на пиян или шофьор без книжка и колата му ще бъде спирана от движение за 6 месеца или година.Към смисъла на Закона върна обаче председателят на ПГ на ГЕРБ Цветан Цветанов, който даде статистика: \"От проверките, които са извършени от началото на годината, досега има 11 366 спрени за проверка, от тях се установява, че само 1212 са били собственици на автомобили, останалите са били реално неправоспособни. Тези 10 000 всъщност ги оневиняваме\". Той даде за пример, че родителите често дават колите си на децата си или те сами ги отмъкват.Цветанов заяви, че от ГЕРБ не правят промяна на действащ текст, а такава, с която искат да оптимизират правната норма, която да важи за всички и те да бъдат равнопоставени. По думите му така ще има резултат, с който ще се намалят жертвите по пътищата.", "date": "2017.06.22", "title": " След анализ на Римското право депутатите решиха: Собственикът на колата носи цялата отговорност на пътя"}
{"url": "https://m.offnews.bg/news/Futbol_18793/PSZh-predlozhi-oferta-ot-200-miliona-za-Ronaldo_658802.html", "text": "Сагата около суперзвездата на Реал Мадрид Кристиано Роналдо продължава. Португалецът е получил оферта от 200 милиона евро от френският гранд ПСЖ, пише вестник \"Марка\".Нападателят ще покаже предложението на боса на \"белия балет\" Флорентино Перес на срещата им след приключването на участието на Португалия на турнира за Купата на конфедерациите в Русия.Босът на Реал вече обяви, че цената на играча е 1 милиард, но едва ли ще може да отхвърли с лека ръка такова предложение, което изглежда по-реалистично.От изданието уточняват, че решаващо ще е мнението на самия Роналдо на срещата. Ако и тогава е твърд в намерението си да напусне, такава оферта няма как да бъде пренебрегната.В същото време бившият халф на Реал Мадрид и легенда на Португалия Луиш Фиго сподели, че трудно може да си представи Кристиано в друг клуб.\"Вероятно има много фактори, които карат Роналдо да напусне Реал. При всички положения, това е негово собствено мнение. Аз лично трудно си представям как той отива в друг клуб.Привърженик съм на мнението, че незаменими играчи няма. Нямам предвид само Роналдо и Пепе. Смятам, че клубовете не бива да са зависими от никого. Историята на тима е преди всичко друго\", каза португалецът пред AS. ", "date": "2017.06.22", "title": " ПСЖ предложи оферта от 200 милиона за Роналдо"}
{"url": "https://m.offnews.bg/news/Kultura_33/Samo-za-nosht-nepredvidimite-formi-na-Rada-Bukova-i-snimkata-s-tcigar_658813.html", "text": "Кой е Алис Джордж? Дали все още пуши? Дали въобще става дума за пушенето? Предстоящата самостоятелна изложба на Рада Букова за една вечер в галерия \"За една нощ\" е обвита в тайнственост.Въпреки голямата й популярност, нищо от това, което вече знаем за художничката, няма да ни помогне да отгатнем какво ще видим или няма да видим.В работата на Рада Букова до сега преобладават занимания с формата. С минимални намеси върху обекти и предмети от ежедневието, както и взаимодействието им с конкретното пространство. Обикновено от тези непретенциозни и лесни на пръв поглед действия, се разплитат сложни конфигурации от смисли или дори цели истории.Но Рада Букова е популярна и с това, че е непредвидима. Няма как да се предположи кога интересът към формата или скулптурата ще се смени с употреба на нематериални изразни средства като звук или разходка например. Дори общуването между автор и зрител за нея може да бъде средство и материал.Затова не би трябвало да очакваме историята да започне от снимката с цигарата и устройството, което я замества.Тези обекти може да нямат нищо общо с изложбата. А може и да имат, но все още не знаем въз основа на какво.Според думите на Рада Букова „това е историята на едно момче, чиято приятелка го зарязва, баща му е на път да умре и му открадват телефона”.Знаем също, че в изложбата ще има прожекция на кадри от посещението на едно забранено място, обекти и образи с „неприлични сюжети”.", "date": "2017.06.22", "title": " Само за нощ: непредвидимите форми на Рада Букова и снимката с цигарата в изложбата \"Алис Джордж\""}
{"url": "https://m.offnews.bg/news/112_6/Telefon-112-e-v-bedstvashto-polozhenie-MVR-go-remontira-s-12-miliona_658814.html", "text": "МВР откри обществена поръчка за ремонт на линията за спешни повиквания 112. От документацията става ясно, че според вътрешното ведомство в момента системата на 112 е в бедстващо положение и не функционира добре.За целта от бюджета ще бъдат отделени 12 милиона лева. Те ще послужат за обновяване и ремонт на инфраструктирата на 112 и за внедряване на възможност за ползване от хора със слухови и говорни трудности. МВР посочва, че целта е \"възстановяване работоспособността на Национална системна 112\". Със сумата ще бъде закупен нов лиценз за Oracle за базата данни, подновен на хардуер и софтуер, ще бъдат закупени нова техника и климатични инсталации и платена техническата поддръжка.В момента апаратурата в центровете в София и Русе е \"критично амортизирана\", се посочва в документацията. Общата сума на поръчката е 10,65 милиона лева без ДДС.Поръчката е обявена в началото на юни и е със срок до 19 юни по ускорената процедура поради спешност, посочва възложителят.", "date": "2017.06.22", "title": " Телефон 112 е в бедстващо положение, МВР го ремонтира с 12 милиона"}
{"url": "https://m.offnews.bg/news/Politika_8/Pavlova-tarsi-sponsori-sega-s-pismo-a-po-kasno-i-s-prozrachna-protc_658807.html", "text": "Лиляна ПавловаМинистерството, което отговаря за организацията на българското председателство на Съвета на ЕС, търси спонсори по подготовката на събитията по членството. Както вече , това е станало с писмо на министър  до определени браншови организации на 9 юни. От него става ясно, че са поканени четири от национално представените работодателски организации плюс Сдружението на фамилния бизнес в България, което няма национално представителство. В таблица е предоставен подробен списък с близо 60 продукта, от които има нужда председателството. Сред тях, освен рекламни и брандирани материали, химикалки тефтерчета и напитки, свързани с председателството, фигурират и тоалетна хартия, течен сапун, салфетки и хартия за ръце.В отговор до редакцията на  от министерството дадоха някои разяснения относно търсенето на спонсори, като се позовават на практиката при организацията на други председателства. От писмото става ясно, че за да бъде публична и прозрачна процедурата, предстои да бъде изготвено рамково споразумение, което ще се гласува в Министерския съвет. В същото време публично на сайта на председателството, който все още не е активен, се очаква да бъде публикуван анонсът, с който вече определена част от бизнеса е поканена за партньорство.Докато бъдат изчистени дейностите по прозрачност на процедурата, в списъка фигурират и продукти - лаптопи и калъфи за тях, офис пакети и операционни системи, от които министерството има необходимост още . Остава неясно как постфактум ще бъде осигурена прозрачност на дарение, което вероятно вече е изпълнено.От друга страна без отговор остава въпросът на какъв принцип са подбрани организациите, към които е изпратено писмото. Очевидно е, че някои от тях са национално представени, но в същото време поканата не е пратена до всички от тях. От министерството уклончиво отговарят, че остават отворени за разговори с всички представители на бизнеса и посочват примери от други председателства - Малта - 2017 г., Словакия - 2016 г., Кипър - 2012 г., както и на естонското председателство, което започва на 1 юли тази година.От поканата на естонското председателство, което започва на 1 юли 2017 година, става ясно, че поканата към бизнеса се провежда в рамките на определена тема - образът на Естония като държава на умните електронни технологии. В отговора на българското министерството по европредседателството се подчертава, че държавата  към бизнеса за осигурените продукти и услуги. В резултат на партньорството на компаниите се предоставя възможността да  продуктите и дейността си. Очевидно е обаче, че част от търсените продукти по никакъв начин не биха кореспондирали с рекламирането на българския бизнес. Така например вече споменатите офис пакети и лаптопи, таблети, принтери и хартия за тях, мобилни и телекомуникационни услуги, хладилни камери, кетъринг и др. Любопитен детайл е и фактът, че за част от търсените продукти и услуги има  от държавата. Така например за рекламни и промоционални материали от бюджета са заделени близо 1.5 млн. лв, а за кетъринг са предвидени 1.7 млн. лв. _______________", "date": "2017.06.22", "title": " Павлова търси спонсори - сега с писмо, а по-късно и с прозрачна процедура"}
{"url": "https://m.offnews.bg/news/Sviat-_12/Putin-predstavil-pred-Stoun-stara-amerikanska-ataka-za-ruska-v-Siriia_658811.html", "text": "Видеото от атака на руски военни в Сирия, което руският президент Владимир Путин показва на американския режисьор Оливър Стоун в излъчената миналата седмица документална поредица, всъщност е видео от американска атака в Афганистан от 2013 г., твърди руската неправителствена организация Conflict Intelligence Team (CIT). Организацията е категорична, че видеото реално показва как американски хеликоптер „Апачи” обстрелва бунтовници в Афганистан.CIT допълва, че единствената разлика между двете е, че показаното от Путин видео е озвучено на руски. В кадрите от документалния филм за Путин руският президент показва видеото от мобилен телефон и казва: \"Това е работа на нашата авиация. Тези бойци бягат с оръжия. Те имат не само автомати, но и много по-сериозни оръжия, с които унищожават военни автомобили\". След това Путин допълва: \"Пилотът казва, че ще направи още един опит да удари мишената\". Руската неправителствена организация е публикувала свое видео. В него тя поставя кадрите, които се виждат в документалния филм, с тези от атаката в Афганистан, качени в YouTube през февруари 2013 г. Говорителят на руския президент Дмитрий Песков катеогрично отрече информацията. Той обяви пред журналисти, че показаното видео е на Министерството на отбраната на Русия. По думите му съобщенията за това, че видеото не показва действията на руската авиация са \"неверни и неуместни\". \"Това са материали на Министерството на отбраната и са част от доклада им до президента. Министърът на отбраната го презентира пред президента и част беше демонстрирана пред Оливър Стоун. На въпрос на кого е мобилния телефон, от който Путин показва видеото на Стоун, Песков отговори, че е на един от сътрудниците му. От своя страна, Оливър Стоун също коментира въпроса, като посочи, че не вярва да му е показано старо видео. \"Защо той би фалшифицирал? Русия има голям принос в борбата с \"Ислямска държава\" в Сирия\", заяви той на пресконференция. \"Повече от две години, 20 часа записи на интервюта - това не е малко. И мисля, че камерата не може да лъже. Камерата показва езика на тялото, изражението на очите\", допълни той. ", "date": "2017.06.22", "title": " Путин представил пред Стоун стара американска атака за руска в Сирия (видео)"}
{"url": "https://m.offnews.bg/news/Obshtestvo_4/Horata-v-Lozen-Ne-sme-iskali-Karat-S-a-kachestveni-avtobusi_658816.html", "text": "Жителите на близкото до София село Лозен обвиниха в разпространение на некоректни и невярни изказвания общинския съветник от ГЕРБ Ваня Тагарева.Сдружение “Бъдеще за Лозен” реагират на неточности в изказвания на Тагарева пред в-к Дневник и на провелата се вчера (21.06.2017 г.) транспортна комисия. На заседанието на комисията тя защити внесеното от нея и от инж. Симеон Славчев предложение за удължаване на договор с фирмата \"Карат-С\" за концесия на линии на градския транспорт, сред които са и тези, обслужващи район Панчарево.Пред транспортната комисия г-жа Тагарева заяви, че Хората от Лозен изрично уточняват, че на общоселското събрание, което Сдружението организира и проведе на 11.06.2017 г. не е дискутиран превозвачът, който ще обслужва съществуващите линии”Събранието е взело решение да настоява пред Столичната община да се отпуснат допълнителни съчленени автобуси в пиковите часове по линия №5, нейното разписание да се синхронизира с това на метрото и да се създаде нова линия, даваща допълнителна адекватна връзка с града.Жителите на Лозен посочват, че това което искат е бърз и редовен градски транспорт, който да се  извършва с качествени автобуси.", "date": "2017.06.22", "title": " Хората в Лозен: Не сме искали Карат-С, а качествени автобуси"}
{"url": "https://m.offnews.bg/news/Futbol_18793/Imperatora-mozhe-da-prevzeme-Izmir_658812.html", "text": "Футболистът Валери Божинов - Императора е трансферна цел на новака в турската лига Гьозтепе (Измир), който през следващия сезон ще играе в първия ешалон на първенството, след като спечели плейоф за влизане в елита срещу Ескишехирспор.Според медиите край Босфора българският нападател, който напусна китайския Мейджоу Хака, е основна трансферна цел на Гьозтепе.Ръководството на клуба иска да привлече поне една \"голяма звезда\", а Божинов е играл в Ювентус и Манчестър Сити, което изглежда достатъчно за турците.Припомняме, че в края на миналия месец бившият национал изненадващо се отказа от милионния си договор с Мейджоу Хака в Китай малко след като тима назначи за треньор българина Александър Станков. Медиите в Турция спекулират, че Валери не е единственият вариант за атаката на Гьозтепе. Друга цел на ръководството е Питър Крауч от Стоук Сити.Таранът е бил забелязан вчера на летището в Измир. Бившият английски национал заяви, че просто е на почивка на града, разположен по крайбрежието на Егейско море.", "date": "2017.06.22", "title": " \"Императора\" може да превземе Измир"}
{"url": "https://m.offnews.bg/news/Futbol_18793/Predstaviteli-na-Barselona-inspektiraha-stadion-Beroe_658815.html", "text": "Двама представители на Барселона посетиха Стара Загора. Целта на визитата им бе да инспектират отблизо стадион \"Берое\" и да проверят дали базата отговаря на изискванията за предстоящия футболен спектакъл на 20 септември в \"града на липите\".Това се случи само няколко дни след пресконференцията, на която Христо Стоичков и кметът на Стара Загора - Живко Тодоров, обявиха звездния сблъсък между \"Дрийм тийма\" на каталунците срещу отбора на Камата и приятели.Останали доволни от всичко, което са успели да инспектират и видят вчера - 21 юни, представителите на Барселона са потвърдили, че стадионът, хотелът и всичко необходимо за удобството на едни от най-големите легенди на каталунците, е на лице.Те са категорични, че условията за провеждането на мач от подобна величина, са отлични. Събитието е част от проекта \"Стара Загора - Европейски град на спорта 2017\".Това отправя сериозна заявка за едно феноменално футболно шоу - истински празник за всички фенове не само в \"града на липите\", но и в цяла България.Събитието \"Дрийм тиймът на Барселона срещу отбора на Стоичков\" е на 20 септември 2017 г. на стадион \"Берое\", гр. Стара Загора. Начало 20:00 часа.Билети за звездния футболен мач търсете в мрежата на Eventim, както и във фен магазина на стадион \"Берое\". Цена на билетите: от 30 лв. до 80 лв.", "date": "2017.06.22", "title": " Представители на Барселона инспектираха стадион \"Берое\""}
{"url": "https://m.offnews.bg/news/Ikonomika_59/Startira-shestoto-izdanie-na-konkursa-Naj-dobra-balgarska-firma_658810.html", "text": "За поредна година авторитетният конкурс „Най-добра българска фирма на годината“ ще отличи най-успешните български компании. Инициатор на проекта е Fibank (Първа инвестиционна банка), а мисията на конкурса е да фокусира общественото внимание върху примерите за устойчив бизнес, откроявайки добрите бизнес идеи и практики. Конкурсът цели да стимулира развитието на българското предприемачество и да мотивира фирмите да бъдат още по - конкурентноспособни и иновативни.Във фокуса на журито ще бъдат компаниите, които показват възможности за справяне в конкурентна среда, потенциал за навлизане на нови пазари, устойчиво развитие и иновативност. В конкурса могат да участват фирми, които имат български капитал, български мениджмънт и представляват български бранд – и трите условия за задължителни за кандидатите.Членове на журито са водещи имена от бизнеса и медийните среди у нас: Васил Христов – изпълнителен директор на Fibank, Венелина Гочева – собственик и управител на Медийна група България, Лъчезар Богданов - управляващ партньор в „Индъстри уоч“, финансистът Емил Хърсев, социологът Кънчо Стойчев, президент на световната Gallup International Association, и главният редактор на сп. “Forbes”-България Йордан Матеев.Категориите, в които ще се състезават компаниите, са: микро и малка фирма, средна и голяма фирма, както и стартиращ бизнес. Освен тях, както всяка година ще бъде присъдена и специална награда на публиката, която ще трябва да избере своя фаворит измежду включилите се в конкурса.Фирмите, които желаят да се включат в надпреварата, е необходимо да попълнят кратък електронен въпросник, който може да бъде намерен на сайта на конкурса - . Заявки за участие ще се приемат до 15 октомври.", "date": "2017.06.22", "title": " Стартира шестото издание на конкурса „Най-добра българска фирма“"}
{"url": "https://m.offnews.bg/news/Temida_18762/Prizovkata-shte-idva-s-SMS-taksata-za-administrativno-obzhalvane-skoc_658822.html", "text": "90 лева ще струва на гражданите и едноличните търговци таксата при касационно обжалване, а 450 лева ще е за държавните органи и организациите.Таксите в първоинстанционното производство се запазват в досегашния размер.Повишението на таксите направи парламентът, след като прие промени в Административно-процесуалния кодекс (АПК), които бяха прието на първо четене от парламента днес. Законопроектът бе приет с 118 гласа „за“, 1 „против“ и 40 гласа „въздържал се“.Когато има правен интерес , таксата се предвижда да е 1 процент, но не повече от 3400 лв., а при материален интерес над 10 млн. лв. - 9000 лв. Социално слаби граждани ще бъдат освобождавани от такси.Новият закон предвижда отмяна на подаването на удостоверения на ръка. Въвеждат се мерки за електронно правосъдие, включително електронизация на призовки, книжа и съобщения. Целта е да се предотвратят случаите на неоснователно отлагане на делата в административните съдилища. Така призовките и съобщенията от съда вече ше пристигат по имейл и sms.Депутатите спориха по повишаване на таксите. ОТ БСП посочиха, че таксите покриват реално извършени разходи, което не може да се каже за предложения законопроект и има предпоставки за дискриминация. Явор Божанов от БСП изтъкна, че с новия закон се отнема и възможността за обжалване на таксите.Председателят на правна комисия Данаил Кирилов от ГЕРБ помоли Божанков да обясни разходоопределяща ли е сегашната таксата от 15 лв. за жалба и дали покрива хартията и пощенските разходи, без да се брои работата на хората в цялото съдебно производство. Кирилов изрази съмнение, че парите стигат.Явор Божанков отговори, че 15 лв. не покриват разходите, но една такса от 9 хил. лв. също може да не покрива разходите.В крайна сметка Данаил Кирилов от ГЕРБ каза, че размерът на таксите ще бъде обсъден на второ четене и ГЕРБ са отворени за преразглеждане.С новия закон се създават и допълнителни гаранции срещу бездействието на администрацията, като се предвижда административните съдилища да следят за мълчаливите откази и да изискват доказателство от административните органи за произнасянето им в срок.", "date": "2017.06.22", "title": " Призовката ще идва с SMS, таксата за административно обжалване скочи на 90 лв."}
{"url": "https://m.offnews.bg/news/Sviat-_12/Izpisaha-printc-Filip-ot-bolnitcata_658820.html", "text": "Съпругът на британската кралица Елизабет II принц Филип е бил изписан от болницата, след като вчера беше приет в лечебното заведение заради инфекция, съобщиха от Бъкингамския дворец, цитирани от ABC News. Принц Филип е бил приет в болницата като превантивна мярка заради инфекция, свързана със заболяване, което не е обявявано публично, посочва медията. 96-годишният Филип е напуснал болницата в четвъртък, като е прекарал в лечебното заведение две нощи. Заради приемането му в болница принц Филип не можа да придружи съпругата си по време на речта на кралицата пред британския парламент, в която тя обявява програмата на новото правителство. По време на речта си Елизабет II беше придружена от сина си принц Чарлз. През май от Бъкингамския дворец обявиха, че принц Филип ще се оттегли от официалните си ангажименти през есента. ", "date": "2017.06.22", "title": " Изписаха принц Филип от болницата"}
{"url": "https://m.offnews.bg/news/Obshtestvo_4/Zashto-pak-opriahme-da-ni-vozi-Karat-S_658829.html", "text": "По 14 автобусни линии в София столичани ще продължат да се возят на рейсовете на Карат-С. Гласуваното удължаване с до две години на договора с фирмата на Миролюб Столарски всъщност е за 15 линии, № 114 обаче вече е закрита. Внесеното от общинските съветници Ваня Тагарева от ГЕРБ и независимия Симеон Славчев се отнася до номера 1, 3, 5, 6, 7, 8, 10, 14, 123, 204, 306 69,70, 4 и 114. Пакетът е по споразумение от 2008 година. Подкрепиха го 38 общински съветници, 8 се въздържаха, \"против\" бяха седмината от БСП, Карлос Контрера, Станил Станилов и Войслав Тодоров. Предложеното от Тагарева и Славчев се свежда до: Или вози Карат-С, или се качвате на 30-годишни автобуси.Звучи грубо, но фактите са такива. Ако линиите бъдат поети от \"Столичен автотранспорт\", общинското дружество разполага само с тази възможност - да пусне рейсовете на достолепната възраст 3 десетилетия, които пушат като кремиковски комини и нямат никаквъв еко стандарт, при това на цена от 3 лв. и 5 стотинки на километър. Тоест по-висока от договорената с Карат-С от 3 лв., при това нейните автобуси са на 8 години и си имат поне стандарт евро 1. Тоест - общинското предприятие може да предложи само по-лоши возила срещу повече пари и по-сериозно замърсяване на въздуха. От гледна точка на хората, които трябва да се возят по рейсовете по тези 14 линии, изборът е ясен. На никой не му пука как се казва превозвачът, ако пътуването е по-добро. Предложението в случая е поне \"да не се влоши качеството\" на услугата. При това с намаление на цената в сравнение с тази, която Столична община е плащала досега от около 60 стотинки - по 3,60 лева на Карат-С. Столичен автотранспорт няма по-качествени автобуси, за да поеме линиите, защото обявената обществена поръчка за закупуването на 30 нови автобуса бе прекратена от столичния кмет Йорданка Фандъкова. Причината - в надпреварата остана само един кандидат. През май зам.-кметът по транспорта Евгени Крусев внесе подобен доклад, в който се искаше продължаване на договора с Карат-С за 11 линии. СОС обаче не го прие. ", "date": "2017.06.22", "title": " Защо пак опряхме да ни вози Карат-С"}
{"url": "https://m.offnews.bg/news/Leka-atletika_18783/Bolt-shte-mine-prez-Monako-predi-finala-v-London_658818.html", "text": "Световният рекордьор в спринтa Юсейн Болт потвърди участието си на турнира от Диамантената лига в Монако, който ще е на 21 юли. Състезанието ще предшества участието му на световното първенство в Лондон.Легендарният атлет, който е на пистата за последна година, ще бяга на 100 метра в Княжеството. Болт не е участвал в Монако от 2011 година.За огромно нещастие на почитателите на леката атлетика, световното от 4 до 13 август в английската столица ще бъде последното му голямо състезание в кариерата. Припомняме, че наскоро Болт се сбогува и с публиката в Ямайка.Той печели състезанието на 100 метра от сериите \"Секънд Рейсърс Гран при\" в Кингстън с време 10.03 секунди.Бягането беше първо за атлета на 100 метра за годината, а самото състезание беше наречено в негова чест \"Salute a Legend\".За 30-годишния Болт това бе последен старт в кариерата му на домашна сцена, след като той нееднократно заяви, че след световното първенство в Лондон през август ще спре да се състезава.Легендата има срещу името си завидните 8 олимпийски титли. В Монако ще видим и световния рекордьор в овчарския скок Рено Лавийени.", "date": "2017.06.22", "title": " Болт ще мине през Монако преди финала в Лондон"}
{"url": "https://m.offnews.bg/news/Temida_18762/Arestuvaha-uchenik-napadnal-15-godishno-momche-pred-uchilishte-v-Sofi_658826.html", "text": "16-годишно момче е задържано по обвинение за нападение с цел грабеж. Инцидентът се разиграл на 16 юни пред столичното 23 СОУ \"Фредерик Жолио-Кюри\". Тогава пострадалото момче пред училището, когато към него се приближило непознато момче, което го нападнало, със сила издърпало тениската, с която бил облечен пострадалият, като впоследствие му нанесъл еднократен удар в областта на лицето и избягал.В хода на образуваното срещу неизвестен извършител досъдебно производство, ръководено от Софийска районна прокуратура, са проведени редица оперативно-издирвателни мероприятия, при които като извършител на деянието е установен шестнадесетгодишно момче.Той е привлечен като обвиняем за грабеж, за което е предвидено наказание „лишаване от свобода“ от три до десет години.Към момента на извършването на деянието обвиняемият не е бил осъждан.С цел да се попречи на същия да извърши друго престъпление, спрямо него е взета мярка за неотклонение „Надзор на инспектор при детска педагогическа стая“Разследването по делото продължава.", "date": "2017.06.22", "title": " Арестуваха ученик, нападнал 15-годишно момче пред училище в София"}
{"url": "https://m.offnews.bg/news/Ikonomika_59/Balgariia-prodalzhava-satrudnichestvoto-s-EBVR_658831.html", "text": "България подписа Меморандум за разбирателство с Европейската банка за възстановяване и развитие, който гарантира подкрепа за изпълнение на проекти, финансирани чрез европейските структурни и инвестиционни фондове за периода 2014-2020 година.Меморандумът осигурява основата за ползотворно сътрудничество на Банката с управляващите органи и бенефициентите чрез сключване на двустранни споразумения за предоставяне на подкрепа за проекти. Консултантската помощ от Банката в рамките на меморандума ще бъде реализирана в широк набор от сфери на сътрудничество като подобряване на конкурентоспособността, комерсиализация на общинските услуги, водна реформа, реформа на енергийния сектор и енергийна сигурност, финансови инструменти и т. н.От страна на българското правителство меморандумът беше подписан от заместник министър-председателя Томислав Дончев, а от страна на Европейската банка за възстановяване и развитие – от Лариса Манастърли, директор за България.С подписването на този документ се продължава успешното и устойчиво сътрудничество между Правителството на България и международните финансови институции при изпълнението на проекти, финансирани със средствата от кохезионната политика на Европейския съюз, което започна по време на първия за страната програмен период 2007-2013 г.", "date": "2017.06.22", "title": " България продължава сътрудничеството с ЕБВР"}
{"url": "https://m.offnews.bg/news/Obshtestvo_4/Nov-lotarien-bilet-s-pateshestviia-i-milionni-pechalbi_658809.html", "text": "Нов билет с пътешествия и големи печалби пусна \"Националната лотария\".Късметлиите могат да спечелят екскурзии до Ню Йорк, Дубай и Лондон, както и 5 печалби по 1 милион лева, 10 по 250 000 лева и още големи суми. Билетът е с три визии на забележителности в Ню Йорк, Дубай и Лондон, които в разгара на лятото очакват първите късметлии.Печалбите в билет „Околосветско пътешествие“ са за общо 52 500 000 лева. Новият билет може да бъде закупен на щандовете на Национална лотария, в търговската мрежа на Lafka, Български пощи, бензиностанции Лукойл, Петрол, OMV, Shell, ЕКО и SNG, търговски вериги EasyPay, Хенди, Internity, FastPay, SDI брокер, inmedio, RELAY, 1 minute, Alcohol & Tabakoff, Office 1 Superstore, Net 1, T-post, Фактор И.Н., Alkom, магазини Билла, супермаркети CBA, Триумф, HIT, СиБиЕс, Моят Магазин, Фантастико и VIVACOM срещу 5 лева.", "date": "2017.06.22", "title": " Нов лотариен билет с пътешествия и милионни печалби"}
{"url": "https://m.offnews.bg/news/112_6/Dzhip-ubi-dvama-motoristi-kraj-Petrich_658828.html", "text": "Двама мотористи загинаха след удар с джип по пътя за македонската граница между Петрич и село Златарево, съобщи бТВ.Катастрофата е станала около 10:20 ч. тази сутрин.По първоначална информация на ОДМВР – Благоевград лек автомобил „Нисан“, движещ се от Петрич към Златарево, е предприел завиване на ляво за навлизане в крайпътен имот, като в този момент в лявата му част се е ударил движещ се зад него мотоциклет BMW с 37-годишен водач, който не е съумял да намали скоростта си.В резултат на инцидента са загинали на място водачът на мотоциклета и спътникът му, който е на 16 години.", "date": "2017.06.22", "title": " Джип уби двама мотористи край Петрич"}
{"url": "https://m.offnews.bg/news/Kultura_33/Tvorcheska-Sofiia-predstavia-naj-interesnite-biznes-idei-za-razvitie-n_658854.html", "text": "Творческата сцена на София гледа в бъдещето и прави конкретни, точни и премислени стъпки. А голямото предизвикателство е да избегне изкушението да обърне глава назад. Работата по темата продължава. Публичното представяне е на 5 юли (сряда) от 16,00 ч в залата на Гьоте-институт (ул. Будапеща 1, София).Бизнес инкубатор за съвременни изкуства, създаване на работещи старт-ъп проекти в сферата на културата, конкретни стъпки към това артистичният сектор и бизнеса да се срещнат и да заговорят един език. Много са адекватните и целенасочени мерки, с помощта на които светът на творческа София може да се развива на основата на изискванията на съвременния пазар за изкуства.Именно целта да ги открои има поредицата от срещи, обединени в проекта „Партньорства за творческа София“, който се изпълнява с финансовата подкрепа на Столична община, Програма Европа 2017, в партньорство с Фондация „За Оборище“ и Гьоте-институт България.Втората среща, част от начинанието, се състоя преди броени дни и даде ясна заявка за космополитен и професионален подход към обновяването на средата. Две групи обсъждаха конкретните предложения съответно в групите „Меценатство, дарителство, спонсорство“ и „Партньорства, дългосрочни сътрудничества“. В рамките на един работен ден групите проведоха последователни срещи и се фокусираха върху конкретни цели.Сред темите, които се откроиха в обсъжданията и на двете групи, бяха необходимостта от професионална квалификация и образование в сферата на културния мениджмънт; нуждата от алтернативен поток на комуникация независим от системата на масовите български медии; административни и законодателни подобрения в полза на меценатите и на публиките.На фокус в първата група бяха поставени три теми, създали логически триъгълник между бизнес комуникация, квалификация и технологични иновации, които, разгледани поотделно, са сред ключовите предпоставки за устойчиво и бързо развитие в сектора на творческите индустрии:- Стимули за бизнеса за участие в културния живот;- Създаването на информационна платформа за културните събития в София;- Образователна платформа за наука, технологии и съвременно изкуство насочена към училищата и младежите.Като ключов въпрос отново се открои създаването на информационна платформа за столичната култура. Тя освен да осведомява за случващото се в културния живот на София, трябва да събира метаданни, които изграждат в реално време профил на потреблението на култура в София и илюстрират въздействието на културата върху свързани сектори на местната икономика като хотелиерство, ресторантьорство, туристически услуги, развлекателна индустрия, пазар на творчески и образователни продукти и услуги и др. Подобна платформа служи и като гид за туристите, ако е свързана с GPS-а на телефона и им показва какво културно пространство и/или събитие има в близост до тях.Трите теми във втората група отново откроиха важната роля на обучението и израждането на капацитет в сектора, като акцентът падна върху неформалното професионално обучение и формата на практическо предаване на опит чрез:Обучение на хората на изкуството в бизнес умения и запознаване на бизнес-партньорите с логиката на създаване и представяне на съвременни изкуства.Подкрепа на иновации и творчество в София – партньорства за създаване на инкубатор за съвременни изкуства;Създаване на стандарт и утвърждаване на добри практики при представянето на творчески организации и проекти пред бизнеса.Интересна идея е и развиването на система за професионален стаж за арт мениджъри в бизнес среда и обратно - за бизнес партньори в среда за създаване и представяне на изкуство (от хореография до организация на сцената). Дори и кратка форма на стаж при арт организациите би дала на бизнес партньорите разбиране за сферата на изкуствата, а бизнес стажът за арт менидърите би допринесъл за усвояване на полезни бизнес умения.И така, големият въпрос е: дали ще успее творческата сцена да проговори на езика на бизнеса? Според участниците в дискусията това е въпрос на съвместна работа и прозрачен диалог. Важна следваща стъпка е да се използват новите възможности, които дават технологиите и тристранните партньорства, за да се изследват ефектите от творческия сектор върху местната икономика, да се проучва промяната в аудиторията, нейните вкусове и нагласи, демография и финансов ангажимент в културния живот на столицата.", "date": "2017.06.22", "title": " Творческа София представя най-интересните бизнес идеи за развитие на културата"}
{"url": "https://m.offnews.bg/news/Politika_8/BSP-iska-250-lv-ednokratna-pomosht-za-vsiako-dete-ot-I-do-IV-klas_658817.html", "text": "БСП внася промени в Закона за семейните помощи за деца, с които предлага изплащане на еднократна помощ от 250 лв. за всяко дете в началния курс на обучение - от първи до четвърти клас.Това обяви депутатът проф. Анелия Клисарова на брифинг в парламента. Според нея за целта ще са необходими около 30 млн. лв. годишно. Мярката ще помогне на родителите да изпращат децата си на училище, посочи Клисарова.„Бедността и социалното разслоение на нашето общество е факт, 22 % от населението живее под прага на минимума“, коментира народният представител. Тя посочи, че 36% от децата на България нямат възможност да си купят книга. 41% нямат възможност да участват в екскурзии и други платени мероприятия, а 40% от тях не могат да си купят втори чифт обувки.„Над 6 хил. деца са отпаднали от образователната система между 1 и 4 клас. Трябва да вземем бързи, своевременни мерки“, аргументира се депутатът.", "date": "2017.06.22", "title": " БСП иска 250 лв. еднократна помощ за всяко дете от I до IV клас"}
{"url": "https://m.offnews.bg/news/Obshtestvo_4/Nov-Zakon-za-balgarskiia-ezik-predvizhda-SMS-i-i-ulitci-na-kirilitca_658839.html", "text": "Мобилните оператори и банките да изпращат SMS-и само на кирилица, а писането на латиница да отпадне - предлагат Обединени патриоти. За целта в страната трябва да спрат да се внасят телефони, които не са пригодени за кирилица, тъй като това е една от причините кирилицата да не може бъде въведена в дигиталната среда.Това стана ясно по време на дискусия за промени в Закона за българския книжовен език, които Обединени патриоти предлагат. Депутатът Милен Михов обясни, че промените в законопроекта предвиждат и промени във всички държавни надписи, които не са написани на кирилица.\"Доставчиците на електронни услуги и съобщения трябва да намерят технически и организационни начини да решат проблема с изпращането на съобщения на кирилица. Това не е неразрешим въпрос\", обясни Михов. От мобилните оператори обаче обясниха, че изписването на SMS на кирилица е два пъти по-дълго и по тази логика ще се таксува два пъти по-скъпо - като два SMS-а. После Михов посочи, че всички табели по улиците също трябва да са изписани на кирилица, това се отнася и до табелите на търговските обекти и хотелите също, както и надписите по униформите на служителите на държавата, например полицаите. Така всички униформи на полицаи, които не са на български, трябва да бъдат сменени с такива, надписани на кирилица. Това са само част от промените в Закона за българския книжовен език, които Патриотите предлагат. Техният законопроект ще бъде внесен в парламента до края на месец юни.Друго, което предлагат Патриотите, е сайтовете на официални държавни институции и общини да променят имената си и вече да не са преведени на английски (например сайтовете на Народното събрание, на Министерския съвет и на МВнР, които са съответно - www.parliament.bg , www.government.bg и www.mfa.bg ). \"Това според нас трябва да бъде поправено, защото обезличава характера на българските институции\", обясни още Милен Михов.Ще се създаде и Съвет на българския език, съставен от експерти, които да следят за спазването на надписи, които да са само на кирилица, а тези обекти, изписани на латиница, ще бъдат глобявани. Колко ще е глобата обаче все още не е обсъждано. \"Надявам се с нашите партньори от ГЕРБ да намерим добро решение на закона\", каза в заключение Милен Михов.По време на обсъждането на законопроекта обаче проф. Иван Гранитски отправи критики към него. \"Законът за българския книжовен език е написан с много правописни грешки и е пластмасов, написан е на юридически език\", обясни критиките си професорът. Той е категоричен, че Законът за българския език трябва да е написан по-писателски и изтъкна, че той трябва да защити българския език и идентичност.Проф. Гранитски обясни, че българският език е обеднял, което идвало от бедните учебни програми, от които изпадат български автори, а се вкарвали текстове със съмнителни художествени достойнства\". А за обедняването на езика допринасяли и медиите, които си служели само с 800-1000 думи речников фонд.Дали в новия Закон за българския книжовен език на Обединени патриоти ще има други промени не стана ясно. По време на дискусията депутатът Милен Михов коментира, че дори в Русия пишели повече на кирилица, отколкото в България.", "date": "2017.06.22", "title": " Нов Закон за българския език предвижда SMS-и и улици на кирилица"}
{"url": "https://m.offnews.bg/news/Snukar_18803/Noviiat-snukar-sezon-zapochva-ot-Latviia_658844.html", "text": "Новият сезон в професионалния снукър започва в Латвия. От петък до неделя по Евроспорт 1 и Евроспорт 2 ще бъде излъчено четвъртото издание на „Рига мастърс“, турнир с премия от 50 000 паунда за шампиона.През 2016 г., когато бе първото ранкинг издание на надпреварата, Нийл Робъртсън грабна трофея с победа срещу Майкъл Холт. Австралиецът се завръща, за да брани трофея, като квалификационният му мач с Даниел Уорд бе преместен в Рига. Успех за Робо ще го прати срещу новобранеца Лукас Клекерс (Гер).Ден преди началото на турнира от участие се отказа световния шампион Марк Селби. Това остави в надпреварата само петима играчи от Топ 16 на световната ранглиста: Робъртсън, Стюърт Бингъм, Бари Хоукинс, Кайрън Уилсън и Марк Уилямс.В квалификациите отпаднаха Шон Мърфи, Марк Алън и Мартин Гулд, китайците Дин и Лян и Марко Фу (Хкг) не получиха визи, а Тръмп, Хигинс, Картър и О`Съливан изобщо не се записаха за участие.И ако публиката в Рига ще бъде лишена от участието на повечето от лидерите в ранглистата, с огромен интерес се очаква появата на легендите Кен Дохърти и Джими Уайт. Двамата получиха „уайлд кард“, преодоляха квалификациите и ще срещнат съответно Гари Уилсън и Идън Шарав в първия кръг на телевизионната фаза.", "date": "2017.06.22", "title": " Новият снукър сезон започва от Латвия"}
{"url": "https://m.offnews.bg/news/Obshtestvo_4/Ima-risk-da-zagubim-pari-po-dve-operativni-programi_658743.html", "text": "ОП \"Околна среда\"Има риск България да загуби европейско финансиране по две оперативни програми - \"Околна среда\" и \"Транспорт и транспортна инфраструктура\", предупреждава Сметната палата в доклад след одит, имащ за цел да установи доколко програмирането и договарянето на помощта от Европейския фонд за регионално развитие и Кохезионния фонд допринасят за постигането на целите на националната програма \"България 2020\".Одиторите отговарят положително на основния въпрос - програмите са в пълно съответствие с \"България 2020\", но съвсем не са толкова безкритични, когато става въпрос за изпълнението им. Не всички приоритетни оси са проблемни, но по четири от тях има сериозно забавяне за периода на проверката - 1 януари 2014 г. до 31 декември 2016 г.Слабите места на оперативната програма са втората и петата ос - \"Отпадъци\" и \"Подобряване качеството на атмосферния въздух\". По \"Отпадъци\" (с общо финансиране 287 784 390 евро) 3 г. след старта на оперативната програма няма договорени, верифицирани и изплатени средства, поради липса на одобрени проектни предложения.Необходими са анализ и актуализация на стратегическите планове по отношение на процедурите, по които не са постъпили проектни предложения, тъй като така те не изпълняват своята роля за планиране на оперативната програма, е препоръката им.Страната ни може да загуби 16.5 млн. евро, предвидени за 2015 г., защото управляващият орган на програмата иска от ЕК прехвърлянето на средствата за 2017-2019 г. едва през есента на 2015-а. Еврокомисията не успява да приключи процедурата по одобрение заради липса на време. \"Така отпада възможността усвояването на тези пари да се прехвърли за периода 2017-2019 г. Това създава риск за отписване на средства от бюджета на програмата\", посочват от СП.През 2016 г. са направени корекции във финансовия план на големите проекти по искане на ЕК. Прехвърлени са средства от 2016-а в 2017 г., 2018 г. и 2019 г., а това отново се налага предвид закъснелия старт на програмата. Това поражда реален риск за усвояването на средства към 2018 г. и 2019 г., пишат от СП.\"Подобряване качеството на атмосферния въздух\" е ос, обособена в програмата късно - едва след препоръка на Европейската комисия, въпреки че проблемите ни са очевидни - 29 общини у нас са с нарушено качество на въздуха по показатели фини прахови частици (ФПЧ10) и азотни оксиди (NOx), а и е задействана наказателна процедура срещу България.Включена в последния момент, оста получава малко финансиране. Същото, впрочем, се случва и при четвъртата ос - за превенция от наводнения и свлачища. За двете оси са отделени едва 7,8% от парите, съответно 78 528 323 евро и 58 823 530 евро.Резултатът от спешното преработване и закъснялото одобрение на \"Околна среда\" е липсата на проекти и през 2015-а, и през 2016 г., припомнят одиторите.По оста за подобряване качеството на въздуха те посочват още един проблем: индикаторите за резултат не са количествено определени. Базовата и целевата стойност на индикаторите за резултат трябва да бъдат установени до края на 2016 г., но това не се случва и срокът е удължен до април 2017. Това \"поражда риск за тяхното изпълнение и постигането на целите по оста\".Одиторите критикуват и критериите към ОПОС. Критериите за административна допустимост и допустимост на проектните предложения са ясно и точно дефинирани, но тези за оценка на качеството се нуждаят от прецезиране, за да не се допусне субективност, пишат от Сметната палата. При проверката на процедурите за подбор и оценка по ОПОС одиторите установили, че при три процедури за директно предоставяне на безвъзмездна финансова помощ са сключени договори/заповеди за безвъзмездна финансова помощ с бенефициентите извън регламентирания срок.Сигналите за нередности по ОПОС са 22 към 31 декември 2016 г. и те са свързани основно с нарушения при провеждането на обществените поръчки. Единадесет сигнала са активни към тази дата. От приключените единадесет сигнала, девет са с установени нередности от УО на ОПОС 2014 - 2016 г., пишат от СП без подробности.Към края на 2016 г. по ОПОС са договорени 552 536 000 лв. при общ бюджет 3 462 564 946 лв., т.е. 15,97%. За сравнение по програмата за 2007-2013 г. към края на 2009 г. бяха договорени 25,52%.Верифицираните суми са 31 419 528 лв. или 5,6% от договорените, а сертифицираните са 5 661 911 лв., или 1,01%.Изплатените средства от управляващия орган на бенефициентите са 69 579 558 лв. или 12,59% от общо договорените.Възстановените суми от ЕС към 31.12.2016 г. са 4 331 362 лв. (съответно 2 901 269 лв. от ЕФРР и 1 430 093 лв. от КФ), което е 1,49% от предвидения общ бюджет на средствата от ЕС по програмата.Отговорността за състоянието на програмата пада върху четирима министри: Искра Михайлова (2013-2014 г.), Станислав Атанасов (юни-август 2014 г.), Светлана Жекова (август-ноември 2014 г.) и Ивелина Василева (2014-2016 г.).Подборът на проекти по оперативна програма \"Транспорт и транспортна инфраструктура\" 2014-2020 е ефективен, смятат от Сметната палата. Критериите за подбор и оценка са недискриминационни и прозрачни. Прилагането им гарантира, че одобрените проекти допринасят за постигането на конкретните цели и резултати по съответните приоритети, пишат одиторите.Въпреки това има и проблемни проекти.Автомагистрала \"Струма\", заради която през последните дни трима български министри договаряха средства и отсрочки с еврокомисарите Кармену Вела и Корина Крецу, е един от тях.Сагата започва преди близо две години. На 24 септември 2015 г. е сключен първият договор за изпълнението на проекта - с Национална компания „Стратегически инфраструктурни проекти“ (НКСИП). Той е на стойност 739 245 318,00 лв. Започват процедурите - подаване на формуляр, проверка за конфликт на интереси, от назначената комисия. Месец по-късно комисията връща формуляра за ревизиране, заедно с въпроси и бележки към НКСИП. Краен срок за отговор на въпросите и отстраняване на неточностите обаче няма. 6 месеца след подаването на формуляра дейността на НКСИП е прекратена с изменение на Закона за пътищата. Изпълнението на договора се прехвърля на правоприемника - Агенция \"Пътна инфраструктура\". До 31 януари 2017 г. обаче те не подават ревизиран проект, както се иска с първоначалните бележки на комисията. Това се очаква през второ тримесечие на 2017 г., а в края на годината да бъде подаден формуляр за кандидатстване за Лот 3.2 на магистралата през Кресненското дефиле, пишат от СП и предупреждават:Освен проблемите със \"Струма\" (ос 2), има сериозно изоставане при договарянето на средствата по ос 1 и ос 4, констатират от Сметната палата.Средствата по ос 1 - „Развитие на железопътната инфраструктура по „основната“ Трансевропейска транспортна мрежа“ - са насочени основно към подобряване и модернизация на ж.п. линията София – Бургас. За програмния период трябва да завърши модернизацията на ж.п. участък Пловдив – Бургас (фаза II) и на ж.п. участъка Елин Пелин – Ихтиман и Ихтиман - Септември. С изменението на програмата са прехвърлени дейности, които е трябвало да бъдат изпълнени по време на фаза 1 на проекта за модернизация на ж.п. участък Пловдив – Бургас през програмен период 2007 – 2013 г. и ще се изпълняват като отделен проект.По 4 „Иновации в управлението и услугите – внедряване на модернизирана инфраструктура за управление на трафика, подобряване на безопасността и сигурността на транспорта“ има 68 170 108 евро. Те са за развитие на системите за управление на железопътното движение, за развитие на информационни системи за управление на автомобилния трафик по републиканската пътна мрежа, на информационни системи за управление на трафика в корабоплаването (приоритетен проект в ОГПТ), закупуване на мултифункционални плавателни съдове, системи за третиране на отпадъци в пристанищата, за повишаване на качеството на аеронавигационните данни и изграждане на GSM-R мрежа. Предвидените средства за изграждане на GSM-R мрежа са над 50 на сто от предвидените по оста средства, поради изключително голямата важност на системите за управление на влаковете, които спомагат за подобряване на безопасността на ж.п. транспорта.Проблемите в двете оси са очертани от Сметната палата по следния начин:Проверката на процедурите по програма \"Транспорт\" е установила, че при 4 случая с непълноти или неточности в проектите не е посочен срок за отстраняването им, а при два проекта не е спазен срокът за сключване на договор за предоставяне на безвъзмездна финансова помощ, определен в решението на ръководителя на управляващия орган по програмата.От 2014 до 2016 г. са регистрирани 12 сигнала за нередности. От тях са установени нередности, свързани с нарушение на правилата по Закона за обществените поръчки по проекта за разширение на метрото в София: Линия 3, етап I – участък бул. „Владимир Вазов“ – ЦГЧ – ул. „Житница“ и „Автомагистрала „Струма“ - Лот 3.1, Лот 3.3 и тунел Железница“.Договорените средства към 30 декември 2016 г. са 1 599 541 851 лв. при общ бюджет 3 691 799 790,73 лв., което е 43,33% от общия бюджет на програмата.Верифицираните суми са 225 979 680 лв., което е 14,13% от договореното, а сертифицираните суми са 159 965 533 лв., което е 10% от договорените средства.Изплатените средства са в размер на 315 924 912,47 лв., което представлява 19,75 на сто от договорените средства.Размерът на договорените средства за първите три години от изпълнението на ОПТТИ 2014 – 2020 г. е близо четири пъти по-голям спрямо същия период от изпълнението на ОПТ 2007 – 2013 г., в резултат на научените уроци благодарение на стартиралата навреме и финансирана от ОПТ 2007 – 2013 г. комплексна подготовка, констатират от Палатата.Въведен е адекватен механизъм за мониторинг, оценка и докладване при изпълнението на ОПТТИ 2014-2020 г. и ОПОС 2014-2020 г. Създадени са условия за събиране, обобщаване и анализ на информация за постигнатите резултати и за предприемане на корективни действия при установени слабости, пишат одиторите. Това е предпоставка за изпълнение на оперативните програми и за преодоляване на закъснението при договарянето, смятат одиторите.Към министъра на транспорта има една препоръка - да се предприемат конкретни действия от Управляващия орган на оперативната програма заедно с бенефициентите по ос 1 и ос 4 за преодоляване изоставането на договарянето на средства за безвъзмездна финансова помощ и избягване на риска от загуба на средства по оперативната програма.Към колегата му в екологията обаче те са четири:1. Да се създаде необходимата организация от страна на Управляващия орган на ОПОС 2014 – 2020 г. относно ускоряване на процеса по обявяването на процедури за предоставяне на безвъзмездна финансова помощ с цел избягване на риска от загуба на средства по оперативната програма.2. Да се прецени необходимостта от извършването на допълнителни анализи от страна на УО на ОПОС 2014 – 2020 г относно готовността на бенефициентите да предоставят качествени проектни предложения по съответните процедури за директно предоставяне на безвъзмездна финансова помощ по оперативната програма.3. Да се финализират действията за определяне на базовата и целева стойност на индикаторите за резултат по приоритетна ос 5 на ОПОС за специфична цел „Намаляване замърсяването на атмосферния въздух чрез понижаване количествата на ФПЧ10/NOx“.4. Да се актуализират стратегическите планове с оглед изпълнение на основното им предназначение за планиране на изпълнението на ОПОС.Министрите трябва да предприемат мерки за изпълнение на препоръките в тримесечен срок от получаването на доклада и да уведомят за това председателя на Сметната палата.", "date": "2017.06.22", "title": " Има риск да загубим пари по две оперативни програми"}
{"url": "https://m.offnews.bg/news/Drugi_18773/Super-machove-ot-Rusiia-v-efira-dnes_658783.html", "text": "13.00 ч Тенис, турнир за мъже в Хале, Mtel sport 2 (пряко)13,30 ч Тенис, турнир за жени в Бирмингам, F+/Sport+ HD (пряко)14.00 ч Тенис, турнир за мъже в Лондон, Mtel sport 1 (пряко)17,50 ч Тото, теглене на тиража, bTV (пряко)18.00 ч Футбол, Купа на конфедерациите, Камерун - Австралия, БНТ 1/БНТ HD (пряко)19,15 ч Тото, теглене на тиража, БНТ 1 (пряко)21.00 ч Футбол, Купа на конфедерациите, Германия - Чили, БНТ HD (пряко)21.45 ч Футбол, ЕП до 21 г., Словакия - Швеция, Диема спорт (пряко)21.45 ч Футбол, ЕП до 21 г., Англия - Полша, Диема спорт 2 (пряко)", "date": "2017.06.22", "title": " Супер мачове от Русия в ефира днес"}
{"url": "https://m.offnews.bg/news/OFFTOPIC_18750/Vizhte-koj-pecheli-v-igrata-na-OFFNews-i-ON-Fest_658846.html", "text": "Потребитeлят Маrtin Genadiev е победител в играта на OFFNews и ON!Fest. Той печели пропуск и за двата дни на ON!Fest, който ще се проведе на 24 и 25 юни в Интер Експо Център.За да участват в играта, потребителите трябваше да отговорят на въпроса \"Кои два модула от ON!Fest искате да посетите най-много и защо?\".Печелившият е получил имейл с подробности как да получи наградата си. Честито!На 24 и 25 юни започва дългоочаквания ON!Fest в Интер Експо Център. В наситената си двудневна програма фестивалът за градска култура ще събере на едно място феновете на компютърните и настолните игри, последователите на манга и аниме културата, феновете на екстремните спортове, музиката и графитите в градска среда и всички, желаещи да пробват по нещо ново.Програмата на ON!Fest може да .", "date": "2017.06.22", "title": " Вижте кой печели в играта на OFFNews и ON!Fest"}
{"url": "https://m.offnews.bg/news/Vodni_18774/Nasha-pluvkinia-gostuva-na-papata_658786.html", "text": "Живеещата и трениращата в Италия състезателка по плуване Елена Запрянова получи огромна чест. Българката ще бъде част от делегацията, поканена от главата на Римокатолическата църква папа Франциск по повод 54-ото издание на изключително силния турнир в Рим \"Trofeo Settecoll\", който ще се състои от 23 до 25 юни.Инициативата е на папата, а от местната федерация са преценили всеки от отборите (34) да изпрати във Ватикана по един представител, който в събота няма старт, съобщава още bgswim.com.Самата аудиенция ще бъде от 11,30 часа, разкри Запрян Георгиев, който е баща на Елена и бивш баскетболист. Елена Запрянова ще представлява „Бергамо Нуото“, след като извади късмета да не плува точно в този ден.18-годишната българка, която се състезава за националния отбор на Италия при девойките, ще участва на 200 м гръб.Турнирът „Trofeo Settecoll“ в Рим е един от най-силните в света и една от последните проверки преди шампионата на планетата в Будапеща следващия месец.Ще участват колоси като Адам Пийти, Ласло Чех, Чад Ле Кло, Сезар Сиело, Парк Тае-хкван, Джеймс Магнусен, Джеймс Гай, Жужана Якабош.", "date": "2017.06.22", "title": " Наша плувкиня гостува на папата"}
{"url": "https://m.offnews.bg/news/Sviat-_12/Indiia-shte-e-naj-naselenata-strana-prez-2024-a-Nigeriia-barzo-se-izk_658784.html", "text": "понижени нива на плодовитост, Световното население ще достигне 9,8 милиарда души през 2050-а. В момента то е 7,6 милиарда, а до 2030 г. се очаква да нарасне до 8,6 милиарда, сочи демографската прогноза, която ООН публикува вчера.До края на века - през 2100 година, се очаква населението на Земята да е 11,2 милиарда души. Това означава, че всяка година населението расте с 83 милиона души. ООН прогнозира, че съвсем скоро Индия (в момента с 1,3 млрд. души) ще изпревари Китай (сега 1,4 млрд.) по големина на населението. В двете страни живеят общо 37% от обитателите на планетата. Прогнозата е, че след около седем години (около 2024-а) жителите на Индия ще станат повече от китайците.Най-висок е ръстът в Нигерия. Това е следващата страна гигант по отношение на населението. В момента тя е на седмо място по брой жители, но малко преди 2050 г. населението й ще надвиши това на САЩ и ще я нареди на трето място, прогнозира анализът на световната организация.Ръстът на населението е съсредоточен в малък брой държави. Очаква се, че между 2017-а и 2050-а той да се концентрира в девет страни: Индия, Нигерия, Конго, Пакистан, Етиопия, Танзания, САЩ, Уганда и Индонезия в този ред.Запазва се тенденцията най-висока да е раждаемостта в нискоразвитите държави, където на една жена се падат средно 4,3 раждания (статистиката е за 2010-2015). В резултат на това населението на тези страни нараства с около 2,4% годишно. Прогнозата е, че този темп ще намалява в следващите десетилетия, но въпреки това точно те ще допринесат за огромния ръст на световното население в обозримото бъдеще.Експертите посочват, че през последните години във всички краища на света се наблюдават вкл. в . Макар горещият континент да е първенец по брой деца, раждани от една жена, и там тази цифра е падната на 4,7 раждания на жена (2010-2015), докато през 2000-2005 е била 5,1 средно на една жена. Това е и факторът, заради който се прогнозира по-ниско процентно нарастване на населението.Изключение от тази тенденция в последните години е където плодовитостта е ниска, но се увеличава до 1,6 раждания на жена през последните години. През 2000-2005 е била 1,4. Въпреки това цифрата е много ниска и е  - 2,1 раждания средно на жена. 83 държави в света имат нива, по-ниски от необходимите за обновяване на поколението, и сред тях са Китай, САЩ, Бразилия, Русия, Япония, Виетнам, Германия, Иран, Тайланд, Великобритания (изброени в този ред според големината на населението). Ниската раждаемост води до застаряване на населението.ООН отчита съществен напредък по отношение на  през последните години. На глобално ниво тя е нараснала от 65 години за мъжете и 69 за жените (2000-2005) до  (2010-2015). Това отчасти се дължи на овладяването на СПИН/ХИВ епидемията и по-успешната терапия на инфектираните, овладяване на детската смъртност (на деца по 5 години), както и постиженията на медицината срещу други заболявания. Големите мигрантски потоци към развитите страни и особено Европа са един от факторите, които могат да компенсират застаряването на населението в тях, посочват авторите на анализа.", "date": "2017.06.22", "title": " Индия ще е най-населената страна през 2024-а, Нигерия бързо се изкачва до №3"}
{"url": "https://m.offnews.bg/news/Drugi_18773/Tomas-Bah-obiavi-zhestoki-sanktcii-sreshtu-Rusiia-zaradi-dopinga-v-Soc_658787.html", "text": "Международният олимпийки комитет се събира, за да обяви санкции срещу Русия за допинговите афери от Олимпиадата в Сочи преди 3 години. Това съобщи шефът на МОК Томас Бах в интервю за The New York Times.Разсъждавайки за превантивните мерки на руснаците, босът разкри, че страната няма как да избегне наказанията за старите грехове. \"У нас се създава впечатление, че някои хора в Русия смятат следното: проблемът се отлага за в бъдеще, значи всичко ще бъде забравено. Но няма как да се забрави случилото се в Сочи\", каза Бах.Санкциите ще бъда оповестени не по-късно от октомври. \"Искаме да ги обявим възможно най-бързо. За целта обаче трябва да разберем колко дълбоко е скрит проблемът с допинга в руския спорт. Ясно е едно - за случилото се в Сочи ще има наказания\", допълни босът на МОК.\"От една страна президентът на Русия казва: \"Да, у нас имаше проблем, нека го признаем\". От друга обаче чиновници и депутати продължават да игнорират всичко това\", уточни Томас Бах.Първата част на доклада на ченгетата от WADA, известен още и като \"Ричард Макларън\", беше публикувана миналата година. Според него десетки руски спортисти, в това число и параолимпийци, са лъгали здраво за допинга в Сочи. В резултат МОК изхвърли отборите по тежка атлетика и лека атлетика от Игрите в Рио. Лятната Олимпиада се оказа мираж и за всички параолимпийци на Русия.Във втората част се разкриваха хиляди опити за манипулация на руските спортисти в Сочи. В това число и фалшификации на двама от асовете, спечелили 4 златни медала от Игрите. От Московската лаборатория са криели положителните проби, като са им добавяли соли или кафе.", "date": "2017.06.22", "title": " Томас Бах обяви жестоки санкции срещу Русия заради допинга в Сочи"}
{"url": "https://m.offnews.bg/news/Politika_8/Pismo-do-Borisov-Ne-davajte-Buzludzha-na-BSP-shte-si-reklamirat-komu_658790.html", "text": "Изразяваме дълбокото си възмущение от идеята за предоставяне на паметника „Бузлуджа“ в собственост на БСП. Този паметник, който е един от зловещите символите на комунизма, даден в ръцете на преименуваната, но непроменена БКП, ще бъде превърнат в международен център за поклоннически туризъм и реклама на комунистическия режим. Това пише в отворено писммо до премиера Бойко Борисов председателят на управителния съвет на Сдружение „Достойнство, отговорност, морал“ ДОМ и бивш зам председател на СДС Иван Сотиров.От организацията припомнят, че през 2000 г. е приет закон по силата на който комунистическият режим от 09 септември 1944 г. до 10 ноември 1989 г. е обявен за престъпен и че на 18 септември 2008 г. 40-то Народно събрание на Република България подкрепи \"Пражката декларация\" от 3 юни 2008 г., с която се осъждат комунистическите жестокости и в която се настоява националните парламенти на страните от Европа да признаят комунистическите престъпления срещу човечеството, както тези на нацизма.Според Иван Сотиров предоставянето на паметника „Бузлуджа“ на БСП ще бъде гавра с паметта на стотиците хиляди избити и репресирани от комунистическия режим и за техните близки.", "date": "2017.06.22", "title": " Писмо до Борисов: Не давайте Бузлуджа на БСП, ще си рекламират комунизма"}
{"url": "https://m.offnews.bg/news/Obshtestvo_4/Nachalnikat-na-NSO-gneven-za-sluchaia-s-Panov-shte-sadi-bivsh-sluzhit_658785.html", "text": "Скандалът с развитите болтове от служебния автомобил на председателя на ВКС Лозан Панов стигна своя развой с търсене на отговорност в съда. В своя позиция началникът на Националната служба за охрана (НСО)  обяви, че ще съди бившия служител , който в свое интервю за bTV разказа за поредица от по-големи инциденти с автомобили на службата. Полк. Марков определи дейността на НСО като \"слугинска\". \"Моята теза, е че тези болтове не са поставени правилно при смяната на зимните с летните гуми, не са затегнати достатъчно и от това произлезе тотален скандал в държавата, в който на практика НСО взе страна във война между институции. Това е големият проблем - че НСО се явява една маша, която нанесе удар върху висш магистрат, тя урони честта и достойнството на висш магистрат\", заяви Марков.Той поясни също, че \"големият акцент в НСО\" са горивата и там отива големият бюджет, определи службата като \"посткомунистическа\" и постави под съмнение възможността на Ангел Антонов да разбере какво му е обяснил Лозан Панов относно инцидента. Марков твърди също така, че от негов автомобил, докато е бил служител в НСО, е падал кардан, диференциал и двигател, откачал се е капак на брониран автомобил. В отговор началникът на НСО публикува своя позиция, в която заявява, че ще обмисли възможностите да си търси правата по съдебен ред. Той обяснява, че се чувства засегнат от \"внушения\", от които става ясно, че ръководният състав на НСО и лично началникът на службата са се опитали да укрият техническа неизправност на автомобил за специализиран транспорт и прокуратурата не е уведомена своевременно.\"1. По команден ред на 01 юни 2017 г., в 17.15 ч. бях информиран от заместника ми за установена липса на два съседни крепителни болта за закрепване на задното колело на автомобила. Водачът на автомобила е констатирал, че другите три болта са разхлабени и че се е наложило да ги „притегне“ преди да продължи пътя към София, през прохода Петрохан\", обяснява Антонов.След като разбрал за инцидента Антонов разпоредил свикване на комисия, която проверява инцидентите с автомобили на НСО и дали има \"изясняване на ролята и професионалните действия/бездействия на длъжностните лица, имащи отговорност за техническата изправност на автомобила\".В резултат автомобилът бил оставен на \"отговорно пазене в служебния сервиз, под контрол на дежурните служители\", а сервизът бил запечатан. На следващия ден - в петък, 2 юни, е направен първият оглед, преглед на документацията за извършени ремонти и техническо обслужване. Прегледани са записите на видеонаблюдението от гаража и контролно-техническия пункт. \"Комисията не е установила данни за действия на лица, които са извършили интервенция за разхлабване или отстраняване на крепителните болтове на задната лява джанта\", се посочва в позицията на Антонов.Той пояснява също, че:Според него в такъв контекст направените внушения от полк. Марков за това, че НСО направило опит да остане „встрани от случая“, „за хвърляне на камъните в чужда градина“, за преднамерена „подигравка с висш магистрат“ не могат да бъдат оценени по друг начин, освен като груби и недопустими спекулации, извършени от лице, което като действащ служител на НСО многократно е наказвано от трима различни началници на службата и накрая дисциплинарно уволнено.По отношение на твърденията на Марков, че от автомобили на НСО са изпадали и по-сериозни елементи, Антонов обяснява:По отношение на нарушения с горивата Антонов призовава Марков да подаде сигнал до съответните институции. В края на текста се посочва, че в НСО започва възобновяване на дисциплинарна проверка на всички служители, които участват в осигуряването на специализиран транспорт. ", "date": "2017.06.22", "title": " Началникът на НСО гневен за случая с Панов, ще съди бивш служител"}
{"url": "https://m.offnews.bg/news/Temida_18762/I-Sonia-IAnkulova-nominirana-za-predsedatel-na-VAS_658794.html", "text": "В последния възможен ден за предлагане на номинации за председател на Върховния административен съд (ВАС) беше издигната кандидатурата на съдия Соня Янкулова. Вносители на предложението са членовете на ВСС Юлия Ковачева, Галина Карагьозова и Соня Найденова. За поста вече беше номиниран и Георги Чолаков. Съдията от ВАС беше избран от Пленума на съда, а името му за възможен кандидат се спрягаше близо месец преди това. Янкулова беше един от магистратите по делото за отнемане на лиценза на КТБ. Тя обаче изрази особено мнение под решението на колегите си Таня Вачева и Иван Раденков. Тогава тя изрази мнение, че определението на ВАС \"ампутира\"правата на акционерите в КТБ и прекрачва установената практика на Европейския съд по правата на човека. През 2015 г. Янкулова беше избрана за юрист на годината. Тя е била заместник-министър в министерството на отбраната, а след това и заместник-министър в МВР.", "date": "2017.06.22", "title": " И Соня Янкулова номинирана за председател на ВАС"}
{"url": "https://m.offnews.bg/news/Obshtestvo_4/Edna-anonimna-istoriia-za-dobroto_658534.html", "text": "В тази история няма нито едно име. Жената, която е направила тази добрина, не иска да се пише нищо за нея. Тези, които са получили дарението, са деца с тежка съдба и трябва да бъдем деликатни.Въпреки това ви гарантираме, че историята е истинска. И въпреки нежеланието на дарителката, искаме да я разкажем, правейки всичко възможно да запазим анонимността й.Главната героиня в тази история е жена на възраст от село с етническо смесено население. В началото на миналата година тя е споходена от неочакван късмет. Печели голяма сума от игра на Националната лотария.Недалеч от нейното село, в един красив български град, има два Центъра за настаняване от семеен тип. Това е новото име на институцията, която сме свикнали да наричаме \"детски дом\". От няколко години тече т. нар. процес на \"деинституционализация\" и новите Центрове за настаняване от семеен тип нямат нищо общо със старите домове. Но като всяко нещо, което разчита на бюджета, и там парите не стигат и все има нужда от нещо.В едното ЦНСТ в този град живеят десетина деца. Имахме щастието да е запознаем с тях. Прекрасни деца с невероятно объркани съдби, всяка от които сама по себе си е достойна за книга. Като журналисти изпитваме известно съжаление, че няма да можем да ги разкажем. Като хора знаем, че не трябва да го правим, защото странните и объркани истории могат да им попречат в бъдеще.Така или иначе в неголемия град тези истории се разчуват и някак си са стигнали до нашата героиня. Един ден тя се появила в ЦНСТ-то. Казала, че е спечелила пари от лотарията. Иска да дари част от тях и попитала от какво имат нужда. Казали й, че имат нужда от матраци, защото старите са вече много стари.В същия град има и още едно ЦНСТ. От онези, за които сме свикнали да не мислим и да не забелязваме. В него живеят деца с увреждания, повечето приковани към инвалидни колички. Жената отишла и при тях. Видяла вехтите колички, в които децата прекарват голяма част от времето си и предложила да им купи нови, по-хубави и по-практични.Бяхме помолени от директорката на ЦНСТ-то да не обявяваме имена или суми. Дарителката категорично отказва да се снима, да напишем името й, да разкажем историята й, която сама по себе си е драматична и заслужава отделен разказ. Редактирахме внимателно този текст, за да няма нищо, което да насочва към нея. Дори в нейното село не знаят за дарението й. Въпреки парите, които е спечелила, тя продължава да води предишния си, обикновен живот.", "date": "2017.06.22", "title": " Една анонимна история за доброто"}
{"url": "https://m.offnews.bg/news/OFFTOPIC_18750/Zaplaha-na-denia-22-iuni_658797.html", "text": "Днешният виц от рубриката ни \"Виц на деня\" взехме от преподавателя по национална сигурност проф. Николай Слатински. В профила си във Фейсбук той разказа случка от тази сутрин, в която бил участник и той.По-рано днес премиерът Бойко Борисов определи случая с болтовете от автомобила на Лозан Панов като \"жълтини\" и обясни, че болтовете на автомобила, в който той се вози, падали няколко пъти. В сряда пък от \"Мерцедес\" опровергаха прокуратурата, която твърди, че падналите болтове от автомобила на председателя на ВКС, могат да се развият сами от вибрациите. От българското представителство на германската компания обясниха, че в постановлението на прокуратурата, с което се отказва разследване на инцидента, е спестена част от експертното становище на фирмата.", "date": "2017.06.22", "title": " Заплаха на деня: 22 юни"}
{"url": "https://m.offnews.bg/news/OFFTOPIC_18750/Prieha-Mitio-Pishtova-v-burgaska-bolnitca_658796.html", "text": "Димитър Маринов, по-известен с прякора си Митьо Пищова, е бил приет тази сутрин в УМБАЛ – Бургас. Вечният плейбой и купонджия, а от последните избори – и кандидат за президент, е с ритъмно нарушение на сърцето.Той е настанен в интензивния сектор на кардиологичното отделение на болницата. В тежко състояние е, но няма пряка опасност за живота на Пищова.Любимецът на народа, както сам се определя Маринов, обича да прекарва лятото в „Слънчев бряг“ и да купонясва до зори, разбира се – със съответните количества храна, напитки и манекенки. Не за първи път е в болница, включително и заради сърдечни проблеми, но лекарите винаги са успявали да го възстановят.", "date": "2017.06.22", "title": " Приеха Митьо Пищова в бургаска болница"}
{"url": "https://m.offnews.bg/news/112_6/21-godishen-ubi-bashta-si-s-nozh-v-Plovdiv_658800.html", "text": "21-годишен мъж е убил 55-годишния си баща в Пловдив, съобщиха от пресцентъра на МВР.Извършителят е криминално проявен.Сигналът за открито безжизнено тяло на 55-годишния мъж в апартамента му на ул. “Ландос” в Пловдив е бил подаден тази сутрин около 01.00 часа. На местопроизшествието веднага са пристигнали полицейски екипи и съдебен лекар. При първоначалния оглед е било установено, че смъртта на пловдивчанина е настъпила от нанесени прободни рани в областта на гърдите.Веднага са стартирали процесуално-следствените действия, в които са се включили служители на отдел „Криминална полиция”, Базовата научно-техническа лаборатория към областната дирекция и Шесто районното управление. В хода им е бил установен и задържан извършителят на тежкото престъпление – на 21 години, син на жертвата, криминално проявен.Според първоначалната информация, фаталните удари с нож са последвали след скарване между двамата.По случая е образувано досъдебно производство, работата по документирането му продължава под наблюдението на Окръжна прокуратура – Пловдив.", "date": "2017.06.22", "title": " 21-годишен уби баща си с нож в Пловдив"}
{"url": "https://m.offnews.bg/news/Politika_8/Rumen-Radev-shte-bade-na-darzhavno-poseshtenie-v-Gartciia_658789.html", "text": "На 23 и 24 юни 2017 г. президентът Румен Радев ще бъде на държавно посещение в Гърция. Това е първата визита на Румен Радев в Югоизточна Европа след встъпването му в длъжност като държавен глава, съобщиха от прессекретариата на президента.В Атина президентът Румен Радев ще проведе среща „на четири очи“ с гръцкия си колега президента Прокопис Павлопулос, след което двамата държавни глави ще ръководят пленарните разговори между официалните делегации на България и Гърция. По време на разговорите се очаква да бъдат обсъдени перспективите за последващо развитие на двустранните отношения между България и Гърция, икономическия и културен обмен, партньорството в енергетиката, въпроси от дневния ред на ЕС, регионалното сътрудничество на Балканите.В рамките на посещението си президентът Радев ще проведе срещи и с председателя на парламента Никос Вуцис, както и с кмета на Атина Георгиос Каминис.Българският държавен глава ще положи венец на гроба на Незнайния воин и ще бъде посрещнат с официална церемония пред Президентския дворец в Атина.В сградата на българското посолство в гръцката столица, президентът Румен Радев ще разговаря с наши сънародници, живеещи в Република Гърция.В официалната делегация на българския държавен глава участват министърът на енергетиката Теменужка Петкова, зам.-министърът на външните работи Емилия Кралева.", "date": "2017.06.22", "title": " Румен Радев ще бъде на държавно посещение в Гърция"}
{"url": "https://m.offnews.bg/news/Obshtestvo_4/Saiuzat-na-komunistite-poritca-politikata-na-SASht-kam-Kuba_658795.html", "text": "Съюзът на комунистите в България порица \"интервенистката политика на САЩ и ЕС към Куба\".В изявление до медиите председателят на Съюза на комунистите в България Павел Иванов пише, че Съюзът на комунистите осъжда , както и \"запазването на престъпната блокада от страна на САЩ\".\"СКБ последователно защитава кубинската революция, твърдо стои на страната на кубинския народ и изразява своята интернационална солидарност с него, заставайки срещу интервенистката политика на САЩ и ЕС, и настоява за пълно премахване на блокадата на Куба от страна на САЩ\", се казва още в изявлението.", "date": "2017.06.22", "title": " Съюзът на комунистите порица политиката на САЩ към Куба"}
{"url": "https://m.offnews.bg/news/Sviat-_12/Polski-e-iztrebiteliat-priblizhil-se-do-samoleta-na-ruskiia-voenen-mi_658803.html", "text": "Изтребителят на НАТО, който се приближи до самолета на руския военен министър Сергей Шойгу над Балтика, е бил полски, съобщи полското радио RMF FM. Изтребителят F-16 се приближи до самолета на министъра и беше прогонен от руски Су-27, който дори показа оръжието си. Видео от инцидента, заснето от самолета на министъра, беше публикувано в YouTube.По-късно говорител на НАТО обяви пред журналисти, че когато \"неизвестен самолет се приближи до въздушното пространство на Алианса\", пилотите действат по стандартна процедура и остават на безопасно разстояние. Той уточни, че от НАТО не са знаели кой е на борда на самолета. По думите му действията на руските пилоти са били \"безопасни и професионални\". Според полската радиостанция дежурните полски изтребители, патрулиращи в небето над Балтика в рамките на мисията на НАТО, са получили сигнал за тревога \"във връзка с руски машини, летящи в непосредствена близост до границата на страните, където охраняват небето\". Полските изтребители са прихванали три цели - невъоръжен Ту-154 и два Су-27, въоръжени с ракети \"въздух-въздух\". По-късно оперативното командване на въоръжените сили на Полша потвърдиха участието на полски изтребители в инцидента, посочва РИА Новости. ", "date": "2017.06.22", "title": " Полски е изтребителят, приближил се до самолета на руския военен министър"}
{"url": "https://m.offnews.bg/news/Ot-vas_67/Evropejskata-agentciia-po-lekarstvata-napuska-London-zaradi-Brekzit-D_658792.html", "text": "Какво е ЕМА?Европейската агенция по лекарствата трябва скоро да напусне седалището си в Лондон заради Брекзит. Да я поканим у нас!Тази идея хрумва на Теодор Тотев - наш читател. Той решава да се заеме с  Нарича идеята си  (от European Medicines Agency). Ето как той мотивира идеята си:Европейската агенция по лекарствата (European Medicines Agency), или накратко EMA е институцията на ЕС, която извършва оценка и надзор върху лекарствата в Съюза. Тя е създадена през 1995г., има персонал от близо 900 служителя и се намира в Лондон.За фармацевтичния пазар на Европейския съюз ЕМА има същото значение, кактото Европейката централна банка има за финансовия му сектор. Най-общо казано, ЕМА е органът, който отговаря за лекарствата в ЕС.Основната мисия на ЕМА е насочена към опазването и насърчаването на здравето на хората и животните, чрез оценка и надзор върху лекарствата за човешка и ветеринарна употреба. ЕМА насърчава иновациите и научно изследователския прогрес във фармацевтичния сектор. Всички нови лекарства за СПИН, рак, диабет, невродегенеративни заболявания, за лечение на редки болести, както и високотехнологичните лекарства могат да получат одобрение за продажба и употреба в ЕС само от ЕМА. ЕМА контролира безопасността на лекарствата, като тясно си съдейства с националните лекарствени институтиции. За България това е Изпълнителната агенция по лекарствата (ИАЛ).В момента ЕМА се намира във Великобритания. След Брекзит обаче Великобритания вече няма да е част от ЕС. Ето защо всички институции на Съюза, които са се намирали във Великобритания, трябва да бъдат преместени в някоя от останалите държави-членки.Инвестицията за разработването на едно ново лекарство често е над 1 милиард евро. Оценявайки огромната значимост на ЕМА Ирландия, Испания, Дания, Франция, Полша и Румъния вече активно лобират Агенцията да се премести на тяхна територия. България също има шанс да участва, а фактът, че ще председателства Съвета на ЕС през 2018г. ще я постави в много силна позиция в преговорите.С ЕМА на своя територия, България ще се превърне в новата столица на Европейския фармацевтичен пазар. Големите компании от фармацевтичния сектор, следвайки ЕМА, също ще напуснат Лондон и ще инвестират в офиси и персонал близо до новото седалище на Агенцията. Тези инвестиции и работни места ще са от пряка полза за страната-домакин.ЕС често бива обвиняван, че разделя държавите-членки на първо и второ качество. И наистина дори от институционална гледна точка основните органи на ЕС са разположени във Франция, Белгия, Люксембург и Германия.Европейските институции обаче почти отсъстват от източната периферия на Съюза. България е типичен пример, като на територията й няма нито една значима институция на ЕС.Преместването на ЕМА в България, ще е знак, че ЕС възнамерява да се развива като целокупен и консолидиран съюз, в който няма държави-периферия.Допълнително предимство от разполагане на ЕМА в България би било по-благоприятната часова зона спрямо другите големи държави и регулатори на световния фармацевтичен пазар – Русия, Индия, Китай и Япония. Това би ще улеснило технически сътрудничеството на Агенцията с тях, без да я откъсва от връзките й със Северна и Латинска Америка.", "date": "2017.06.22", "title": " Европейската агенция по лекарствата напуска Лондон заради Брекзит. Да я поканим у нас!"}
{"url": "https://m.offnews.bg/news/Futbol_18793/Levski-Ludogoretc-otkrivat-noviia-sezon-v-Parva-liga_658804.html", "text": "Левски домакинства на Лудогорец в старта на Първа лига. Зрелищният сблъсък ще започне след малко повече от три седмици - на 14 юли, петък.В първия кръг на новия шампионат ще има и други два любопитни двубоя - Славия - ЦСКА-София, а в битка за Стара Загора ще се изправят Берое срещу Верея.Новаците в първенството Витоша Бистрица и Септември ще играят домакинските си мачове на Националния стадион \"Васил Левски\".Друг от дебютантите в Пъва лига - Етър пък ще приема съперниците си на Градския стадион в Ловеч, докато тече ремонтът на съоръжението \"Ивайло\" във Велико Търново.Славия 1913 (София) - ЦСКА-София Ботев (Пловдив) - Пирин (Благоевград) Септември (София) - Дунав (Русе) Берое (Стара Загора) - Верея (Стара Загора) Черно море (Варна) - Витоша (Бистрица)Етър (Велико Търново) - Локомотив (Пловдив) Левски - Лудогорец (Разград)ЦСКА-София - Лудогорец (Разград) Локомотив (Пловдив) - Левски Витоша (Бистрица) - Етър (Велико Търново) Верея (Стара Загора) - Черно море (Варна) Дунав (Русе) - Берое (Стара Загора) Пирин (Благоевград) - Септември (София) Славия (София) - Ботев (Пловдив)IБотев (Пловдив) - ЦСКА-София Септември (София) - Славия (София) Берое (Стара Загора) - Пирин (Благоевград) Черно море (Варна) - Дунав (Русе) Етър (Велико Търново) - Верея (Стара Загора) Левски - Витоша (Бистрица) Лудогорец (Разград) - Локомотив (Пловдив)ЦСКА-София - Локомотив (Пловдив) Витоша (Бистрица) - Лудогорец (Разград) Верея (Стара Загора) - Левски Дунав (Русе) - Етър (Велико Търново) Пирин (Благоевград) - Черно море (Варна) Славия (София) - Берое (Стара Загора) Ботев (Пловдив) - Септември (София)VСептември (София) - ЦСКА-София Берое (Стара Загора) - Ботев (Пловдив) Черно море (Варна) - Славия (София) Етър (Велико Търново) - Пирин (Благоевград) Левски - Дунав (Русе) Лудогорец (Разград) - Верея (Стара Загора) Локомотив (Пловдив) - Витоша (Бистрица)ЦСКА-София - Витоша (Бистрица) Верея (Стара Загора) - Локомотив (Пловдив) Дунав (Русе) - Лудогорец (Разград) Пирин (Благоевград) - Левски (София) Славия (София) - Етър (Велико Търново) Ботев (Пловдив) - Черно море (Варна) Септември (София) - Берое (Стара Загора)Берое (Стара Загора) - ЦСКА-София Черно море (Варна) - Септември (София) Етър (Велико Търново) - Ботев (Пловдив) Левски - Славия (София) Лудогорец (Разград) - Пирин (Благоевград) Локомотив (Пловдив) - Дунав (Русе) Витоша (Бистрица) - Верея (Стара Загора)ЦСКА-София - Верея (Стара Загора) Дунав (Русе) - Витоша (Бистрица) Пирин (Благоевград) - Локомотив (Пловдив) Славия (София) - Лудогорец (Разград) Ботев (Пловдив) - Левски Септември (София) - Етър (Велико Търново) Берое (Стара Загора) - Черно море (Варна):Черно море (Варна) - ЦСКА-София Етър (Велико Търново) - Берое (Стара Загора) Левски - Септември (София) Лудогорец (Разград) - Ботев (Пловдив) Локомотив (Пловдив) - Славия (София) Витоша (Бистрица) - Пирин (Благоевград) Верея (Стара Загора) - Дунав (Русе)ЦСКА-София - Дунав (Русе) Пирин (Благоевград) - Верея (Стара Загора) Славия (София) - Витоша (Бистрица) Ботев (Пловдив) - Локомотив (Пловдив) Септември (София) - Лудогорец (Разград) Берое (Стара Загора) - Левски Черно море (Варна) - Етър (Велико Търново)Етър (Велико Търново) - ЦСКА-София Левски - Черно море (Варна) Лудогорец (Разград) - Берое (Стара Загора) Локомотив (Пловдив) - Септември (София) Витоша (Бистрица) - Ботев (Пловдив) Верея (Стара Загора) - Славия (София) Дунав (Русе) - Пирин (Благоевград)ЦСКА-София - Пирин (Благоевград) Славия (София) - Дунав (Русе) Ботев (Пловдив) - Верея (Стара Загора) Септември (София) - Витоша (Бистрица) Берое (Стара Загора) - Локомотив (Пловдив) Черно море (Варна) - Лудогорец (Разград) Етър (Велико Търново) - ЛевскиЛевски - ЦСКА-София Лудогорец (Разград) - Етър (Велико Търново) Локомотив (Пловдив) - Черно море (Варна) Витоша (Бистрица) - Берое (Стара Загора) Верея (Стара Загора) - Септември (София) Дунав (Русе) - Ботев (Пловдив) Пирин (Благоевград) - Славия (София)ЦСКА-София - Славия (София) Пирин (Благоевград) - Ботев (Пловдив) Дунав (Русе) - Септември (София) Верея (Стара Загора) - Берое (Стара Загора) Витоша (Бистрица) - Черно море (Варна) Локомотив (Пловдив) - Етър (Велико Търново) Лудогорец (Разград) - ЛевскиЛудогорец (Разград) - ЦСКА-София Левски - Локомотив (Пловдив) Етър (Велико Търново) - Витоша (Бистрица) Черно море (Варна) - Верея (Стара Загора) Берое (Стара Загора) - Дунав (Русе) Септември (София) - Пирин (Благоевград) Ботев (Пловдив) - Славия (София)ЦСКА-София - Ботев (Пловдив) Славия (София) - Септември (София) Пирин (Благоевград) - Берое (Стара Загора) Дунав (Русе) - Черно море (Варна) Верея (Стара Загора) - Етър (Велико Търново) Витоша (Бистрица) - Левски Локомотив (Пловдив) - Лудогорец (Разград)Локомотив (Пловдив) - ЦСКА-София Лудогорец (Разград) - Витоша (Бистрица) Левски - Верея (Стара Загора) Етър (Велико Търново) - Дунав (Русе) Черно море (Варна) - Пирин (Благоевград) Берое (Стара Загора) - Славия (София) Септември (София) - Ботев (Пловдив)ЦСКА-София - Септември (София) Ботев (Пловдив) - Берое (Стара Загора) Славия (София) - Черно море (Варна) Пирин (Благоевград) - Етър (Велико Търново) Дунав (Русе) - Левски Верея (Стара Загора) - Лудогорец (Разград) Витоша (Бистрица) - Локомотив (Пловдив)Витоша (Бистрица) - ЦСКА-София Локомотив (Пловдив) - Верея (Стара Загора) Лудогорец (Разград) - Дунав (Русе) Левски - Пирин (Благоевград) Етър (Велико Търново) - Славия (София) Черно море (Варна) - Ботев (Пловдив) Берое (Стара Загора) - Септември (София)ЦСКА-София - Берое (Стара Загора) Септември (София) - Черно море (Варна) Ботев (Пловдив) - Етър (Велико Търново) Славия (София) - Левски Пирин (Благоевград) - Лудогорец (Разград) Дунав (Русе) - Локомотив (Пловдив) Верея (Стара Загора) - Витоша (Бистрица)Верея (Стара Загора) - ЦСКА-София Витоша (Бистрица) - Дунав (Русе) Локомотив (Пловдив) - Пирин (Благоевград) Лудогорец (Разград) - Славия (София) Левски - Ботев (Пловдив) Етър (Велико Търново) - Септември (София) Черно море (Варна) - Берое (Стара Загора)ЦСКА-София - Черно море (Варна) Берое (Стара Загора) - Етър (Велико Търново) Септември (София) - Левски Ботев (Пловдив) - Лудогорец (Разград) Славия (София) - Локомотив (Пловдив) Пирин (Благоевград) - Витоша (Бистрица)Дунав (Русе) - Верея (Стара Загора)Дунав (Русе) - ЦСКА-София Верея (Стара Загора) - Пирин (Благоевград) Витоша (Бистрица) - Славия (София) Локомотив (Пловдив) - Ботев (Пловдив) Лудогорец (Разград) - Септември (София) Левски - Берое (Стара Загора) Етър (Велико Търново) - Черно море (Варна)ЦСКА-София - Етър (Велико Търново) Черно море (Варна) - Левски Берое (Стара Загора) - Лудогорец (Разград) Септември (София) - Локомотив (Пловдив) Ботев (Пловдив) - Витоша (Бистрица) Славия (София) - Верея (Стара Загора) Пирин (Благоевград) - Дунав (Русе)Пирин (Благоевград) - ЦСКА-София Дунав (Русе) - Славия (София) Верея (Стара Загора) - Ботев (Пловдив) Витоша (Бистрица) - Септември (София) Локомотив (Пловдив) - Берое (Стара Загора) Лудогорец (Разград) - Черно море (Варна) Левски - Етър (Велико Търново)ЦСКА-София - Левски Етър (Велико Търново) - Лудогорец (Разград) Черно море (Варна) - Локомотив (Пловдив) Берое (Стара Загора) - Витоша (Бистрица) Септември (София) - Верея (Стара Загора) Ботев (Пловдив) - Дунав (Русе) Славия (София) - Пирин (Благоевград)", "date": "2017.06.22", "title": " Левски - Лудогорец откриват новия сезон в Първа лига"}
{"url": "https://m.offnews.bg/news/Bojni_18771/Fiuri-kam-Dzhoshua-Plastmasov-nigerietc-edin-tciganin-shte-te-nabie_658768.html", "text": "Тайсън Фюри продължава да се заяжда с Антъни Джошуа в желанието да си изпроси бой за световната титла в тежката категория на бокса. Ромът, който е наказан, си позволи да нарече съперника \"пластмасов нигериец\".Фюри пусна специално видео, в което ги реди като рапър.\"Голям си ми женчо. Виждал съм ги типове като теб много пъти. Ще видим кой е скучен, като се изправиш срещу мен. Ти се едно голяма и безполезно нещо\", започна етническият ром.\"Ти се един пластмасов нигериец. Че аз съм повече нигериец от теб. Ще развея флага за Нигерия, когато се бием. Аз съм ЦИГАНИН! Представлявам целия свят. Али имаше думи за хора като теб. Викаше им \"Чичо Том\".Фюри продължи в същия стил: \"Дай да го направим, не се нуждая от подгряващи мачове. Когато тези политически боклуци ме спряха от ринга за две години, е идеалният за теб шанс да ме победиш, нали! Давай да се бием през ноември или декември\".\"Голям женчо си. Много голям! Дай да те пробвам. Когато ми върнат лиценза и скачам. Месецът няма значение\", завърши не без самочувствие Тайсън Фюри.", "date": "2017.06.22", "title": " Фюри към Джошуа: Пластмасов нигериец, един циганин ще те набие"}
{"url": "https://m.offnews.bg/news/Futbol_18793/Sram-za-Blagoevgrad-Pirin-mozhe-da-ne-zapochne-parvenstvoto_658777.html", "text": "Може би най-футболният град у нас е на път да изживее поредния срамен момент. Местната гордост Пирин може и да не започне шампионата. Новината е на \"Меридиан мач\"Пирин може да се откаже от участие в Първа лига заради проблеми с финансирането. Това е най-черният сценарий, който в Благоевград се опитват да избегнат с всички сили.Опасността обаче е все по-реална. В Пирин не са получавали редовно заплати, както се случи веднъж преди няколко месеца. Тогава обаче нещата се се оправиха.Изпълнителният директор Венко Попов е разтревожен от думите на кмета на Благоевград Атанас Камбитов, че едва ли не не си струва да се наливат общински пари във футбола.\"Пирин е марка и създава много собствени кадри. Ще е добре да се намерят повече спонсори, за да се облекчи общината\", коментира Попов.Сътресения имаше по време на целия шампионат, но през пролетта тимът се стабилизира игрово при Милен Радуканов и с лекота се отдалечи от опасните зони. В същото време феновете отдавна са на нож с ръководството и специално с Венко Попов.", "date": "2017.06.22", "title": " Срам за Благоевград, Пирин може да не започне първенството"}
{"url": "https://m.offnews.bg/news/Sviat-_12/Napadatel-namushka-politcaj-vav-vrata-v-SASht_658779.html", "text": "Представител на американските правоприлагащи органи заяви, че ФБР води разследване за тероризъм като един от възможните мотиви за намушкване с нож на полицай на летището във Флинт, щата Мичиган, предаде Асошиейтед прес.Един човек е задържан, като се предполага, че в случая няма повече замесени лица.Разследването все още е на ранен етап, каза анонимен източник. Нападението било извършено днес сутринта местно време на международно летище \"Бишъп\".По непотвърдена информация заподозреният е казал \"Аллах акбар\".Намушканият полицай е лейтенант Джеф Невил от полицейската охрана на Международно летище \"Бишъп\". Състоянието на Невил е станало стабилно, след като преди това това било критично.", "date": "2017.06.22", "title": " Нападател намушка полицай във врата в САЩ"}
{"url": "https://m.offnews.bg/news/Politika_8/BSP-za-Karat-S-Kompensiraneto-na-liubimtci-ne-e-obshtestven-interes_658798.html", "text": "\"Компенсирането на любимци от частни фирми не е обществен интерес\". Това заяви лидерът на БСП – София и председател на групата на социалистите в Столичния общински съвет (СОС) Калоян Паргов по повод внесения доклад за удължаване на концесионния договор на частния превозвач \"Карат-С\" с нови до две години. Тази точка е в дневния ред на сесията на СОС и предстои да бъде гласувана от общинските съветници в четвъртък. Преди малко повече от месец заместник-кметът по транспорта Евгени Крусев внесе подобен доклад за удължаване на концесионния договор на фирмата. Той обаче беше отхвърлен от общинските съветници при гласуването на сесията на 18-и май.Според него е разбираемо Евгени Крусев и другите двама общински съветници, които сега внасят доклада, да не са наясно с тази история, защото са нови, но това в никакъв случай не ги оправдава в ситуацията с поредния опит за удължаване на договора на \"Карат-С\".Калоян Паргов критикува остро и работата на администрацията в Столична община.Паргов продължи с критиките.Паргов припомни и че има доклад на Сметната палата след одита на Центъра за градска мобилност (ЦГМ), който в близо 200 страници дава подробни указания и констатации за определени нарушения, включително и за подобно удължаване на договори.Според него, управляващите в Столична община използват обществения интерес като параван, зад който скриват корпоративен интерес.", "date": "2017.06.22", "title": " БСП за Карат-С: Компенсирането на любимци не е обществен интерес"}
{"url": "https://m.offnews.bg/news/Drugi_18773/Futbolna-zvezda-progovori-za-svoiata-homoseksualnost-i-planirano-samou_658780.html", "text": "Бившият играч от НФЛ Райън О'Калахън разкри, че е гей. Той даде интервю, в което разказа за страховете си в този мъжки спорт и плана да се самоубие.Райън, бивш футболист на шампиона Ню Инглънд Пейтриътс и Канзас Сити,  криел години наред своята сексуалност от страх, че ще бъде отхвърлен. Той дори построил кабина до дома си в Канзас и купил пистолети, планирайки да отнесе тайната в гроба.Атлетът призова всички гейове да разкрият своята сексуалност. Тежкият близо 149 килограма мъж говори пред Outsports, сайт, фокусиран върху проблемите на хомосексуалните в спорта.Райън разбира, че го привличат мъже още в гимназията. Младежът израства в консервативно градче в Калифорния. Той се насочва към ултра-мачо света на американския футбол.\"Кой бе се усъмнил в огромен футболист, че е гей. Футболният тим е идеалното място да се скриеш\", каза Райън.За нещастие обаче започват контузиите. Той се пристрастява към лекарствата. \"Притъпяваха болката от травмите, болката от страха, че съм гей. Въобще не се тревожех, когато вземах Викодин\", разкри още 33-годишният мъж.С край на кариерата в НФЛ обаче той започва да се изолира от своето семейство. Решава да се самоубие, тъй като родителите му ще приемат по-лесно смъртта, отколкото факта, че е хомосексуалист.Райън обаче прави нещо смело. Отива при шефа на Канзас Сити Скот Пиоли и му разказва всичко. \"Гей съм\", отсича той на срещата. Пиоли отговаря: \"Добре, а какъв е проблемът, за който искаш да говорим\".Това е повратната точка в живота на бившия спортист. \"Докато гейове продължават да се самоубиват заради своята тайна, има смисъл от интервюта като моето\", смята Райън.Той е седмият бивш футболист от този спорт, разкриващ, че е е хомосексуален. Джейсън Колинс от НБА го направи през 2013-а година и е единственият признал се за гей, който все още е част от по-важните американски спортове.", "date": "2017.06.22", "title": " Футболна звезда проговори за своята хомосексуалност и планирано самоубийство"}
{"url": "https://m.offnews.bg/news/Obshtestvo_4/Ofeliia-Kaneva-otlichena-ot-Akademiia-za-lideri_658782.html", "text": "Председателката на Държавната агенция за закрила на детето Офелия Кънева получи годишната награда на \"Академия за лидери\", която се връчва на хора, борещи се със статуквото и апатията в обществото.\"Академия за лидери\" е част от Националното Младежко Сдружение за Здравна Политика и Мениджмънт. На събитие в Дома на Европа в София наградата връчи доцент Александър Жеков, който е почетен председател на Академията.Мероприятието бе посветено на детското здраве, като гости бяха директорът на представителството на СЗО за България д-р Скендер Сила и проф. Владимир Пилософ, председател на Асоциацията на българските педиатри.\"Не случайно именно на тази конференция за детско здраве искаме да наградим тази изключителна жена- Офелия Кънева за огромните й усилия, посветени на изграждането на една нова, по-добра среда за развитието на децата в България. Конкретните й приноси са много, но тя заслужи наградата си за лидерство със своята активност и непримиримост, подчерта доц. Жеков.„Наистина си давам сметка какво е да станеш авторитет в сферата на здравеопазването- радвам се, че съм отличена именно от млади хора, които искат да бъдат различни”, отговори в благодарственото си слово Офелия Кънева.", "date": "2017.06.22", "title": " Офелия Кънева отличена от \"Академия за лидери\""}
{"url": "https://m.offnews.bg/news/Obshtestvo_4/Uchiteli-reshavat-sadbata-na-17-godishniia-biiach-ot-gimnaziiata-po-tu_658776.html", "text": "На извънреден педагогически съвет в столичната Професионална гимназия по туризъм днес ще бъде решено какво наказание да бъде наложено на десетокласника, който  си по етика и право.Възможно е, ако съветът реши, от следващата година той да бъде преместен в друго училище.Инцидентът стана във вторник. Тогава в междучасието 17-годишният Марин нахлул в учителската стая, където нападнал една от преподавателките с юмруци и ритници, като я удрял и с дневника по главата.В сряда прокуратурата повдигна обвинения за две престъпления - нанасяне на лека телесна повреда на учител и хулиганство. По тях той може да получи до три години затвор.Според държавното обвинение в момента на нападението в учителската стая имало и други преподаватели. Младежът започнал да блъска мебелите и показвал неприлични жестове. Малко след това ритнал учителката в тялото, след което хвърлил стол по нея.С оглед необремененото съдебно минало и предвид непълнолетието на младежа, той ще остане под надзор на инспектор от детската педагогическа стая.Разследването по делото продължава.", "date": "2017.06.22", "title": " Учители решават съдбата на 17-годишния бияч от гимназията по туризъм"}
{"url": "https://m.offnews.bg/news/Politika_8/Borisov-za-Lozan-Panov-Koe-e-vazhnoto-che-niakoj-mu-e-razvil-boltove_658781.html", "text": "Премиерът Бойко Борисов коментира случая с развитите болтове от гумата на автомобила, с който се вози председателят на Върховния касационен съд (ВКС). \"Кое е важното, че някой му е развил болтовете?\", обобщи Борисов случая в интервю за Нова тв.Така той отговори и на , които обявиха в сряда, че прокуратурата е манипулирала становището им в постановлението, с което прекратиха разследването. Борисов предложи на водещите на предаването да изпратят \"един с камера\" пред сградата на телевизията и да попитат шофьорите на НСО за случая.\"Сутринта като идвахме насам ги питах: Бе, как стои въпросът с тези болтове, което толкова от вчера пак набра скорост? И, ето ги долу шофьорите, слезте и ги питайте. Отговорът им беше: Понеже са ни на по 8-9 години колите, летни, зимни, летни, зимни, пукани гуми, леглата на болтовете се износват и за това всеки от нас, всеки ден, застъпвайки на смяна, е длъжен и да се подпише, че лично проверява болтовете, защото тези неща се случват. Особено на джипките. Така ми отговориха, идете и ги попитайте\", каза Борисов.Той поясни, че \"Мерцедес\"-ът, с който се вози, е бил \"поне три пъти на основен ремонт на двигател и сигурно 20 пъти е влизал в сервиз, защото са на пет-шест-седем години\".Според Борисов, ако Панов се страхува, трябва да излезе и да каже от кого: „Като искаш да си в гората и да ловуваш мечки не трябва да те е страх“, каза той и поясни, че всеки ден се коментират изказвания на Панов, а той не трябвало да се меси в работата на парламента.„Всеки ден Лозан Панов - болтовете, всеки ден - Лозан Панов каза. Ами седнете си наредете съда“, каза Борисов.\"Пратете долу да кажат шофьорите в какво състояние са джантите, тези саги ми идват повече. И аз мога да коментирам това, че по шест пъти на път сме прехвърляли багажа\", ядоса се премиерът и обяви темата за жълта.Той потвърди, че скоро трябва да дойдат бронирани Лади Нива, които той поискал. \"Ще дойдат скоро нивички, щом сме казали, трябва да дойдат\", заключи той и поясни, че и на неговия автомобил са се развивали болтовете. Борисов смята, че най-голямата грешка на Лозан Панов е, че постоянно критикува съдебната реформа и той трябва да говори за съда, на който е председател. \"Както ние не си позволяваме да коментираме делата на съда, така той няма работа да коментира работата на парламента. Защото той не е Лозан Панов, той е председател на висшите съдии, най-отгоре на всички. Ако ние всеки ден започнеме да коментираме делата на съдиите, знаете ли какви декларации ше паднат?\", каза премиерът.По думите му в момента се \"берат плодовете на една изключителна реформа\". След като водещите го върнаха отново на темата за автомобилите на НСО, Борисов заяви, че повече няма да говори за съдебна реформа. \"Значи вас не ви интересува съдебната реформа. Повече на тема съдебна реформа няма да... Дайте за Лозан Панов да си говориме. Какво трябва да стане с Лозан Панов повече да направиме за него..\"Ядосано премиерът обясни, че Панов отново се вози в държавна кола. \"Да назначиме един човек и всека сутрин да завива болтовете, за да считаме, че има съдебна реформа\", продължи Борисов и обясни, че се е ядосал, защото искал да обясни, че:\"Мечтата, която имаха съдиите, сами да избират своето ръководство, абсолютно мажоритарно, онлайн, не да им се пращат съдийски квоти някъде, а те сами да изберат ръководството си, представителството си във Висшия съдебен съвет... Прокурорите, сами, без никаква намеса сами да изберат по най-демократичния начин... И виждате, изборите минаха и в съдийската и прокурорската колегия без никаква обструкция. Парламентът, квотата си във ВСС от 50%, която лесно се постигаше, сега е 2/3 мнозинство трябва да се избере. Сиреч, това гарантира възможно най-добрия ВСС, избран от самите съдии, от самите прокурори. Това от своя страна гарантира, че в следващите години, най-добрите", "date": "2017.06.22", "title": " Борисов за Лозан Панов: Кое е важното, че някой му е развил болтовете?"}
{"url": "https://m.offnews.bg/news/Obshtestvo_4/Vremeto-dnes-Slanchevo-toplo-i-valezhi-v-planinite-sledobed_658778.html", "text": "Преди обяд днес времето ще бъде слънчево и топло. Следобед се очаква да се развие облачност и на места, предимно в източните планински райони, да превали.Ще духа слаб, в Дунавската равнина - до умерен запад-северозападен вятър. Максималните температури ще са предимно между 29° и 34°.  Над Черноморието ще бъде предимно слънчево, в следобедните часове с развитие на купеста облачност. Вероятността за валеж е малка. След обяд ще се появи до умерен североизточен вятър. Максималните температури ще са 25-30°. Температурата на морската вода е 19-23°. Вълнението на морето ще е 1-2 бала.Над планините ще бъде предимно слънчево. След обяд ще се развива купеста и купесто-дъждовна облачност и на много места ще превали и прегърми. Ще духа умерен северозападен, по високите и открити части – до силен северен вятър.Максималната температура на височина 1200 метра ще е около 22°, на 2000 метра – около 16°.", "date": "2017.06.22", "title": " Времето днес: Слънчево, топло и валежи в планините следобед"}
{"url": "https://m.offnews.bg/news/Tenis_18788/Udar-na-Grigor-Dimitrov-obra-tochkite-video_658793.html", "text": "Поредно признание за класата на Григор Димитров. AТР оцени майсторските отигравания на българина и включи негов удар от мача с Жулиен Бенето в рубриката си \"Хотшот на деня\".Както е известно, вчера най-добрият български тенисист се класира за четвъртфиналите на турнира Aegon Championships в Куинс с награден фонд 1 836 660 евро след обрат срещу опитния французин с 4:6, 6:3, 6:4.В самия край на мача Гришо вдигна публиката на крака след атрактивен плонж и страхотно стоп воле, \"препарирало\" съперника му. Ударът на българина накара дори Бенето да се усмихне и да го аплодира.Димитров направи зрелищното отиграване при първото разиграване от ключовото си подаване при 5:4 в третия сет, след което довърши 35-годишния французин с три поредни аса.Ударът беше оценен и от Мануела Малеева. Легендата на тениса ни пусна клипчето на стената си. Тя се възхити от съчетанието между уменията в тениса и акробатиката, показани от Гришо.", "date": "2017.06.22", "title": " Удар на Григор Димитров обра точките (видео)"}
