{"url": "https://offnews.bg/obshtestvo/vodna-tcentrala-na-bivsh-ekoministar-e-polzvala-poveche-voda-ot-razres-719958.html", "text": "ВЕЦ „Моста“ на дружеството „Касиопея 7“, която според Търговския регистър е собственост на бившия екоминистър Долорес Арсенова, е използвала повече от разрешените количества вода от язовир Тича през м. г. Това пише Диана Желязкова за , който обединява разследващи журналисти от  страната. Информацията за превишаването на лимита е от официално писмо на Министерството на околната среда и водите (МОСВ) от 16 януари т. г., изпратено в отговор на въпроси от шуменския общински съветник Добромир Драев.През 2019 г. ВЕЦ „Моста“ е имала право да преработва вода само чрез малката си турбина, като ползва единствено водите изпускани планово от язовира в река Голяма Камчия. За миналата година МОСВ е издало разрешение за 18,9 млн. куб. м. вода.Водната централа обаче е надхвърлила разрешения обем с 856 хил. куб. м., съобщават от екоминистерството.„След извършена проверка от Басейнова дирекция „Черноморски район“ е установено, че за периода от 1 януари 2019 г. до 31 декември 2019 г. чрез ВЕЦ „Моста“ са използвани общо 19,816 милиона кубика вода и произведената енергия от централата за същия период е 458,23 кВ, информират от МОСВ. Установено е превишение на разрешените обеми в размер на 856 хил. кубически метра за година. За констатираното нарушение на дружеството „Касиопея 7“ ЕООД ще бъде съставен акт за установяване на административно нарушение“.Разрешение за строеж въпреки протеститеИзграждането на водната централа „Моста“ на язовир „Тича“ предизвиква скандали и обществено недоволство в продължение на години. Разрешението за строителството й, въпреки протестите на гражданите, беше подписано през 2005 г., буквално в последните работни дни на тогавашния министър на околната среда Долорес Арсенова. Проврка в Търговския регистър показва, че дружеството – собственик на централата „Касиопея-7″, регистрирана в София, е собственост на Арсенова и съпруга й, записани като съдружници с равни дялове.Строежът на централата започна през 2008 г. и предизвика протести в Шумен, Търговище и Велики Преслав. Не само гражданите, но и местните власти в трите града изразиха опасенията си, че цнтралата ще стане причина за криза в доставките на питейна вода от язовир „Тича“ за 200 хил. души.За да успокои страховете, екоминистерството организира през 2008 г. в Шумен обществена дискусия с участието на експерти и прдставители на правителството, които уверяваха гражданите, че централата няма да застраши водния баланс на язовира. Тогавашният зам.-министър на екологията Любка Качакова лично обеща, че електроцентралата няма да лиши никого от вода. Същите гаранции дадоха и проектантите на ВЕЦ-а.За кого (не) важат лимитите ?Пак през 2008 г. тогавашният кмет на Търговище д-р Красимир Мирев изпрати официално запитване до МОСВ дали ВЕЦ-ът няма да застраши водоснабдяването от язовир „Тича“. И отново получи уверение от зам.-министъра Любка Качакова, че такава опасност не съществува. От писмото на Качакова обаче става ясно, че водната централа ще ползва почти толкова количества от язовир „Тича“, колкото е общото потребление за поливане и за битово водоснабдяване на Шумен, Търговище и Преслав.През 2005 г. на “Касиопея-7 ” ЕООД – София е разрешен лимит 74,6 милиона кубически метра годишно за производство на електроенергия посредством ВЕЦ “Моста”, при наличие на свободни водни маси, след задоволяване на приоритетните водоползватели. В същото време ВиК – Търговище е с разрешен лимит 6,3 млн. куб.м. годишно, ВиК – Шумен е с разрешен лимит от 20 млн. куб.м. годишно за водоснабдяване на Шумен и Велики Преслав, а „Напоителни системи” имат лимит от 40 млн. куб. м. на година за напояване. Данните са посочени в отговора на тогавашния зам.-министър Любка Качакова до кмета на Търговище и са цитирани в медиите.Водноелектрическата централа „Моста“ влезе в експлоатация през юни 2010 г., след разрешително от МОСВ, издадено за срок от 10 години. Според него ВЕЦ-ът трябваше да получава 5 куб. м. вода в секунда от кулата за мелиоративни нужди и да произвежда 2 мегавата електроенергия на час. Подаването а вода обаче трябваше да бъде спряно, ако обемът на язовира падне под 260 млн. куб. м. Изпълнението на условията и следенето на състоянието на язовира бяха възложени на „Напоителни системи“.В началото на 2014 г. тогавашният областен управител на Шумен Венцислав Венков отново подава сигнал, че ВЕЦ „Моста“ застрашава с водна криза трите града. Тогавашният шеф на ВиК-Шумен Светлозар Дамянов предупреждава, че водноелектрическата централа продължава да източва язовир „Тича“, въпреки ниското ниво на водата там.Според разпоредбите на закона, ползването на вода за добив на електроенергия трябва да спре, когато водата в язовира падне до определения лимит, но собствениците на ВЕЦ „Моста“ са успели да получат разрешение за увеличаване на количеството вода за добив на ток, гласи сигналът на Дамянов. Той посочва, че централата многократно е надхвърлил разрешения годишен лимит, тъй като е пуснала в експлоатация втора малка турбина, а екоминистерството е увеличило почти двойно екологичния поток, който трябва да се изпуска от язовира.От ВиК-Шумен също са изпратили две писма с предупреждения, че заради втората турбина и завишения екологичен оток, водата в язовира е паднала под санитарния минимум. Депутатът от БСП Иван Иванов пък настоява, че дейността на ВЕЦ „Моста“, „която мъти водата на три града с надвишените си лимити“, трябва да бъде предадена на прокуратурата.Централата обаче продължава да работи и до тази година, макар че от 2019 г. е в експлоатация само малката й турбина. От началото на 2019 г. до момента не са разрешавани води от язовир „Тича“ за електропроизводство, казват от МОСВ и допълват, че ВЕЦ „Моста“ е можела да преработва единствено водните количества, изпускани за екология.МОСВ: Няма опасност от режим на водатаНе се налага ограничаване на питейно-битовото водоснабдяване от язовир „Тича“, уверяват от МОСВ и посочват данни за състоянието на водоема в началото на 2020 година.За язовир „Тича“ министерството е издало разрешителни за водовземане на следните дружества и фирми:– ВиК-Шумен за питейно-битово водоснабдяване с лимит до 29 млн. куб. м. годишно.– ВиК-Търговище за питейно-битово водоснабдяване с лимит до 9,49 млн. куб. м. годишно.– Напоителни системи ЕАД – за напояване с лимит до 40 млн. куб. м. годишно.– „Касиопея- 7“ – за електропроизводство чрез подязовирна ВЕЦ „Моста“ с лимит до 28 млн. куб. м. годишно.– „Трейдиом“ – за електропроизводство с лимит до 28 млн. куб. м. годишно.От началото на 2019 г. до момента МОСВ е разрешавало само приоритетните водовземания – 40 млн. за напояване, 38,5 млн. за питейно битово водоснабдяване и 18,9 млн. за осигуряване на екологичните нужди, твърдят от министерството. Не са разрешавани количества за електропроизводство, освен планирани изпускания.През 2019 г. в язовир „Тича“ е регистриран приток от 32 млн. куб. м. вода, което определя притока като характерен за много суха година. В случай, че и през т.г. се запази тенденцията за приток в условията на суха година и предвид, че ВиК- дружествата ползват средно по 3,2 млн. куб. м. месечно и се освобождава по 1,58 млн. куб. м. месечно за екологични нужди, водите на язовира ще бъдат достатъчни за питейното водоснабядване през годината на градовете Шумен, Търговище и Велики Преслав, уверяват от МОСВ.Независимо от това, заради ниския приток през 2019 г., екоминистерството е предприело превантивни действия и през януари т.г. от язовира се освобождават само 0,218 млн. куб. м. за минимално допустим оток в река Камчия. „Тези намалени количества не са достатъчни за нормална работа на малката турбина на ВЕЦ „Моста“, поради което от 1 януари 2020 г. водната централа не работи“, съобщават от МОСВ.Министерството е уведомило дружеството „Напоителни системи“, че при продължаващо засушаване е възможно да се ограничи водата за напояване това лято.Обемът на язовир „Тича“ към 8 януари 2020 г. е 170,375 млн. куб. м., което представлява 54,6 % от общия обем, според данните на МОСВ. „Предвид процента на запълване и предстоящия период, през който се очаква постъпване на най-голям приток в язовира – от февруари до май, не се налага ограничаване на питейно битовото водоснабдяване“, се казва в писмото от МОСВ, подписано от зам.-министър Красимир Живков.", "date": "2020.01.21", "title": "Водна централа на бивш екоминистър е ползвала повече вода от разрешеното"}
{"url": "https://offnews.bg/evropa/novo-porazhenie-za-balgaria-po-paketa-mobilnost-v-ep-719963.html", "text": "Комисията по транспорт и туризъм на Европарламента одобри днес с 27 срещу 22 гласа споразумението между преговарящите от ЕП и Финландското председателство на Съвета на ЕС за реформата в сектора на автомобилния транспорт, известна като Пакета „Мобилност“.Така пакетът продължава по нежелания от България сценарий в Европейския парламент, но има още възможности за промени преди крайното приемане. Работата на комисията днес беше да допусне или отхвърли пакета „Мобилност“, предложен от френския президент Еманюел Макрон, за второ четене.Промените предвиждат шофьорите да се връщат за почивка в страните си на регистрация на всеки 3-4 седмици, а камионите – на всеки 8 седмици. Освен това шофьорите няма да могат да ползват седмична почивка в кабината на камиона, а ще трябва компаниите, които са ги наели, да им плащат хотел.Временното споразумение относно правилата за периодите за почивки беше прието с 27 гласа „за“, срещу 17 гласа „против“ и 5 гласа „въздържал се“. Временното споразумение относно правилата за достъп до пазара за превози на товари, беше прието с 32 гласа „за“, срещу 17 гласа „против“ и 0 гласа „въздържал се“.В съобщението от пресслужбата на ЕП се казва, че „изменените правила за командированите превозвачи, времето за почивка на превозвачите и по-стриктните правила за каботаж (временно превозване на стоки от превозвачи, установени извън приемащата държавата членка), имат за цел да прекратят нарушенията на конкуренцията в транспортния сектор и да предоставят по-добри условия за почивки на превозвачите“.Ето накратко главните правила, по които се водеше спор:1. Споразумението запазва съществуващите лимити за каботаж (три операции в рамките на седем дни), но въвежда регистриране на преминаването на граници с тахографа на превозните средства, с цел борба с нарушенията.2. За да се предотврати „систематичния каботаж“, ще се въведе „срок на прекъсване“ от четири дни преди извършването на по-нататъшни каботажни операции в рамките на същата държава със същото превозно средство.3. За справяне с проблема с т. нар. фирми „пощенски кутии“, транспортните дружества ще трябва да провеждат значителна част от дейностите си в държавата на регистрация. Новите правила също ще изискват връщането на камионите в държавата на оперативния център на компанията на всеки осем седмици.Тъй като операторите все по-често използват микробуси за предоставянето на международни транспортни услуги, тези оператори (използващи леки търговски превозни средства над 2,5 тона) също ще трябва да отговарят на нормите на ЕС за транспортни оператори и ще трябва да оборудват микробусите с тахограф.Ясни правила за командироването на превозвачитеПравилата на ниво ЕС за командироване на превозвачи ще дадат по-ясна правна рамка за прилагането на правилата за командированите работници в силно мобилния транспортен сектор с цел намаляване на различните национални подходи и гарантиране на справедливо заплащане за превозвачите. Одобрените правила предвиждат правилата за командироване да се прилагат върху каботажните и трансграничните операции, с изключение на транзит, двустранните операции и двустранните операции с едно допълнително натоварване или разтоварване във всяка посока (или нула на отиване и две на връщане).По-добри работни услови за превозвачитеОдобреният текст също включва изменения, които помагат за гарантирането на по-добри условия за почивка на превозвачите и им позволяват да прекарват повече време у дома, според пресслужбата на ЕП. Компаниите ще трябва да организират разписанията си по такъв начин, че международните превозвачи да имат възможност да се прибират у дома на редовни интервали (поне на всеки три или четири седмици в зависимост от работния график).Задължителната почивка в края на седмицата, известна като редовната седмична почивка, не може да бъде взета в кабината на превозното средство, гласи съгласуваният текст. Ако тази почивката се взема извън дома, то настаняването трябва да бъде платено от компанията.В извънредни случаи, новите правила позволяват на превозвачите да надвишават времето на шофиране при строги ограничения за стигане у дома за седмичната почивка, когато са много близо до основната база.За да влезе в сила, споразумението сега трябва да бъде одобрено от министрите на ЕС и после от пленарната зала на ЕП, което вероятно ще стане през май.Евродепутатът от ГЕРБ Андрей Новаков, цитиран от БНР, коментира вота в комисията така: „Видя се, че макар крехко, има мнозинство да бъде прекарано през комисия споразумението, което беше постигнато по пакет „Мобилност“. Въпреки това тези само 5 гласа разлика ни дават някаква надежда, че би могло да се случи нещо в пленарна зала и аз съм сигурен, че и колегите от БСП, ДПС и ВМРО ще работим в една посока да успеем да го направим. Имаме горе-долу месец да го постигнем“.В контекста на широко рекламираната „Зелена сделка\" правителството се надява на обрат в полза на България и да не се допуска задължителното връщане на празни камиони, които допълнително замърсяват въздуха. Новият еврокомисар по транспорта е румънец, а интересите на Румъния по тази тема са сходни с тези на България. Подобни са интересите и на Хърватия. Именно Загреб в момента председателства в момента Съвета на ЕС. Обръща се и внимание на Германия, която поема председателството след 6 месеца, а интересите на Берлин са различни.", "date": "2020.01.21", "title": "Ново поражение за България по пакета Мобилност в ЕП"}
{"url": "https://offnews.bg/politika/analizat-na-stanishev-greshkite-na-bsp-darzhat-gerb-na-vlast-719961.html", "text": "Грешките на БСП са причината ГЕРБ още да са на власт, въпреки недоволството на хората, коментира лидерът на ПЕС Сергей Станишев. Както в началото на всяка година той направи дълъг и подробен анализ на политическите процеси в света, в Европа и в България.В България няма политическа алтернатива. Именно това, въпреки изчерпването на ГЕРБ ги държи на власт. Да, БСП е опозиция. Но липсва следващата стъпка - алтернативността на досегашната политика.Не може да се търси легитимност чрез носталгията. Политиката е разговор за бъдещето, каза Станишев.Живеем в нов святСветът се променя толкова бързо, че в ежедневието си дори не успяваме да регистрираме промените, смята Станишев. Виждаме повторение на Студената война. Между Запада и Русия има враждебна реторика. Тя е придружена и с надпревара във въоръжението. Аз съм живял по време на Студената война и не искам тя да се повтаря. Дългосрочни решения без Русия са невъзможни, каза лидерът на ПЕС.Според Станишев е дошъл моментът за нов разговор за международните отношения. Всички общопризнати доскоро институции сега са в криза - и ООН, и НАТО, и Световната търговска организация. Особено важна роля в този разговор ще имат петте ядрени страни, смята той.Дълго време се смяташе, че експертите трябва да вземат решенията. Днес обаче е видно, че трябва силно политическо лидерство. Но именно някои от политическите лидери са носители на несигурност - например Тръмп, който управлява чрез постове в Туитър. Понякога много добре му се получава, но такова поведение вдъхва несигурност.За съжаление Европа изпусна шанса си да избере силен политически лидер като Тимерманс. Вместо това задкулисно беше наложена Урсула фон дер Лайен. При цялото ми уважение към нея, в първата седмица всички в Европа се опитваха да запомнят името й, а не да я питат какви позиции изповядва.Цялата 2020 г. ще бъде под знака на изборите в САЩ. САЩ вече не са единственият и неоспорим лидер. От еднополюсен светът става все по-многополюсен, но въпреки това всички играчи в международната политика ще се съобразяват най-вече с предстоящите избори в САЩ, смята лидерът на ПЕС. Според него ще продължи отдалечаването на САЩ от ЕС, особено ако Доналд Тръмп спечели още втори мандат, която изглежда доста вероятно.Раждат се нови политикиВ Европейския съюз настъпват дълбоки промени. Раждат се нови политики и те са глобални. Най-голямата от тях е Зелената сделка. Тя е абсолютния приоритет на Европа, всички говорят за нея. Зелената сделка е цялостна промяна не само към околната среда, тя е нов икономически и социален модел. Този преход ще породи много напрежение, особено за страните, които не са подготвени. Зелената сделка касае всичко - не само екологията, не само енергетиката, а и железопътния транспорт, индустрията, изобщо начинът по който се потребяват ресурсите. Ако пропуснем момента, ако не се включим навреме в процеса, ще сме бедна и мръсна периферия на Европа, коментира Станишев.Той очерта още два съдбоносни за България процеси в Европа - обсъждането на финансовата рамка за периода 2021-2027 г. и Конференцията за бъдещето на Европа.Обсъждането на финансовата рамка вече е закъсняло. Заради Брекзит бюджетът ще бъде със 70 милиарда евро по-нисък. Чуват се гласове за намаляване на кохезионните и земеделските фондове, което пряко ще засегне интересите на България.Конференцията за бъдещето на Европа ще продължи 2 години в различни формати и това е инструментът, чрез който всяка една страна може да наложи своите интереси като европейски политики. Важно е България да не изпадне от тези дебати, коментира Станишев.\"Моята партия\" и \"моята страна\"Въпреки че отправи тежки критики към ръководствата на БСП и на страната, в продължилия над час анализ Станишев нито веднъж не спомена имената на Корнелия Нинова и Бойко Борисов, вместо това на няколко пъти ги нарече \"ръководството на моята партия\" и \"ръководството на моята страна\" и използва много по-мек тон в сравнение с предишни свои изказвания. Според него ГЕРБ става и ще става все по-социален. Дори институции като МВФ, които бяха стожер на неолибералния модел вече говорят за заличаване на неравенствата и социални политики. На този фон БСП се хвърли да търси нови ниши, да се състезава с националистите. Виждаме опити дори да се конкурира с ГЕРБ в хъшлашката риторика.Опитът да се копира ГЕРБ е неуспешен. Хората предпочитат оригинала, а не копието, коментира Станишев.Според него винаги БСП е била запазена марка за експертност и демократичност, но сега това е подложено на риск. Повтаряме едни и същи грешки и не се учим от тях. Никой не може да ме убеди, че не можехме да спечелим европейските избори. На ГЕРБ им се случи всичко лошо, което може да им се случи - апартаментгейт, раздяла с втория човек в партията, криза след криза. Но дори и тези избори успяхме да загубим, каза Станишев.Той разкритикува новата процедура за избор на лидер на БСП. Има страни, които са правили подобен пряк избор на председател, но за използвали това за диалог между различни слилни личности в партията си, използвали са го да \"енергизират\" партията и да я подготвят за истинските избори. В БСП преките избори се правят, за да се препотвърди избора на сегашния председател, а всички възможни негови конкуренти се заклеймяват като врагове, каза Станишев и категорично отрече да има каквито и да е амбиции за лидерския пост в БСП.Вотът на недоверие към правителството няма да мине, прогнозира Станишев. Ако механично съберем гласовете на тези, които се обявяват за опозиция, би трябвало той да е успешен, но подозирам, че поради други причини това няма да се случи.", "date": "2020.01.21", "title": "Анализът на Станишев: Грешките на БСП държат ГЕРБ на власт"}
{"url": "https://offnews.bg/medii/aleksandar-velev-ostavih-bnr-bez-defitcit-radioto-da-pravi-podkasti-719934.html", "text": "Оставихме БНР без дефицит. Дефицитът в бюджета не идва от другаде, а от преразхода, който се формира заради Музикаутор и ПРОФОН.Това обяви кандидатът за генерален директор на националното радио Александър Велев, който се яви пред СЕМ в опит да убеди регулатора да му гласува доверие за нов, трети мандат начело на Радиото.Заплащането ще бъде сред водещите теми в обсъжданията, които бих направил още в началото на мандата, увери Велев.БНР има още резерв за приходи от реклама. Сега получава около 6% от рекламата при радиопазара, а в същото време аудиторният дял на обществената медия е по-висок - 15-17%, посочи той.Предавателната мрежа трябва много внимателно да се прегледа - предавател по предавател. Ако намалим някои мощности, ще реализираме икономии, убеден е Александър Велев.Ако се приложи мениджърски подход при работата на музикалните състави, те ще могат да имат по-активна програма, посочи още кандидатът.Велев приветства идеята, приложена за БНТ, за партньорска проверка на медията. Външният поглед според него би бил полезен на ръководството. Кандидатът изрази готовност и да работи със заварения Управителен съвет, назначен от Светослав Костов.По отношение на програмата той например предвижда БНР да произвежда подкасти в интернет, които могат да са цели сериали и да разказват събития чрез фонда на Радиото.Тригодишният мандат на генералния директор е кратък, смята Велев. Той даде пример с програмните директори, които са в пенсионна или в предпенсионна възраст. Останалите казват, че след три години ще останат на улицата, обясни той.Предстои утре СЕМ да избере кой от шестимата кандидати в конкурса ще оглави БНР.", "date": "2020.01.21", "title": "Александър Велев: Оставих БНР без дефицит. Радиото да прави подкасти и да менажира съставите"}
{"url": "https://offnews.bg/obshtestvo/tretoklasnik-e-sistemno-nasilvan-v-kvartal-hristo-botev-719965.html", "text": "Третокласник в 94 СУ „Димитър Страшимиров” в столичния кв. Христо Ботев е момчето за което се появи видео в социалните мрежи. Кметът на район Слатина Георги Илиев съобщи във фейсбук профила си, че става въпрос за дете, което не посещава училището от 7 януари 2020.  “Той е системно насилван и унижаван от по-възрастен мъж, живущ в района на училището, както и от негови съученици. Директорката на училището научава в последствие, че мъжът има сексуални контакти с въпросното момче още от лятото като му дава в замяна храна. Наскоро е заснет клип с детето, който е разпространен в квартала. Клипът е причина да се подаде анонимен сигнал до ДСП „Слатина”, които инициират среща с детето и с майката. Те посещават мястото, на което живее детето заедно с майка си, бабата и по-малък брат. Според техните препоръки с детето трябва да се работи и да не се извежда на този етап от дома. Те самите са установили, че детето е с когнитивни дефицити и е тревожно и хиперактивно.Междувременно по-голям братовчед на *, разбрал за случката, влиза в училището и намира ученик, обиждал и подигравал се на * и го набива в сградата на училището. Повикана е полиция и децата са разтървани. По-голямото дете е извикано от директорката в отделен кабинет, където то твърди, че е бито от нея. Участниците в заснемането и разпространението на клипа са задържани от полицията. Случаят се разследва в момента. Двете задържани деца са освободени по-късно като едното отказва да напусне дома си и да ходи на училище”, разказа Илиев.Случаят с 8-годишното момченце, станало жертва на сексуално посегателство и заснето на видео, говори за провал на обществото. Това заяви по-рано днес пред бТВ социалният антрополог Харалан Александров. По думите му опитите на държавата да окаже контрол при подобни казуси срещат отпор от обществото и даде пример със Стратегията за детето.Появиха се отнякъде едни обезумели, силно разтревожени и манипулирани родители, които казаха: „Не! Спирате, ще ни вземете децата и ще ги дадете на норвежците.“ и още куп безумия. Това целенасочена битка на патриархалната култура за притежание върху детето, всичко друго може да бъде жертвано“, коментира Александров.Александров предупреди, че заради напрежението в обществото масово социалните работници не смеят да си вършат задълженията, за да не бъдат обвинени, че извеждат насила деца от семействата им. Той добави, че в обществото има двоен стандарт, когато е извършено насилие при деца от различни социални групи.", "date": "2020.01.21", "title": "Третокласник е системно насилван в квартал Христо Ботев"}
{"url": "https://offnews.bg/futbol/shef-v-tcska-stojkas-stoilas-e-naj-goliamata-glupost-v-zhivota-mi-719947.html", "text": "Главният мениджър на ЦСКА Стойчо Стоилов определи изваждането на гръцки паспорт под името Стойкас Стоилас през юни 1999 година, за да заиграе без проблеми в Нюрнберг, като \"най-голямата глупост в живота ми\".Стоилов говори пред \"Билд\" в навечерието на днешната контрола на ЦСКА с Нюрнберг, където игра в периода 1999-2002 година.\"Нюрнберг беше най-добрата спирка в кариерата ми. Да играеш пред 40 000 фантастични фенове, това е нещо, което никога няма да забравя\", казва Стоилов.От изданието му припомнят неприятния момент от престоя на Стойчо в Нюрнберг. Той беше осъден на 8 месеца услловно и трябваше да прекара една нощ в ареста заради притежанието на фалшив гръцки паспорт. Освет това той беше глобен със 70 000 тогавашни марки.\"Това е най-голямата глупост в живота ми. Тогава България не беше член на Европейския съюз и бившият ми клуб Литекс ми извади гръцки документи, за да мога по-лесно да премина в отбор от Англия.Но вместо там се озовах в Нюрнберг. Никой не е мислил, че последствията ще бъдат такива\", каза Стойчо Стоилов, който се подвизава като Стоилас почти година и половина, преди измамата да бъде разкрита.", "date": "2020.01.21", "title": "Шеф в ЦСКА: Стойкас Стоилас е най-голямата глупост в живота ми"}
{"url": "https://offnews.bg/zvezdi/ozi-ozbarn-razkri-che-strada-ot-parkinson-719953.html", "text": "71-годишният Ози Озбърн заяви в американското телевизионно предаване Good Morning America, че страда от лека форма на Паркинсон. Певецът разбрал за болестта, след като претърпя падане миналия февруари. Все още не е сигурно дали падането или последвалата операцията са влошили здравословното му състояние, съобщава BBC.Озбърн сподели, че не приема диагнозата като смъртна присъда, но е прекарал последната година в неистови болки и това е най-ужасният период от живота му: \"Беше страшно предизвикателно за всички нас.\"Съпругата му Шарон допълни: \"Това не е смъртна присъда, но засяга определени нерви в тялото. Имате добри дни, а след това настъпва наистина лош ден.\"Ози иска да спре слуховете, че е на смъртно легло, и не иска да лъже за случилото се: \"Аз не съм добър с тайните.\"Той благодари на феновете си и заяви, че се надява на тяхната подкрепа, за да се върне обратно към музиката.", "date": "2020.01.21", "title": "Ози Озбърн разкри, че страда от Паркинсон"}
{"url": "https://offnews.bg/obshtestvo/zapodozreniat-za-ubijstvoto-vav-vidin-se-predade-sam-719949.html", "text": "Мъжът, издирван за убийството в нощен клуб във Видин, се предаде сам в полицията, съобщи окръжният прокурор Ваня Ненкова. В понеделник той се е предал в полицията, придружен от адвоката си. 47-годишният мъж няма криминално досие. Наложена му е 72-часова мярка за неотклонение. Прокуратурата ще поиска постоянен арест. След като се е предал, издирваният е отказал да даде показания. Предстои да бъдат установени мотивите за извършеното престъпление. На 19 януари на тел. 112 е постъпил сигнал за. Убитият е починал в линейка, на път за болницата. Предполага се, че е прострелян от един от мъжете, с които е бил в заведението. ", "date": "2020.01.21", "title": "Заподозреният за убийството във Видин се предаде сам"}
{"url": "https://offnews.bg/obshtestvo/proverkata-ne-otkri-danni-za-prestaplenia-v-gorsko-kosovo-719943.html", "text": "Проверката в дома за възрастни с деменция в Горско Косово, община Сухиндол, продължава, но междинните данни сочат, че няма извършени престъпления, довели до смъртта на 24 души през изминалата година. \"На този етап няма образувани досъдебни производства за умишлени или непредпазливи действия от длъжностни лица за смъртта на 24 жени и мъже през миналата година в дома за хора с деменция в Горско Косово“, заявил окръжният прокурор на Велико Търново Христо Христов.Христов пояснява, че се изчакват докладите от проверките в дома на Регионалната здравна инспекция и на Инспектората на Агенцията за социално подпомагане. Прокурорът допълва, че при най-малки съмнения за смъртта на някой от починалите, може да се стигне до ексхумация. Проверката започна тази година, когато омбудсманът . Внезапна проверка на експертите на обществения защитник през декември е констатирала изключително лоши условия, при които живеят хората, настанени в социалната институция.Ковачева е била сезирана от жена, чийто близък е бил настанен в дома и скоро е починал. Преди това жената се е обърнала Агенцията за социално подпомагане, но от там са отказали с мотивите, че вече са правени проверки и тъй като лицето е починало, информацията може да бъде манипулирана и няма как да се установи какво се е случило.", "date": "2020.01.21", "title": "Проверката не откри данни за престъпления в Горско Косово"}
{"url": "https://offnews.bg/temida/geshev-razporedi-izvanredni-proverki-na-vsichki-s-nad-2-dosadebni-proi-719952.html", "text": "Главният прокурор Иван Гешев разпореди извънредни проверки срещу обвиняемите с две и повече досъдебни производства. Административните прокурори ще трябва да повишат ефективността на взаимодействието с МВР по тези дела. Това съобщиха от пресцентъра на Прокуратурата. Окръжните и районните прокуратура ще извършват периодични проверки, които ще включват анализ на състоянието и динамиката на досъдебните производства срещу обвиняемите. Ще се осъществява и контрол за срочността на приключването им. Наблюдаващите прокурори ще могат да осигуряват приоритетно и бързо провеждане на производствата срещу един и същ обвиняем. Прокурорите ще вземат адекватни на обществената опасност на престъпленията и на личността на обвиняемия мерки за неотклонение и други мерки за процесуална принуда.Наблюдаващите прокурори ще преценяват за всеки конкретен случай необходимостта от внасяне на искане в съда за вземане на мярка за неотклонение „задържане под стража“ или „домашен арест“, както и да указват съдействие на съответните поделения на МВР за противодействие на битовата престъпност.В случаите на констатирани нарушения при неспазване на съответната мярка за неотклонение и укриване от органите на досъдебното производство, наблюдаващите прокурори следва да предприемат действия за замяна на наложената мярка с по-тежка.", "date": "2020.01.21", "title": "Гешев разпореди извънредни проверки на всички с над 2 досъдебни производства"}
{"url": "https://offnews.bg/politika/v-davos-borisov-pokani-azerbajdzhan-da-investira-v-gazovi-mrezhi-u-nas-719955.html", "text": "Министър-председателят Бойко Борисов се срещна с президента на Азербайджан Илхам Алиев на Световния икономически форум в Давос. Двамата са обсъдили възможността азерската нефтена компания СОКАР да започне инвестиции в газоразпределителната система на България в населените места - с две цели – чистота на въздуха и конкурентоспособност. Премиерът Борисов изрази очакване в скоро време азербайджанската страна да ни запознае с официалните резултати от проучването на газовия сектор у нас, което възложиха и с последващите техни стъпки и действия, съобщиха от правителствената информационна служба. Българският министър-председател изрази оптимизъм относно възможността СОКАР да започне инвестиции в газоразпределението в нашата страна.Премиерът Борисов отбеляза, че сътрудничеството между България и Азербайджан е достигнало до стратегическо равнище в областта на енергетиката през последните години. „Наш общ приоритет е диверсификацията на източниците и маршрутите и гарантиране сигурността на енергийните доставки за Европа“, заяви Борисов. Той добави, че България винаги е подкрепяла изграждането на Южния газов коридор, неразделна част от проекта е и интерконекторът Гърция-България, чрез който страната ни ще получава азербайджански природен газ. Борисов информира президента Алиев за напредъка по газопровода между Гърция и България, който се очаква да бъде изграден в края на годината.Борисов се срещна и със заместник-държавен секретар на САЩВ Давос Борисов се срещна и със заместник-държавния секретар по икономически растеж, енергетика и околна среда на Държавния департамент на САЩ Кийт Крач. Двамата са обсъдили речта на американския президент Доналд Тръмп по време на форума в Давос. „Имаше много оптимизъм в нея. Радвам се, че нашето стратегическо партньорство е точно в тези сфери, за които Тръмп говори - работни места, доходи, сигурност, мощна икономика“, отбеляза министър-председателят Бойко Борисов.Българският министър-председател акцентира пред заместник-държавния секретар на САЩ, че тази година в София ще се проведат две големи мероприятия - процесът „Акаба“, който страната ни организира с краля на Йордания и Берлинският процес, който България домакинства съвместно с Република Северна Македония.В хода на разговора Бойко Борисов изтъкна още, че енергийният сектор дава широко поле за сътрудничество между България и САЩ. „Партньорството ни в тази област има потенциал да допринесе за укрепване на енергийната сигурност на страната ни и за диверсификация на енергийните източници и маршрути, включително посредством внос на втечнен природен газ при изгодни за България условия“, подчерта министър-председателят Бойко Борисов. Той отбеляза, че страната ни високо оценява подкрепата на американските партньори за изпълнение на приоритетни инфраструктурни проекти като междусистемната газова връзка Гърция-България и проектирания терминал за втечнен природен газ при Александруполис.", "date": "2020.01.21", "title": "В Давос Борисов покани Азербайджан да инвестира в газови мрежи у нас"}
{"url": "https://offnews.bg/obshtestvo/iztichane-na-gaz-spria-vremenno-dvizhenieto-do-teatar-sofia-719956.html", "text": "Временно бе преустановено и движението около театър „София“ в столицата, заради миризма на газ от улични шахти.След като е установоно изтичане на газ между булевардите \"Данаил Николаев\" и \"Евлоги и Христо Георгиеви\" бяха променени и маршрутите на автобуси 11, 404 и 213. Това съобщиха от пресцентъра на Столична община. Автобусите 11 и 404 се движат от гара \"Подуяне\" по бул. \"Данаил Николаев\", а 213 е отклонен от бул. \"Евгони и Христо Георгиеви\", \"Янко Сакъзов\" през кръговото движение при паметника на Васил Левски, Сточна гара и по маршрута си към Централна гара. ", "date": "2020.01.21", "title": "Изтичане на газ спря временно движението до театър „София“"}
{"url": "https://offnews.bg/politika/ot-gerb-predlagat-i-v-mvr-da-ima-malko-nso-719957.html", "text": "Създаването на ново звено, което да се занимава с охраната на висши ръководни държавни служители и редови служители на МВР, и на НАП . Това предлагат депутати от ГЕРБ с промени в закона за МВР, които са внесени преди второ четене на закона. Новото звено в полицията ще обединява жандармерията и Специализирания отряд за борба с тероризма (СОБТ) и ще трябва да се занимава и с критични ситуации, терористични актове и масови безредици,Нуждата от такава охрана ще се преценява и осигурява след \"конкретна застрашеност\", ако има \"заплаха във връзка с осъществяване на служебните им задължения\" и след решение на специална комисия от висшето професионално ръководство на МВР.Сред вносителите от ГЕРБ са бившият министър на вътрешните работи Валентин Радев и председателят на комисията по отбрана Константин Попов.В края на ноември парламентът прие на първо четене промени в Закона за МВР, които предвиждат Дирекция \"Жандармерия\" да се казва \"Жандармерия, специални операции и борба с тероризма\" и да бъде част от Главна дирекция \"Национална полиция\".По традиция, вместо всички правомощия на новото звено да бъдат записани в закона, се предвижда това да стане с наредба на вътрешния министър.Преди седмица от ДПС предложиха началникът на НСО да предлага имената на важните фигури под заплаха, а министърът на финансите да утвърди тарифа, по която застрашените от атентати и прочие негативни събития сами да си плащат охраната. Това предвижда проектът на ДПС за промяна на Закона за НСО „в съответствие с поетия от председателя на ДПС Мустафа Карадайъ ангажимент относно охраната на почетния председател на ДПС д-р Ахмед Доган и депутата от ПГ на ДПС г-н Делян Пеевски“. Законопроектът с предложените поправки е внесен днес от депутатите Мустафа Карадайъ, Делян Пеевски, Йордан Цонев и Хамид Хамид.Предвижда се тези лица, в случай, че са налице основания за осигуряване на охраната им съгласно разпоредбите на закона, същите да заплащат охраната си по тарифа, утвърдена от министъра на финансите, по предложение на началника на НСО.Целта е охраната на тези лица да не е за сметка на бюджета на Националната служба за охрана, като по този начин ще се постигне значителна финансова дисциплина и ограничаване на разходите за охрана, без да се засегнат неприкосновеността и правата на охраняваното лице, гласят мотивите на вносителите.", "date": "2020.01.21", "title": "От ГЕРБ предлагат и в МВР да има малко НСО"}
{"url": "https://mamaninja.bg/%D0%B7%D0%B0%D0%B1%D0%B0%D0%B2%D0%BD%D0%BE/item/3921-ako-tolstoy-imashe-feysbuk", "text": "", "date": "2020.01.21", "title": null}
{"url": "https://offnews.bg/sviat/ne-vlast-ne-pechalba-a-da-se-grizhim-edin-za-drug-poslanieto-na-pap-719954.html", "text": "„Всички ние сме членове на едно човешко семейство“ и от това произтича както „моралният дълг да се грижим един за друг“, така и принципът да поставим човешката личност в центъра на обществените политики, а не „просто да се търси власт или печалба\".Това пише папа Франциск в послание до проф. Клаус Шваб, изпълнителен директор на Световния икономически форум, съобщава  Световният икономически форум се провежда в Давос от днес до 24 януари.В посланието, предадено от кардинал Питър Търксън, префект на Ватиканското ведомство за цялостно човешко развитие и представител на Светия престол на срещата в Давос, папата припомня, че е необходимо „да се надхвърлят краткосрочните технологични или икономически подходи и изцяло да се зачита етичното измерение в търсенето на решения на днешните проблеми или в предлагането на инициативи за бъдещето“.Франциск акцентира, че форумът в Давос предлага възможност на участващите страни „да търсят иновативни и ефективни начини за изграждането на по-добър свят“ - сцена, на която политическата воля и взаимното сътрудничество могат да бъдат водени и укрепени за преодоляване на изолационизма, индивидуализма и идеологическата колонизация, „която за съжаление твърде много характеризира съвременния дебат“.През последните петдесет години - припомня папата - бяха извършени много геополитически трансформации и значителни промени в икономиката, на пазара на труда, в цифровите технологии и в околната среда. Много от тях донесоха ползи за човечеството, докато други имаха отрицателни ефекти. Въпреки че настоящите предизвикателства не са същите както преди половин век, различни аспекти продължават да са важни и в началото на новото десетилетие.Преобладаващото съображение, което никога не бива да се забравя – предупреждава папа Бергольо - е че всички сме членове на едно човешко семейство. Моралният дълг да се грижим един за друг произтича от този факт, както от свързания с него принцип за поставяне на човешката личност в центъра на обществената политика, а не да се търси власт или печалба. Освен това, този дълг е валиден както за търговския сектор, така и за правителствата и е от съществено значение за търсенето на справедливи решения на възникналите предизвикателства. Затова е необходимо да се надхвърлят краткосрочните технологични или икономически подходи и изцяло да се зачита етичното измерение в търсенето на решения на настоящите проблеми или в предлагането на инициативи за бъдещето.", "date": "2020.01.21", "title": "Не власт, не печалба, а да се грижим един за друг: посланието на папата към форума в Давос"}
{"url": "https://offnews.bg/politika/predsedateliat-na-dbg-votat-na-nedoverie-e-protceduren-trik-na-bsp-s-719959.html", "text": "Вотът на недоверие има нищожни шансове за успех и по-скоро прилича на процедурен трик. Като най-голямата парламентарна опозиция БСП имаха инструменти да предотвратят водната криза, но не пожелаха да ги използват и сега догонват събитията с говорене от трибуната на Парламента, каза каза Димитър Делчев, председател на Движение България на гражданите в предаването Денят по ТВ1 и ТВ+.Язовир Студена се източва последователно от една година. Ако това беше толкова важно за БСП, те щяха да излязат от парламента или да притиснат институциите чрез президентството, както направиха при намаляването на партийната субсидия. Вотът на недоверие няма да успее не защото ГЕРБ не заслужават да бъдат уволнени заради всичките кризи, а защото инициатиорите не могат да се справят по-добре от тях, добави Делчев.Той припомни, че преди 2 години правителството отпусна 500 млн. лв. за ремонт на язовири. Никой до този момент не знае и за един ремонт с тези пари. Пример е язовир Бели Искър, който захранва София и сега ще спасява Перник - от 10 години той е в аварирало състояние, но парите за неговия ремонт магически изчезнаха. Отчетите показват, че 500те млн. са преминали през няколко държавни компании, след което са усвоени без търг и без публичност от близки до властта фирми. Вината за най-тежката водна криза в България от десетилетия насам не може да е на един министър или шеф на ВИК – вината е на министър-председателя и всички ресорни министри, заяви Делчев.По темата за хазарта председателят на ДБГ припомни, че движението отдавна е застанало зад законопроект за решително ограничаване нарекламата и достъпността на лотарийните билети. Делчев обаче, е категоричен, че предложението на мнозинството цели да отнеме бизнес, а не да предпази гражданите си от вредната дейност. Национализацията на хазарта е действие по комунистически тертип и прилича много на опита за национализация на едно военно дружество през 2017 г. В голямата си част депутатите от мнозинството имат бизнеси, някои от тях по повече от един. Преди да подкрепят закона трябва да се замислят, дали утре техният бизнес няма да бъде национализиран по същия начин, добави Димитър Делчев.На въпрос за заявката на Демократична България за започване на разговори за създаване на Будапещенска коалиция, Делчев отговори, че ДБГ не са търсени от коалицията и че не му е известно други партии да са водилитакива разговори.", "date": "2020.01.21", "title": "Председателят на ДБГ: Вотът на недоверие е процедурен трик на БСП с нищожни шансове"}
{"url": "https://offnews.bg/zdrave/mz-opasnostta-ot-vnos-na-kitajski-koronavirus-u-nas-e-minimalna-719951.html", "text": "Oпасността от внос на китайски коронавирус у нас е минимална, това са съобщили за БНТ от здравното министерство. Лечебните заведения в страната са предупредени да следят по-внимателно пациенти с треска и пневмония, завърнали се от засегнатите райони.За повече предпазливост апелира и директорът на Националния център по заразни и паразитни болести проф. Тодор Кантарджиев, който предупреди хората, пътували до Югоизточна Азия, да ограничат контактите в първите дни след завръщането си. В случай че някой от тях развие пневмония, трябва да предупреди личния си лекар, за да се вземат мерки да не се заразят и близките му.По-рано от СЗО съобщиха, че коронавирусът може да се предава от човек на човек по въздушно-капков път. До момента жертвите в Китай са 6, а над 300 са заболелите. Особено уязвими са възрастните хора и пациентите с хронични заболявания. Утре Световната здравна организация свиква международна среща за обсъждане на мерки за ограничаване на мащабите на епидемията.", "date": "2020.01.21", "title": "МЗ: Oпасността от внос на китайски коронавирус у нас е минимална"}
{"url": "https://offnews.bg/bojni/eliten-iranski-sportist-izbiaga-v-balgaria-719962.html", "text": "България е натурализирала избягалия от Иран таекундоист Фарзад Золхадри, става ясно от негова публикация в социалните мрежи.\"Най-доброто и най-важното решение в живота ми. Предстоят добри неща\", написа спортистът, като благодари в публикацията на страната ни, на българската федерация по таекуондо и лично на шефът й Слави Бинев. Золхадри е качил и снимка от високопланинската ни база Белмекен, като е облечен със спортен екип на България.Золхадри е ирански национал, като е печелил бронзов медал от първенството на Азия и сребро от Световната купа в Мексико през 2015-а.В коментарите под публикацията негови ирански приятели му пожелават успех и да сбъдне олимпийската си мечта, като изразяват радост, че вече може да се нарече свободен.Според информацията той е напуснал родината си броени дни след бягството на единствената иранска олимпийска медалистка Кимия Ализадех, която напусна родината си, за да не бъде използвана от пропагандната машина в Иран. Золхадри е качил снимка със семейството си от летището в Техеран, като е написал \"Начало на новия сезон в живота\".Бягството й стана известно в средата на януари. Ализадех също е състезателка по таекуондо, като има бронз от игрите в Рио де Жанейро. Тя обяви, че се мести в Европа, като се предполага, че става въпрос за Нидерландия.\"Не искам повече да бъда част от лицемерие, лъжи, несправедливост и ласкателства, затова напускам страната. Аз съм една от милионите угнетени жени в Иран, с които играят от години.Повтарях, каквото ми казваха, всяко изречение, което ми беше наредено. Ние нямаме никакво значение за управляващите, за тях сме само инструменти\", написа Ализадех.", "date": "2020.01.21", "title": "Елитен ирански спортист избяга в България"}
{"url": "https://offnews.bg/knigi/izleze-ot-pechat-dalgoochakvaniat-sbornik-sas-spomeni-za-jordan-radich-719926.html", "text": "Излезе от печат дългоочакваният сборник със спомени за големия български писател Йордан Радичков на издателство \"Изток-Запад\". Публикуваните спомени в своята съвкупност създават възможност отново да извървим пътя на Йордан Радичков и да усетим пулса на сърцето му, което винаги е бùло за хората, оставяйки по душата му драскотини и рани, които той пропускаше с рядката си способност за всеотзивчивост и всеразбиране, проявявайки мъдрост към случващото се с човека и със света.В края на сборника са приложени биографични бележки на участниците, които ще бъдат особено полезни за по-младото поколение читатели. Така те ще получат по-изчерпателна представа за личностите, с които Йордан Радичков е общувал.Прекрасната снимка на корицата дължим на известния журналист и фотограф Иван Бакалов, горещ почитател на Йордан Радичков.", "date": "2020.01.21", "title": "Излезе от печат дългоочакваният сборник със спомени за Йордан Радичков"}
{"url": "https://offnews.bg/sviat/v-italia-arestuvaha-balgarka-narochno-zapalila-pozhar-i-deteto-j-izgo-719929.html", "text": "38-годишна българка е арестувана в град Сервиляно в централната италианска провинция Фермо за умишлен палеж и причиняване на смърт, съобщава БТА.Жената е задържана заради пожар на 8 януари в семейно жилище, в което тя била с двете си деца. Едното от тях - момиченце на 6 години, е загинало. Майката и другата й дъщеря - на 4, били спасени от пламъците.При избухването на пожара децата спели, съобщават италианските власти.", "date": "2020.01.21", "title": "В Италия арестуваха българка, нарочно запалила пожар и детето й изгоряло"}
{"url": "https://offnews.bg/ikonomika/babh-pak-otkri-ptiche-meso-ot-polsha-zarazeno-sas-salmonela-719923.html", "text": "Българска агенция по безопасност на храните откри три пратки с  за България, замърсени със салмонела, съобщиха от пресцентъра на БАБХ. Количеството на заразеното месо, което агенцията е открила, е 37,150 кг.Месото е иззето и има забрана за продажба.Резултатите от пробите са получени вчера. Проверката е направена във връзка със засиления контрол на Агенцията върху пратките с птиче месо с произход Полша, които са предназначени за България.Установеният щам на салмонела не е опасен за човешкия организъм.Агенцията е предприела мерки за незабавно информиране на полските власти за откритата нередност. ", "date": "2020.01.21", "title": "БАБХ пак откри птиче месо от Полша, заразено със салмонела"}
{"url": "https://offnews.bg/lajfstajl/sapruzi-zheneni-ot-65-godini-pochinaha-v-edin-i-sashti-den-719924.html", "text": "Американците Джек и Хариет Морисън, женени от 65 години, са починали в един и същи ден в дом за стари хора в Сейнт Луис, щата Мисури, съобщава St. Louis Post-Dispatch, цитиран от БНР.Джек Морисън, на 86 години и неговата 83-годишна жена починали на 11 януари с разлика от няколко часа.Те били настанени в старопиталище преди една година, тъй като здравословното им състояние се влошило.Двамата се запознали през 1955 година на Хелоуин, а година по-късно се оженили. Съпрузите имали двама синове, отбелязва още изданието.", "date": "2020.01.21", "title": "Съпрузи, женени от 65 години, починаха в един и същи ден"}
{"url": "https://offnews.bg/medii/daniela-manolova-nuzhni-sa-radikalni-merki-za-zaplashtaneto-v-bnr-719918.html", "text": "За да бъде балансирана и стабилна медия, Българското национално радио трябва да заложи на паралелното равномерно развитие на всичките си програми. Това е един от акцентите в концепцията на кандидата за генерален директор на БНР Даниела Манолова.Тя е петият и предпоследен кандидат, когото СЕМ изслушва в конкурса. Досега концепциите си представиха Жени Гаджалова, Антон Митов, Андон Балтаков и Митко Димитров, а по-късно днес е представянето на Александър Велев.През изминалите десетилетия, в продължение на няколко последователни мандата вниманието на мениджмънта е съсредоточено върху програма „Хоризонт“, отчасти поради перманентната динамика на политическата ситуация, отчасти поради генералното подценяване и липса на финансова подкрепа за културата, отчасти поради индивидуалния профил на генералните директори. В резултат на това „Христо Ботев“ е сериозно изостанала програма, с пословично недостатъчно финансиране и с огромни потенциални възможности в дигиталната ера“, каза Даниела Манолова, цитирана от БНР.Даниела Манолова смята, че субсидията за БНР трябва да бъде процент от брутния вътрешен продукт. Тя предлага учредяване на независим експертен орган, който да оценява предложението на Управителния съвет на радиото за бюджета и неговото разпределение.Кандидатката обяви, че са нужни радикални мерки за заплатите и хонорарите в БНР, някои от които тя определи като обидно ниски. Когато България влиза в НАТО, тя самата била на мястото на събитието и предавала директно. За репортажите си получила три хонорара по два лева, разказа Манолова пред СЕМ.Тя предлага БНР да се финансира с процент от БВП или от лицензионни такси.Манолова е драматург по професия и се яви и на предишния конкурс, спечелен от Светослав Костов.СЕМ ще определи утре новия директор на БНР.", "date": "2020.01.21", "title": "Даниела Манолова: Нужни са радикални мерки за заплащането в БНР"}
{"url": "https://offnews.bg/zdrave/revoliutcionen-probiv-v-lechenieto-na-raka-719948.html", "text": "Британски учени открили нови вид клетка, способна да унищожава туморни образувания, докато изследвали бели кръвни телца, съобщи Би Би Си. Откритието може да се окаже огромен пробив в търсенето на лекарство за борба с онкозаболяванията.Учените от университета в Кардиф анализирали банка с кръв, когато открили съвсем нов вид „Т-клетка“, която използва малко образувание, подобно на кука, за да се закача за ракови клетки, като при това игнорира здравите клетки. В лабораторни условия, бели кръвни телца, „снабдени“ с такова образувание са успявали да убият ракови клетки от множество органи, включително бели дробове, кръв, кости и бъбреци. Според професор Андрю Сийуел, ръководител на изследването, това откритие може да се използва за създаването на универсален лек, който да лекува редица видове рак.Според експерта откритието е шанс за създаването на универсално лекарство за рак, макар до момента никой да не е предполагал, че това е възможно. Попитан дали откриването на такива Т-клетки в обикновена банка с кръв означава, че има хора, които на практика са „имунизирани“ срещу рак, професорът заявява, че това е напълно възможно.„Това е бяло кръвно телце, което може да е много рядко, или пък много хора да имат такива, но те да не работят по този начин по някаква причина. Все още не знаем“, каза проф. Сийуел.Терапии, които създават специфични бели кръвни телца или други имунни клетки за борба с рак, съществуват и в момента, но досега никога не са били ползвани за други видове онкозаболявания, освен някои видове левкемия. Характерно за тях е, че не са ефективни при по-големи тумори.Предимството на новооткритите  Т-клетки е, че биха могли да лекуват различни видове рак и се извличат от кръвта.", "date": "2020.01.21", "title": "Революционен пробив в лечението на рака?"}
{"url": "https://offnews.bg/sviat/shvejtcarskite-spetcsluzhbi-provaliha-operatcia-na-ruski-shpioni-v-dav-719935.html", "text": "Спецслужбите в Швейцария предотвратиха операция срещу основателя на фонда Hermitage Capital Уилям Браудър.„Швейцарските служби за сигурност попречиха на руска шпионска операция в Давос, вероятно насочена към мен“, написа Браудър в Туитър.Двама предполагаеми руски шпиони бяха задържани от полицията в кантона Граубюнден през август 2019 г. с подозрението, че са подготвяли шпионаж по време на Световния икономически форум в Давос, пише швейцарското издание Tagesanzeiger.Един от тях се представил като санитарен техник. И двамата са били с дипломатически паспорти. При разпитите казали, че смятат да пребивават в Швейцария от 8 до 28 август. Те обаче не са били акредитирани като дипломати, поради което не са имали правото да претендират за неприкосновеност в случай, че са задържани по подозрения в шпионаж, отбелязва изданието.В интервю за Ройтерс Браудър казва, че след освобождаването им двамата са напуснали Швейцария. Той твърди, че е получил информацията за това от швейцарските служби за сигурност, но какъв е бил планът на шпионската операция, не е уточнено.В Русия срещу Браудър са образувани редица наказателни дела. Той е обвинен за убийството на руския бизнесмен-емигрант Александър Перепиличний. По две от делата е осъден задочно на по 9 години затвор.Руските власти поне 6 пъти го обявяваха за международно издирване. Всеки път централата на Интерпол обаче отменяше исканията с мотива, че Москва няма право да използва организацията за преследване на собствените си цели.Преследванията срещу бизнесмена Браудър в Русия започнаха, след като той посочи виновните за смъртта на Сергей Магнитски, юрист на фонда Hermitage Capital.Уилям Браудър е главният лобист за приемането в САЩ и в други страни на законите на Магнитски за санкциите срещу нарушителите на правата на човека.Браудър е британски финансист и политически активист, роден в САЩ. Той е главен изпълнителен директор и съосновател на Hermitage Capital Management, инвестиционен съветник на Ермитажния фонд, който по едно време беше най-големият чуждестранен инвеститор в Русия.", "date": "2020.01.21", "title": "Швейцарските спецслужби провалиха операция на руски шпиони в Давос"}
{"url": "https://offnews.bg/temida/zapochva-proverka-na-vsichki-sotcialni-domove-v-plovdiv-719936.html", "text": "Районният прокурор на Пловдив Чавдар Грошев възложи на МВР в града и на Регионална дирекция „Социално подпомагане“ да направят проверка на всички домове за настаняване на възрастни и деца с физически и умствени увреждания и заболявания на територията на 13 общини в Пловдивска област. Срокът на проверката е един месец.Проверката е за законност, защита на обществения интерес и правата на гражданите и трябва да изясни спазват ли се нормативните изисквания при осъществяване на тази дейност, подавани ли са сигнали за нарушения и какви са били резултатите от извършваните проверки, както и състоянието на материалната база.Проверката е на територията на общините - Пловдив, Първомай, Родопи, Марица, Хисар, Съединение, Стамболийски, Раковски, Перущица, Куклен, Кричим, Калояново и Брезово.След приключването и ще бъде предоставена обобщена справка за всеки един от социални домове, като при установяване на данни за извършено престъпление от общ характер, прокуратурата ще вземе отношение.Поводът за проверката на Районна прокуратура-Пловдив е постъпил доклад на наблюдаващия прокурор по образуваната на 20 януари 2020 г. след избухването на скандала с .Срокът на проверката е едномесечен.", "date": "2020.01.21", "title": "Започва проверка на всички социални домове в Пловдив"}
{"url": "https://offnews.bg/offtopic/borisov-si-pogovori-s-ivanka-tramp-beshe-j-smeshno-719931.html", "text": "Премиерът Бойко Борисов се похвали във фейсбук профила си, че е разговарял с дъщерята на американския президент Доналд Тръмп Иванка. \"Разговарях с Иванка Тръмп след като двамата изслушахме речта на американския президент Доналд Тръмп. Тя е в официалната делегация на Белия дом на Световния икономически форум в Давос като съветник на президента Тръмп. Споделихме впечатления си от форума и от обръщението на президента на САЩ, в което той изтъкна визията си за редица глобални въпроси\", написа Борисов в социалната мрежа и приложи снимков доказателствен материал.На кадрите се вижда, че Иванка е в много добро настроение. На един от кадрите милиардерската щерка е грейнала в 24-каратова усмивка, гордост за всеки стоматолог.Министър-председателят Борисов замина вчера за Швейцария, където участва в 50-ата Годишна среща на Световния икономически форум в град Давос.Темата на тазгодишната среща е \"Заинтересовани страни за един кохерентен и устойчив свят\".На срещата присъстват около 3000 участници във форума, сред които са президентът на САЩ Доналд Тръмп, федералният канцлер на Германия Ангела Меркел и председателят на Европейската централна банка Кристин Лагард.", "date": "2020.01.21", "title": "Борисов си поговори с Иванка Тръмп, беше й смешно"}
{"url": "https://offnews.bg/kultura/sestra-noviat-film-na-svetla-tcotcorkova-shte-bade-v-konkursnata-719928.html", "text": "„Сестра“ е вторият пълнометражен филм на режисьорката след носителя на много престижни международни отличия „Жажда“. Филмът има завидна фестивална съдба дори в сравнение с дебютния филм на Светла Цоцоркова.Световната премиера е на фестивала в Сан Себастиан, в програмата „Нови режисьори”. Там филмът е отличен със специален диплом. Веднага след наградата „Сестра“ е купен за разпространение в Китай и Франция. Десет дни по-късно получава приза за операторско майсторство на фестивала „Златна роза“ във Варна за работата на Веселин Христов. Още десет дни по-късно – наградата на младежкото жури на ФИПРЕССИ на фестивала във Варшава. През следващите седмици „Сестра“ получава голямата награда в Скопие на фестивала Cinedays и голямата награда за най-добър филм на фестивала в Котбус - Германия. Междувременно участва на фестивалите в Лондон, Минск, Солун, Гьотеборг...През март „Сестра“ ще участва в международния конкурс за първи и втори филми на 24-ия София Филм Фест.„Филмът на Цоцоркова е за семейния живот и сестринството, за малките, уж невинни лъжи, които споделят членовете на едно семейство, и за начина, по който могат да бъдат преодолени противоречията между близки хора – теми, които са познати на всеки от нас“, пише списание Variety.„Вторият пълнометражен филм на Светла Цоцоркова е доказателство за нейните талант и способности да пресъздава отношения между членовете на едно семейство, обусловени от средата, в която живеят“, е коментарът в Cineuropa.Главната роля в „Сестра“ е поверена на Моника Найденова, откритие на Светла Цоцоркова от първия й филм „Жажда“. В останалите роли са Светлана Янчева, Асен Блатечки, Елена Замяркова, Валентин Ганев, Иван Савов и Александър Бенев. Сценарият е на Светослав Овчаров и Светла Цоцоркова, които са и продуценти на филма.„Със Светослав Овчаров отдавна искахме да напишем сценарии за това, че аз обичам да послъгвам и да си измислям истории. Когато преди седем години намерихме Моника и заснехме „Жажда”, решихме, че сега е правилният момент да напишем този сценарий: бяхме намерили момичето, което може да играе самата мен”, разказва историята на „Сестра“ Светла Цоцоркова.Междувременно екипът търси момиче, което да прилича на Моника, но да не прилича на Светлана Янчева, която играе майката във филма. С монолог от страница и половина от първия дубъл Елена Замяркова печели ролята.„Трябваха ни два персонажа – диаметрално противоположни. Единият е на Райна, човек, който си измисля и живее в облаците. Сестра й Камелия е абсолютната й противоположност – изключително земна, живее тук и сега, с това, което в момента й дава животът. Тези две момичета са сестри, но са антагонисти. Всичко, което е ценно за едната, няма стойност за другата. Всички персонажи в този филм са един срещу друг в началото, за да открият на финала, че единственото, което ги прави хора е да разберат другия, да го приемат, да го обичат такъв, какъвто е“, допълва Светослав Овчаров.Филмът започва пътя си като проект на София Мийтингс и е подкрепен от фестивалите в Арас (Франция), Солун (Гърция), Хонконг (Китай). „СЕСТРА“ е копродукция на „Омега филмс“, „Фронт филм“ и филмовия фонд в Доха – Катар.", "date": "2020.01.21", "title": "'Сестра' - новият филм на Светла Цоцоркова, ще бъде в конкурсната програма  на 24-тия София Филм Фест"}
{"url": "https://offnews.bg/zdrave/grizhata-za-uma-e-grizha-za-zdraveto-719933.html", "text": "Десет-двайсет години назад учените считаха, че връзките между мозъчните клетки се формират в ранна възраст и в последствие не подлежат на промяна. Едва през последните години това виждане се променя радикално, благодарение на напредъка на технологиите за изследване на мозъчната дейност.Много учени започнаха да проявяват интерес към източната култура и по-специално към медитацията, която е основен елемент в множество източни традиции и религии.Какво, ако всъщност здравето ни е пряко свързано с вътрешния ни свят?Умът ни се нуждае от хигиена и грижа, така както и тялото ни.Изключително важно е да изчистваме старите и непотребни вярвания, травмиращи спомени и страхове, които ни пречат да вървим уверено напред.Медитацията е състояние на осъзнат покой за постигане на физическо, емоционално и духовно развитие, с което тренираме ума и разширяваме съзнанието си. Тя е практика, която печели все повече последователи с невероятните ползи, с които допринася за нашия живот.Звучи твърде добре, за да е истина, но всъщност е. Милиони хора по света наблюдават тези ефекти върху себе си, прилагайки универсалните медитативни и дихателни техники. Много от тях успяват да излекуват различни здравословни проблеми, нервни разстройства, да увеличат креативността си и да подобрят продуктивността си на работа.Нека синтезирано да разгледаме основните ползи от медитацията:- Подобряване умението за концентрация и внимание към детайла- Подобряване на психичното здраве- Благоприятно влияние на уменията за общуване- Намаляване склонността към агресия- Увеличаване на устойчивостта на стрес.Медитацията е това, което може да ни даде истинска, дълбока почивка. Смята се, че почивката в състояние на медитация е няколко пъти по-дълбока от съня.В днешно време, когато стресът е достигнал до рекордно високи нива, медитацията вече не е лукс за малцина, а се е превърнала в необходимост. Неслучайно над 80% от топ мениджърите на най-големите компании медитират, за да се справят с напрежението и за да поддържат ума си във форма.Медитативните техники и упражнения за дишане ни научават да се фокусираме върху задачите и целите си и да бъдем ‘тук и сега’, вместо да се разсейваме или да блокираме, когато се претоварим с информация. Също така, медитацията увеличава способността ни да запомняме и да взимаме важни решения.Няколко минутки медитация всеки ден могат да намалят нивата на стрес от всякакъв вид. Около 15-20 минути, прекарани в медитация сутрин и вечер, значително подобряват цялостното ни състояние и баланс.За да получим инструкции от първо лице как да медитираме и да изберем ефективна за нас техника, най-добре е да посетим лекция или курс от истински експерт в областта на медитацията.Световноизвестният , за да учи как да медитираме, така че да подобрим трайно качеството си на живот по време на единствен по рода си Мастърклас - “Разкриване на безкрайността”, подходящ и за начинаещи. Събитието ще се проведе в рамките на два дни на 28 и 29 януари от 19:00ч. в зала 1 на НДК.През последните 38 години Шри Шри Рави Шанкар пътува и преподава семинари по цял свят. Основаните от него международни организации (сред които най-известни са “Изкуството да живееш”/The Art of Living и “Международната асоциация за човешки ценности”/The International Association for Human Values) са докоснали и променили живота на над 370 милиона души в 156 страни, както в сферата на йога, така и чрез хуманитарни и социални проекти.По време на мастъркласа ще се разкрият техники от древния ведически текст, наречен на Санскрит - “Вигян Байрав”, ръкопис, в който са събрани 112 техники за медитация. Шри Шри Рави Шанкар ще предаде част от тях на разбираем и достъпен език, така че всеки да открие най-ефективната и удобна за себе си техника, която да му служи ежедневно за по-добро качество на живот. Научените техники, разбира се, след това могат да се практикуват самостоятелно у дома. Семинарът ще бъде проведен в много приятна и ведра обстановка, но също така ще бъде и трансформиращо преживяване за всички присъстващи, уверяват организаторите.", "date": "2020.01.21", "title": "Грижата за ума е грижа за здравето"}
{"url": "https://offnews.bg/sviat/severna-koreia-niama-da-spre-s%c2%a0iadrenite-si-opiti-i-izstrelvaniata-na-719960.html", "text": "Северна Корея се отказва от поетите ангажименти да спре ядрените си опити и изстрелванията на междуконтинентални балистични ракети.За нас няма причина да спазваме договорености, които САЩ не зачитат и не спазват, обяви на конференция по разоръжаването под егидата на ООН Чжу Йон-чхол, съветник в севернокорейското представителство към световната организация в Женева.Властите в комунистическата държава обвиняват САЩ в прилагане на \"най-бруталните и нечовешки санкции\".Ако САЩ твърдоглаво продължават с тази враждебна политика към КНДР, никога няма да има денуклеаризация на Корейския полуостров, закани се Чжу Йон-чхол.Той е категоричен, че \"ако САЩ се опитват да наложат едностранните си искания и упорстват в налагането на санкции, Северна Корея може да бъде принудена да поеме по друг път\".", "date": "2020.01.21", "title": "Северна Корея няма да спре с ядрените си опити и изстрелванията на балистични ракети"}
{"url": "https://offnews.bg/politika/grupa-gnevni-akademitci-obiavi-che-vzema-sadbata-na-balgaria-v-svoi-r-719892.html", "text": "Учените и интелектуалците от инициативата \"Единение\" излязоха с радикално обръщение, с което декларират, че \"преминават към поредица от активни действия за спасяване на България\".Какви ще са те не се разбира от текста на позицията.В същото време от организацията, създадена по инициатива на акад. Стефан Воденичаров заявяват, че историческата памет ги задължавала, а национланата съвест ги овластявала да вземат съдбата на Отечеството ни в свои ръце.Членове на \"Единение\" са и академик Георги Марков, бизнесменът Красимир Дачев, бившият вицепремиер доц. Даниела Бобева и доц. Цвета Маркова, бивш председател на Държавната комисия по сигурността на информацията.Според интелектуалците в момента страната ни е в дълбока криза и разпадът на държавата е факт. Управлението е превърнато в политическо празнословие, самохвалство, дори с откровени лъжи и снимки с чуждестранни лидери, които все по-очевидно и активно се възползват от безволевото българско правителство, пишат от инициатива \"Единение\" и са категорични, че държава, в която с капачки се купуват кувьози за новородените и с есемеси – дефибрилатори за болниците, е държава без управление.Ето и текста на цялото обръщение на Инициатива „Единение”:Скъпи съотечественици,Съдбата на Отечеството е съдба – и отговорност – на всеки от нас!А Отечеството е в дълбока криза – не от вчера и не в една област. Държавата се разпада, нацията е сред най-бързо изчезващите в света, доходите са унизителни, икономиката е инерционна и зависима, а държавният бюджет – зле събиран и още по-зле разходван.Няма нито една област, която да се развива добре, а в повечето кризата е дълбока и трайна. Няма нито една реформа – в нито една област, с нито един видим резултат. Има отделни успехи, но нито една значима положителна тенденция! В нито една сфера. И множество рушителни...Управлението е превърнато в политическо празнословие, самохвалство, дори с откровени лъжи и снимки с чуждестранни лидери, които все по-очевидно и активно се възползват от безволевото българско правителство...Нация, която за 30 години е загубила 30% от населението си, а други 15 % живеят извън територията ù, а повечето останали в Родината са съписани от тревоги и лишени от идеали и надежди, е загиваща нация.Държава, в която с капачки се купуват кувьози за новородените и с есемеси – дефибрилатори за болниците, е държава без управление. Държава, в която парламентът се ползва с 8 % доверие, а съдът – с 12 %, е територия без управление. Държава, в която 30 % от гласовете на избори са невалидни, не е демократична държава. И държава, 70 % от живеещите в която смятат положението си за „лошо” или „недобро”, 30 % от работещите /!/ и 67 % от пенсионерите получават доходи под социалния минимум не е социална държава. Държава с такива равнища на управленски произвол и всеобща корупция не е правова държава.Държава с всички тези недъзи не е европейска държава.Фактите са ясни, изводът също: България е без управление, България се руши, българската нация загива! Не можем – и нямаме време и право – повече да търпим драматичната неадекватност и безпомощност на политическото управление.Сегашната българска демокрация не предлага решения – изборите, все по-манипулирани, не водят до никаква промяна.Но древното ни Отечество все още има едно огромно богатство: народ с изключителни и несъмнени качества. Народ с висок интелект, с изобилие от таланти, с научен и природен потенциал. Народ с минало, което ни задължава да се държим като народ с бъдеще.Но бъдеще имат само народите, които не търпят безобразията, лъжата, кражбата, управленската безпомощност. Народите, които реагират!Години наред Инициатива „Единение” разработваше анализи какво да се направи във всеки отрасъл. Предлагаше готови и работещи решения на политическите партии и на държавните институции. Но те не желаят да работят за Отечеството – вцепенени от личен интерес и некомпетентност...ЗАТОВА ОБЯВЯВАМЕ, ЧЕ ПРЕМИНАВАМЕ КЪМ ПОРЕДИЦА ОТ АКТИВНИ ДЕЙСТВИЯ ЗА СПАСЯВАНЕ НА БЪЛГАРИЯ.ИСТОРИЧЕСКАТА ПАМЕТ НИ ЗАДЪЛЖАВА, НАЦИОНАЛНАТА СЪВЕСТ НИ ОВЛАСТЯВА ДА ВЗЕМЕМ СЪДБАТА НА ОТЕЧЕСТВОТО В РЪЦЕТЕ СИ!", "date": "2020.01.21", "title": "Група гневни академици обяви, че взема съдбата на България в свои ръце"}
{"url": "https://offnews.bg/futbol/fenovete-na-levski-gotovi-da-izliazat-na-ulitcata-719905.html", "text": "Председателят на Националния клуб на привържениците на Левски (НКП) Степан Хиндлиян за първи път заговори за евентуални протести на \"сините\" фенове заради проблемите в клуба.Обстановката на \"Герена\" беше взривена след внасянето на предложения за промени в Закона за хазарта, които ще доведат до национализация на лотарийните игри. Собственикът на Левски , че отнемат ли му бизнеса, той няма да е в състояние да издържа клуба, което го обрича на смърт.На среща с привържениците той ги е призовал да помислят заедно какво да се предприеме. Предстои нова среща в четвъртък, но притесненията в лагера на \"Левски\" остават. Масло в огъня наля и спортният министър Красен Кралев, който се обяви \"за\" промените в закона, тъй като 50 милиона лева повече в бюджета на министерството от лотарията ще се отразят добре на спорта.\"Ние сме привърженици на \"Левски\", а не лобисти на Националната лотария\", подчерта отново в студиото на bTV Степан Хиндлиян.Той изрази убеждението си, че от Тодор Батков насам \"Левски\" се е превърнал в заложник на тежки бизнес интереси.\"Искаме среща с премиера Бойко Борисов не защото г-н Божков ни е посъветвал, а водени от идеята, че в последните години има намеса на държавата в управлението на Левски. Най-вече от това как се предава собствеността на клуба”, заяви Хиндлиян.\"Ако тези 50 милиона лева, които визира министър Кралев, ще оправят спорта, въпросът е защо не се одържавява бизнесът на собственика на Литекс, който играе в София (б.р. Хиндлиян визира Гриша Ганчев и ЦСКА), или на Лудогорец г-н Кирил Домусчиев. От тези 50 милиона може да стане един стадион \"Българска армия\" например. Не би било лицеприятна гледка, ако хиляди фенове на Левски излязат да протестират по улиците”, каза още Хиндлиян.", "date": "2020.01.21", "title": "Феновете на Левски готови да излязат на улицата"}
{"url": "https://offnews.bg/zdrave/kakvo-pomaga-i-kakvo-ne-pomaga-pri-grip-719902.html", "text": "Единственият ефективен метод за борба с грипа е ваксината, твърдят специалистите. При остри респираторни вирусни инфекции (ОРВИ) лечението е симптоматично, с препоръката да сме в покой и да приемаме много течности, пише \"Аргументи и факти\".Ако решите да приложите някои „народни средства“, изберете такива, които имат поне намек за ефективност.Кое помагаПилешката супаТя има няколко полезни свойства, които ще са ви от полза, когато сте болни. При висока температура организмът губи много течности, затова запасите трябва да бъдат компенсирани. Супата е точно този източник, в случай, че не сте прекалили със солта, разбира се.Според изследване горещата пилешка супа увеличава скоростта на движение на секрета в горните дихателни пътища и облекчава симптомите на хремата. Това е свързано с действието на топлата пара, течността и аромата й.(Ако имате хрема, промивайте носа си със солен разтвор (за предпочитане морски). Това намалява отока на носната лигавица и елиминира нуждата от съдосвиващи препарати. Със солен разтвор може да се прави и гаргара, тъй като облекчава болките.)МедътТой е помощно средство, което се препоръчва активно от Американската асоциация на семейните лекари. Изследване показва, че супена лъжичка мед преди сън е добро средство против кашлица – понижава честотата и изразеността на симптома, подобрява съня. Трябва да се има предвид обаче, че за децата до една година медът е противопоказан, тъй като може да отключи ботулизъм. Ботулизмът е рядко срещано заболяване вследствие токсико-инфекция, възникнала от действието на ботулиновия токсин, който действа върху нервните клетки и има паралитичен ефект).ЧесънЧесънът няма да ви помогне да излекувате грипа, но е добра профилактика срещу вирусите. Вярно е, че за да има ефект, трябва да бъде консумиран продължително време и в големи количества. В експеримент на учени от Източен Съсекс доброволци били разделени на две групи. Първата група хапвала чесън всеки ден в продължение на 12 седмици, а втората приемала плацебо.В първата група от грип заболели 24 души, а във втората – 65. Чесънът обаче няма да помогне да оздравеете по-бързо, ако вече сте болни, твърдят специалистите и предупреждават да сте внимателни, ако сте алергични.Важно е да се знае, че той възпрепятства кръвосъсирването и затова е противопоказан при пациенти, които приемат антиокагуланти (медикаменти, които възпрепятстват образуването на кръвни съсиреци).Кое не е сигурно, че помагаВитамин СЦитрусите, шипката, касисът и други плодове с високо съдържание на витамин С са синоним на лечението на грип. Известно е, че концентрацията на витамин С се понижава по време на инфекциозна болест и стрес, но ефектът на този витамин в лечението на ОРВИ не е доказан. Крупно проучване на екип на \"Кокрейн\", организация, която изследва ефективността на продаваните на пазара медикаменти, от 2013 година показва, че редовният прием на витамин С не помага за профилактиране на вирусните заболявания и не съкращава тяхната продължителност.ЕхинацеяЕхинацеята е нееднозначно средство. Някои изследвания показват, че при вирусна инфекция тя не е нищо повече от плацебо. Според други данни има слаб профилактичен ефект – понижава риска от заболяване с 10-20%. При някои хора може да предизвика и странични ефекти. В друго проучване се твърди, че ехинацеята понижава вероятността от заразяване с грип с 50%, а продължителността на боледуване с ден и половина. Медиците са убедени, че ефективността на това растение трябва да бъде по-задълбочено изследвана. Освен това ехинацеята може да бъде опасна за хора с алергия към плесените и тичинковия прашец.ДжинджифилИма само едно изследване, проведено в Тайван, което предполага, че джинджифилът убива синцитиалния вирус, който предизвиква една от разновидностите на ОРВИ. Според други данни джинджифилът е ефективен в лечението на острия тонзилит. Корените на растението имат антимикробни свойства, но учените подчертават, че все още няма достатъчно научни доказателства за това.ИнхалациитеНякои изследвания потвърждават ефективността на инхалациите, други – не. Затова пък има данни, че могат да бъдат опасни. Ако температурата е твърде висока, може да предизвика изгаряне на бронхите и алвеолите, казват медиците. Случва се рядко, но може да предизвика животозастрашаващо усложнение – остра белодробна недостатъчност. Затова специалистите препоръчват да не се прибягва до този рисков метод на лечение.", "date": "2020.01.21", "title": "Какво помага и какво не помага при грип"}
{"url": "https://offnews.bg/bojni/konar-makgregar-vazhiten-ot-babata-na-kauboia-719910.html", "text": "Само 40 секунди бяха нужни на ирландската суперзвезда на смесените бойни изкуства Конър Макгрегър, за да стигне до победата над Доналд Сероне - Каубоя на UFC 246, но впечатленията от баба му Джери ще останат за цял живот.След срещата бабата на Каубоя се качи в октагона и прегърна топло ирландеца, който току-що беше унижил внука й.\"Тази госпожа е феноменална. Изгледа цялата гала вечер от първия ред, а след като победих Доналд се качи да ме поздрави и ми показа уважение. Аз се радвам, че най-накрая успях да се срещна с нея.Тя е легенда и част от нашия спорт. Била е до Доналд във всичките му битки, а те не са малко. Каква жена само, да възпита такъв мъж и боец. Доналд е добър човек и как да не е , след като зад гърба му стоят такива хора\", коментира Макгрегър. ", "date": "2020.01.21", "title": "Конър Макгрегър възхитен от бабата на Каубоя"}
{"url": "https://offnews.bg/obshtestvo/uchilishtata-v-dupnitca-i-sapareva-bania-izlizat-v-gripna-vakantcia-719909.html", "text": "Районната здравна инспекция в Кюстендил обявява грипна епидемия на територията на общините Дупница и Сапарева баня от днес, съобщи пресцентърът на Министерството на здравеопазването.Връчено е предписание на началника на Регионално управление на образованието дните от 21 - 27 януари да бъдат обявени за неучебни.До второ нареждане в двете общини се преустановяват детските и женските консултации, свижданията в лечебните заведения за болнична помощ и провеждането на профилактични имунизации.От днес предепидемична обстановка е обявена на територията на област Монтана. Там се ограничават масовите и обществени прояви, както и организирането на мероприятия в детските и учебни заведения. Ограничават се и свижданиятa в лечебните заведения.Противоепидемични мерки се въвеждат от днес и в Пловдивска област. Преустановяват се детските и женските консултации, свижданията в лечебните заведения за болнична помощ, плановите операции, както и провеждането на профилактични имунизации.", "date": "2020.01.21", "title": "Училищата в Дупница и Сапарева баня излизат в грипна ваканция"}
{"url": "https://offnews.bg/zdrave/mechtata-na-akusherkata-balgarkata-da-razhda-pone-tri-detca-719932.html", "text": "Българката да ражда поне три деца си пожела в Деня на родилната помощ старшата акушерка на Родилна зала в СБАЛАГ \"Майчин дом\" Нели Маринова.Тя участва в ритуала \"поливане\", в който скоро родила млада жена полива вода на акушерката, за да измие ръцете си, каквато е традицията на Бабинден. Защо поне три, акушер Маринова?За да има прираст, стига е вървял надолу демографският срив. Когато двама души родят двама, нищо не става, нужни са поне три деца, за да може да имаме някакъв прираст. Независимо че младото поколение напуска страната, все по-често има хора, които се завръщат.Какво беше първото раждане, в което участвахте?Когато бях в първи курс, втори семестър. Не помня майката, но помня емоцията, която съм преживяла. Може би това е причината да остана акушерка толкова дълги години. Баща ми все питаше: „Няма ли да си доучиш?“. Аз си доучих, но в друга посока, не в тази, която той искаше. Акушерството е омайна професия. Когато те завладее и наистина реализираш себе си в нея, и пациентът е удовлетворен. Колкото и години да минат, не се забравя. Бях много щастлива, че толкова малка водя раждане. И днес емоцията е същата.Променят ли се родилките с годините?Българската жена има достъп до много информация. Училищата за бременни и срещите при отворени врати, които правим, реализират нашата мечта пациентката да бъде информирана професионално, да не се доверява на разказите на другите. Прагът на болка при всеки е различен, аз винаги казвам, че това е психоемоционално удоволствие. Така идват готови за раждането и много по-спокойни.Не са ли по-трудни информираните майки?Не са, защото ние винаги обясняваме реално нещата и когато пациентката дойде и преживее това, което сме й разказали предварително и сме я подготвили, тя възстановява информацията и раждането е по-лесно.Над 250 са ражданията от началото на годината в \"Майчин дом\". Миналата година в Родилна зала са проплакали 3876 бебета, със 181 повече от 2018 г. След ритуала \"поливане\", в който участва и доц. д-р Виолета Димитрова, началник на Клиника Патологична бременност, бе открита изложбата „Историята на Майчин дом в снимки и документи“.Експозицията разказва историята на лечебното заведение от откриването му през 1903 година от Княгиня Мария Луиза до днес. Документите и снимките илюстрират развитието както на болницата като университетски център и най-голямата АГ болница в страната, така и развитието на акушерството и акушеро-гинекологията през годините.Изложбата е резултат от съвместната работа на екипа на акушеро-гинекологичната болница „Майчин дом“ и експерта от Държавна агенция „Архиви“ – Дарина Билярска. Художественото оформление на експозицията е на художника Ивелина Велинова. В документалната експозиция са показани малко известни архивни документи за най-ранната история на болницата. Акцент са единствените запазени кадри от деня на откриването на сградата, станало на 19 ноември 1903 г., както и снимките, които показват развитието на Майчин дом „Княгиня Мария Луиза” през изминалите 117 години.На събитието присъстваха ръководството и екипите на болницата, представители на Борда на болничното настоятелство и официални гости. Изпълнителният директор на болницата проф. Иван Костов получи поздравления от Цвета Караянчева, председател на 44-то Народното събрание, заместник министър-председателят по икономическата и демографската политика Марияна Николова, д-р Даниела Дариткова – председател на Комисията по здравеопазване към 44-то Народното събрание, председателят на Български лекарски съюз д-р Иван Маджаров и председателят на Държавна агенция „Архиви“ доц. д-р Михаил Груев и други.", "date": "2020.01.21", "title": "Мечтата на акушерката: Българката да ражда поне три деца"}
{"url": "https://offnews.bg/temida/konsulat-ni-v-miunhen-obvinen-za-zloupotrebi-kato-razuznavach-1-719927.html", "text": "Военно-окръжната прокуратура в София повдигна обвинение на консула ни в Мюнхен Драгомир Димитров за извършено престъпление по служба по времето, когато е бил председател на Държавна агенция „Разузнаване“.Според държавното обвинение в периода от 14 юли до 9 август 2016 г. Димитров е нарушил служебните си задължения, като \"не организирал и не контролирал дейностите по Защита на класифицираната информация в Държавна агенция „Разузнаване“, с цел да набави облага за определено дружество в размер на 91 500 евро\".Към момента Димитров е на свобода под парична гаранция от 5000 лева.От прокуратурата се въздържат от предоставянето на повече информация по казуса, тъй като цялото разследване представлявало държавна тайна.", "date": "2020.01.21", "title": "Консулът ни в Мюнхен обвинен за злоупотреби като разузнавач №1"}
{"url": "https://offnews.bg/kultura/idva-li-kraiat-na-epohata-tarantino-719937.html", "text": "Решението на Куентин Тарантино да се оттегли от режисьорството след заснемането на още един филм е обусловено основно от желанието му да се посвети на семейството си, съобщава Филм нюз.Тарантино преди е споделял, че възнамерява да се откаже от дейността си зад камера, след като заснеме 10 филма. Неговият девети филм - одата за златното време на киното \"Имало едно време в Холивуд\", е сред водещите заглавия в настоящия награден сезон.Потвърждавайки решението си за сайта Попкорн на Ей Би Си нюз, Куентин Тарантино признава, че е решил да се ориентира в нова посока заради семейството си, което е на път да се увеличи.Известният режисьор споделя, че е настъпило време за третото действие в живота му, когато ще бъде \"повече\" съпруг и баща.Съпругата на 56-годишният Куентин Тарантино, Даниела Пик, е бременна с първото им дете. Двойката оповести през август миналата година, че очаква потомство, припомня изданието.Наскоро Куентин Тарантино обяви, че вероятно няма да режисира филм от вселената на „Стар Трек“, както се очакваше. „Мисля, че те могат и да направят филма, но не мисля, че аз ще бъда този, който ще го режисира“, заяви Тарантино.", "date": "2020.01.21", "title": "Идва ли краят на епохата 'Тарантино'"}
{"url": "https://offnews.bg/obshtestvo/borisov-pozdravi-chavushoglu-za-postignatoto-po-kazusa-libia-719904.html", "text": "Премиерът Бойко Борисов похвали турския външен министър Мевлют Чавушоглу за решенията на Международната , която се проведе преди дни в Берлин. \"Чудесна работа сте свършили. С тези совалки на канцлера (Ангела) Меркел до Москва, това че присъстваха и президентите Путин и Ердоган, държавният секретар Помпейо, Меркел-Макрон, аз съм оптимист\", заяви премиерът Борисов при разговора си с Чавушоглу на Световния икономически форум в Давос.Турският външен министър подчерта, че всички участници в мирната конференция в Берлин са се обединили около разбирането, че военните действия в Либия трябва да бъдат прекратени. \"Трябва да се остави оръжието настрана и да се водят политически разговори\", отбеляза Чавушоглу.Премиерът Бойко Борисов и турският външен министър обсъдиха и предстоящото посещение на Чавушоглу в София в края на този месец.Необходим е напредък в изграждането на трансевропейския Коридор № 8, който е връзката между Адриатическо море и страните от Черноморския регион, Русия и страните от Централна Азия и пресича Албания, Македония и България, бе категоричен Борисов в изказването си в панела \"Диалог за дипломацията на Западните Балкани\" в Давос, съобщи правителствената пресслужба на Министерски съвет.Борисов подчерта, че проектът е от ключово значение за региона и ще представлява добър пример за свързаност на Западните Балкани със съседните държави членки на ЕС. Бойко Борисов повтори тезата си, че страните от Западните Балкани трябва да станат част от Европейския съюз. И добави, че е изключително важно да се запази ролята на политиката на разширяване на ЕС и тя да бъде като катализатор за осъществяване на ключови реформи в страните от региона.\"Тези реформи са необходими както за модернизирането и развитието на Западните Балкани, така и за стабилността и просперитета на този стратегически важен за ЕС регион\", посочи той.\"От 1 януари България, съвместно с Република Северна Македония, домакинства Берлинския процес\", каза още  министър-председателят. Той добави, че страната ни е поела този ангажимент като естествено продължение на постигнатото по време на Българското председателство на Съвета на ЕС.Приоритетите на съвместното председателство на Берлинския процес са свързаността във всичките й аспекти: транспортна, енергийна, цифрова, както и свързаност между хората, особено сред младите, включително чрез образование.\"Дълбоко сме убедени, че бъдещето на страните от Западните Балкани е в ЕС, тъй като без тях европейският проект е непълен. Хърватското председателство също планира организирането на Среща на върха ЕС-Западни Балкани и ще поддържа фокуса върху европейската перспектива на региона в дневния ред на ЕС\", акцентира Бойко Борисов.", "date": "2020.01.21", "title": "Борисов поздрави Чавушоглу за постигнатото по казуса Либия"}
{"url": "https://offnews.bg/futbol/guardiola-otpisa-titlata-na-visshata-liga-719912.html", "text": "Мениджърът на Манчестър Сити Пеп Гуардиола се примири, че \"гражданите\" няма как да стопят разликата от 16 точки с лидера Ливърпул във Висшата лига.\"Няма как да отречем, че Ливърпул е необикновен отбор що се касае до играта и резултатите им. Сега нашата цел е да завършим втори, да играем по-добре и да се борим за останалите трофеи.На всеки отбор му е нужно нещо по-вдъхновяващо, за да продължава да се развива, а такива мачове сега за нас има в турнирите на пряка елиминация. Просто във Висшата лига вече нямаме шанс\", каза Гуардиола.Младата звезда на Пари Сен Жермен Килиан Мбапе пък започна лек флирт с Ливърпул, което дава предпоставки за евентуален трансфер в близкото бъдеще. Нападателят изрази възхищението си от играта на мърсисайдци.\"Това, което Ливърпул прави в момента, е невероятно. Та те са като машини! Отборът напипа точния ритъм и изглежда като готов да не спира. Тимът няма нито една загуба.Когато ги наблюдаваш, всичко изглежда толкова лесно, но в действителност не е така. Тези футболисти са съсредоточени, играят през три дни и само побеждават, побеждават и побеждават.Сега проблемът е, че всички гледат Ливърпул и всички се питат какво можем ние да направим срещу този противник\", каза Мбапе.", "date": "2020.01.21", "title": "Гуардиола отписа титлата на Висшата лига"}
{"url": "https://offnews.bg/sviat/13-5-g-zatvor-za-bivshia-shef-na-interpol-man-hunvej-719900.html", "text": "Бившият шеф на Интерпол е осъден на 13.5 г. затвор от китайски съд по обвинение в корупция, предаде Би Би Си.Мън Хунвей, първият китайски ръководител на Интерпол, призна, че е взел подкупи за над 2 млн. долара. 65-годишният мъж е осъден в Тяндзин да плати и глоба в размер на два милиона юана (289 540 долара). В изявлението на съда се казва, че бившият ръководител на Интерпол няма да обжалва присъдата.През септември 2018 г. Мън изчезна за няколко дни при пътуване от Франция до Китай. По-късно  като част от антикорупционната кампания на президента Си Дзинпин. Според експерти тази кампания е метод за разчистване на политическите му врагове. Изгонен и лишен от всички позиции Във френския град Лион се намира Международната организация на криминалната полиция. По-късно китайските власти потвърдиха, че имат общо с изчезването на Мън, а през през октомври съобщиха, че е разследван заради предполагаемото вземане на подкупи.До 2018 г. Мън Хунвей заемаше длъжността зам.-министър на обществената сигурност в Китай. Той , когато китайското правителство започна разследване срещу него.Комунистическата партия заяви, че бившият ръководител на Интерпол е злоупотребявал със своето положение за лична изгода и с държавни средства за финансиране за „екстравагантния начин на живот“ на семейството си, както и че е пренебрегнал принципите на компартията.През март м.г. Хунвей беше отстранен от нея, както и от всички заемани официални постове.Мън е признал вината си в съдебен процес миналата година. Съпругата му, която в момента живее във Франция, заяви, че обвиненията срещу него са политически мотивирани. Тя получи закрила заради опасения, че може да бъде отвлечена. ", "date": "2020.01.21", "title": "13.5 г. затвор за бившия шеф на Интерпол Мън Хунвей"}
{"url": "https://offnews.bg/futbol/fa-pogna-manchestar-iunajted-719915.html", "text": "От Английската футболна асоциация повдигнаха обвинение срещу Манчестър Юнайтед. Причина за това е поведението на играчите на \"червените дяволи\" по време на дербито от 23-ия кръг на английската Висша лига срещу Ливърпул в неделя. Мърсисайдци победиха с 2:0.Манчестърци не сдържаха нервите си през първото полувреме, когато след единоборство между Давид Де Хеа и Върджил ван Дайк се стигна до попадение за тима от \"Анфилд\".Тогава футболистите на мениджъра Оле Гунар Солскяер наобиколиха съдията Крейг Поусън, настоявайки голът да не бъде признат заради нарушение срещу вратаря им. След намесата на ВАР попадението не беше зачетено.Според ФА в този случай играчите на Юнайтед не са се държали прилично, а отговорен за това е клубът. От въпросните футболисти само Де Хеа получи жълт картон за несдържаното си поведение.", "date": "2020.01.21", "title": "ФА погна Манчестър Юнайтед"}
{"url": "https://offnews.bg/drugi/tajbe-iusein-i-vladimir-iliev-biaha-nagradeni-ot-darzhavata-za-1-pr-719914.html", "text": "Боркинята Тайбе Юсеин и биатлонистът Владимир Илиев си поделиха наградата от държавата за спортист №1 на 2019 г.На церемония \"Нощта на шампионите\" в зала \"Рейнбоу плаза\" европейската шампионка и сребърна медалистка от световното първенство през изминалия сезон получи чек за 25 000 лв. от министър Красен Кралев. Тя донесе и единствената олимпийска квота засега за родната борба за игрите Токио 2020.Другият носител бе биатлонистът Владимир Илиев, който донесе първия медал от световно първенство при мъжете за \"белия\" спорт - сребро. Той също получи 25 000 лв.Ощо 215 00 лв. бяха раздадени от Спортното министерство и Българския спортен тотализатор на победителите в 7-те категории. Наградата за треньор №1 за изминалата година също бе поделена - между треньорката на ансамбъла по художествена гимнастика Весела Димитрова и селекционерът на националите по вдигане на тежести Иван Иванов. Двамата получиха по 25 000 лв.А ансамбълът бе награден за отбор №1 за четвърта поредна година и взе чек за 50 000 лв.В категорията „Млад спортист до 23 г.“ за 2019 г. победител е щангистът Божидар Андреев. През миналата година той спечели две европейски титли и бронз от световното първенство. Андреев и неговият треньор Пламен Братойчев получиха по 10 000 лева.В категория „Млад спортист №1 до 18 г.“ бе отличена фехтовачката Йоана Илиева. Тя и треньорът й Ивайло Воденов получиха премии по 10 000 лв.В категория „Млад спортист №1 до 16 г“. наградата бе за плувеца Йосиф Миладинов, който заедно с наставника си Стефан Георгиев получиха чекове за 5000 лв.В категория “Спортист с увреждания №1 на България” беше награден световният шампион в бягането на 1500 м Християн Стоянов. Неговата премия е в размер на 10 000 лв., а тази на треньора му Евгени Игнатов е 5000 лв.По време на церемонията министър Красен Кралев връчи най-високото държавно отличие в областта на спорта “Венец на победителя” на заслужили спортисти, ръководители и деятели.Отличени бяха Таня Богомилова, Петър Попангелов, Цено Ценов, Александър Томов, Йото Йотов, Валентин Михов, Кирил Домусчиев, Александър Александров, Георги Аврамчев и Илия Лалов.Водещи на церемонията бяха капитанката на гимнастичките Невяна Владинова и водещият Део.", "date": "2020.01.21", "title": "Тайбе Юсеин и Владимир Илиев бяха наградени от държавата за №1 през 2019 г."}
{"url": "https://offnews.bg/izvan-terena/sportni-i-muzikalni-zvezdi-se-vkliuchvat-v-blagotvoritelna-initciativa-719916.html", "text": "Спортни и музикални звезди ще се включат в благотворителна инициатива \"Вечер в подкрепа на Дани“, организирана от \"Синя Зона Б-18\".Богатата и вълнуваща шоу-музикална програмата е финалната част от Благотворителната ни кампания \"Заедно за Дани\" в клуб \"City Stage\".Специалната вечер този път е в подкрепа на 2-годишната Йордана, която страда от изключително рядката болест Проксимален бедрен дефицит (Congenital Femoral Deficiency).Концертът ще се състои на 25-ти януари от 19:00 ч. в столичния клуб \"Сити Стейдж\" (City Stage, в подлеза на НДК).Целта на мероприятието е да бъдат изказани благодарности към всички хора, които се включиха в различните благотворителни инициативи и дарителски кампании за Йордана през последните месеци и финално да бъдат събрани средства в помощ на малкото момиченце.Подобно на миналогодишната кампания \"Заедно за Божи и Марти\", когато се включиха именити и обичани родни музикални артисти, и тази година български рок, поп и рап звезди подават ръка.Своето участие дотук са потвърдили групите Подуене Блус Бенд и Конкурент, Маги Джанаварова, Alex P, Спенс, Играта, Моисей, Рафаел, Петя Алекса и Монти, част от квартета \"Руди, Дули, Муден и Кукушев\", други. Освен страхотна музика, всички посетители ще могат да се насладят и на разнородна сценична програма, която ще включва много танци, фокуси и фолклорни изненади.Заради сериозното детско присъствие преди година, този път е предвидена специална част в програмата, която ще е посветена и насочена изцяло към най-малките в залата.Не само на сцената, но и сред гостите ще присъстват VIP звезди, най-вече от спортните среди. Специални покани имат клубовете на Левски по футбол, баскетбол, волейбол, художествена гимнастика и много други спротни отбори, които през последните месеци се включиха в благотворителните инициативи за Йордана.И тази година ще има Томбола. Закупувайки специални талони за нея, присъстващите ще могат допълнително да помогнат финансово за кампанията, но и шанс да получат награда. Също така, ще има специални кутии, където всеки, който не е успял или има желание да се включи в помощ на Дани, да го направи на място.", "date": "2020.01.21", "title": "Спортни и музикални звезди се включват в благотворителна инициатива"}
{"url": "https://offnews.bg/obshtestvo/d-r-panajotov-kak-spasih-dupnitca-ot-desetileten-voden-rezhim-719908.html", "text": "Д-р Панчо Панайотов е бивш политик от Съюза на демократичните сили и кмет на Дупница в периода 1991-1997 г. По време на неговия мандат са възстановени старите имена на града, улиците и площадите. Демонтира паметника на Станке Димитров и на негово място построява шадраван. При управлението му е решена дългогодишната криза с водоснабдяването на Дупница. На фейсбук профила си д-р Панайотов публикува разказ за мерките от онова време. Те са изключително интересни, ако ги сравняваме със сегашните управленски действия за Перник.Ето и публикацията със съвсем лека редакторска намеса:Другият начин. Правилният начинБеше есента на 1991 г. Кмет съм от 5-6 дни. От десетки години град Станке Димитров (Дупница) е на жесток режим. Два месеца в годината вода има, 10 месеца - няма. В кабинета ми идва шефът на ВиК.След 15 дни пак влиза в кабинета.След десетина дни открихме подходящ човек. Ангел Малинов - хидроинженер с много богат опит. Огън човек. Точно такъв, какъвто ни трябваше. И започнахме енергично и компетентно. След една година и няколко месеца Дупница се къпеше във вода.През 45-те години комунизъм градът беше на жесток режим, а един кмет лекар реши нещата за една година. И това стана без помощи от правителството, без пари от ЕС, без заеми.Хората се радваха, а ние изпитвахме удоволетворение. Но аз мислех и по-надалеко. Ами, ако след 3-4 години настъпи суша! Решението беше язовир Дяково. Но при него имаше сериозен проблем. Язовирът е проектиран да се захранва с два дюкера, но с цел икономии е изграден само един. От него ежесекундно течеше една река към - ХФК, ТЕЦ БОБОВ ДОЛ и мините.Решението бе да се изгради втори дюкер. Собственик на язовира бе земеделското министерство, а то възложило стопанисването на Напоителни системи.Министерство на земеделието.Те:Аз:След два дни моите консултанти (страхотни), ми дадоха решение. Трите основни консуматори, които купуваха вода от Напоителни системи ще преведат по 1.5-2 милиона, а следващите 7-8 години ще закупуват водата от язовира вместо по 20 ст., по 15 ст. Подписаха се съответните договори и след една година - година и половина се изгради и втори дюкер. Бяхме си осигурили вода и за форсмажорни обстоятелства. Бях наистина удоволетворен и спокоен. Следващите десетки вече години, винаги когато минавах покрай язовира се кефех. Винаги беше пълен \"до капата\".А днес чувам калинката министър да казва, че и язовир Дяково е в криза. Ум умува, ум царува, ум патки пасе! Отново управляват неуки и крадливи хора.", "date": "2020.01.21", "title": "Д-р Панайотов: Как спасих Дупница от десетилетен воден режим"}
{"url": "https://offnews.bg/temida/geshev-vze-na-rachno-upravlenie-i-kazusa-s-bokluka-719917.html", "text": "Главният прокурор Иван Гешев е разпоредил на прокурорите от апелативните съдилища в София, Пловдив, Варна, Бургас и Велико Търново да вземат под специален надзор разследванията, свързани с боклука. Това е третият казус, който Гешев взе на ръчно управление след кризата с и Ще бъдат следени всички образувани досъдебни производства за управлението на отпадъци не по установения ред и пренасянето им през границата съгласно изискванията на Закона за управление на отпадъците и Закона за околната среда и водите. Освен тях под надзор ще са и всички досъдебни производства, образувани по данни на МВР и ДАНС, събрани в хода на техните проверки, започнали на 6 януари.  Гешев е наредил на наблюдаващите прокурори да си сътрудничат с италианските си колеги за Европейска заповед за разследване. ", "date": "2020.01.21", "title": "Гешев взе на ръчно управление и казуса с боклука"}
{"url": "https://offnews.bg/nashite-avtori/konstantin-pavlov-komitata-zauchenata-bezpomoshtnost-i-horksruksite-719878.html", "text": "Първото и най-стряскащо нещо, с което се сблъска сега, когато вече си „отвътре“?Феноменалното количество дреболии, с които трябва да се занимавам всекидневно - като всяка една върви с моя подпис. Т.е., подписвам се по неколкостотин пъти на ден и повечето пъти на неща, които според мен дори не трябва да стигат на бюрото ми. Добави и огромното количество хартия и работно време, което се харчи и циркулира по коридорите, за да обслужи горния процес.За да сложим този разговор в малко по-широк контекст, хайде да се позиционираш политически, например в идеологическите рамки на „либерал/консерватор“? И съответно какво точно се очаква от районен кмет с тези идеали?Наистина ли реши да ме набуташ от вратата в разговора, който най-малко харесвам? (смях) Не се обиждай, но за мен вниманието, което се отделя от широката общественост на закачането на тези етикети, е чисто пилеене на обществена енергия. И е част от грамадния проблем на обществото ни – никой не се интересува от истинските проблеми на управлението на държавно и на местно ниво. Някакви хора спорят за либерализъм и консерватизъм и късат ризи, включително и вече бившият министър на екологията. През това време инфраструктурата се разпада, хитреци източват водата и останалия обществен ресурс, водата свършва, пари няма и хората бедстват. Като районен кмет имам отношение към имената, които родителите дават на децата си. Нека хората да си кръщават децата си както си искат, т.е. ти ми кажи какъв съм. Естествено, оставам в рамките, които ми дава закона.Според теб как точно е важна местната власт и по какъв начин тя се сравнява с примери от Запад?Местната власт в големите градове е на две нива – на градско и районно. На Запад самоуправлението е много по-силно и на двете нива. Много повече хора там се занимават с обществена работа и реално се вълнуват от средата, в която всекидневно съществуват и в която отглеждат децата си. Местната власт има отношение към пространството, което човек смята за собствено и за което е склонен да полага грижи. В България това пространство е много тясно, то почти винаги опира само до външната врата на жилището или „до дувара“, а всичко извън външната врата априори се смята за грижа на някой друг - примерно на местната власт. Така че фактът, че улиците са тесни, липсват обществени пространства, плочките ти пръскат в краката при дъжд, кофите са препълнени и улиците са с дупки, а непрекъснато някой хвърля боклуци и хартийки по улиците, е свързано с преобладаващата липса на интерес към обществения живот и към обществените пространства - и това не говори добре за нас. Замисли се – кой може да се погрижи най-добре за средата, в която живееш: ти самият или зле платен общински служител, затрупан с преписки? Почти никой не чувства обществените пространства като свои, затова те се свиват, поддържат се посредствено и се краде дори и от малкото ресурс, който се отделя за тях. Хората търпят теснотията и това представлява и дълбинната причина да има презастрояване, което става все по-дразнещо.Което ни препраща към теорията на Малкълм Гладуел за „счупените прозорци“ – че когато те не се поправят, хората придобиват някак есхатологичното чувство, че всичко е провалено и могат да не се грижат за собствената си жизнена среда.Да, това е добър превод на нашенската фраза: „Никога няма да се оправим!“ (смях). Виж, всеки ден чувам в различни варианти - „Нали сме ви избрали и ви даваме част от данъците, работете, оправете ни живота и не ни занимавайте!“. На повърхността това е така – положих усилия да ме изберат, избраха ме, дълбоко съм благодарен за това, работя и не се оплаквам. Но ако искаме проблемите да се решават и България да прилича на Европа, интересът към обществените дела и самоорганизацията на гражданите трябва да бъдат в пъти по-високи, отколкото са в момента. Това буквално значи всеки да отделя по няколко часа седмично за доброволна обществена дейност без възнаграждение. Възнаграждението ще дойде дългосрочно под формата на по-добрата среда, по-доброто управление на обществените средства и по-смисленото бъдеще на децата ни. Според мен това е най-добрата инвестиция и мисията ми е да убеждавам гражданите да бъдат по-активни.Обаче, по моему, масата не разбира нито ролята, нито влиянието на местната власт върху всекидневието на всеки гражданин и опростява всичко до ниво кмет - и, примерно, мръсния въздух.Да, точно за това говорех - за липсата на интерес и за опростяването. Даже на моменти направо ми се плаче колко е лесно да бъдат заблудени хората и да бъдат изпратени или да хвърлят камъни по поредната жертва на компроматна кампания, или пък да бъдат изправени едни срещу други да се дъвчат за глупости. Въпреки че всеки ден гражданите бистрят политиката пред телевизора, в кафе-паузите и по заведенията за обществено хранене, малцина отделят време за реалните проблеми, които им определят качеството на живот в момента и за след 20 години, както и бъдещето на децата им в България.Като следствие от тази липса на обществен интерес, управляващите у нас като цяло нехаят за развитието на града, а според мен и на държавата. От този непукизъм до корупцията се стига с една много малка стъпчица, или?От първия ден на новото си занимание се натъквам на проблеми, занемарявани с десетилетия. Случаят с водата на Перник ми подсказва, че така е навсякъде в страната, което още повече ме натъжава. Предполагам, че от липсата на дълбок интерес към обществения живот идват и проблемите с по-голямата част от медиите, които се държат като информационни проститутки, опериращи по линията на най-малкото съпротивление. Огромна част от хората в България, включително мои близки роднини, живеят в един фантасмагоричен, несъществуващ свят, населен с измислени герои и чудовища, създаван от вестници-парцали, от хибридни сайтове и от пропагандни телевизии, в който петминутките на омразата продължават по няколко часа дневно и в който важното е заменено от маловажното, а черното от бялото. Виж как едно пошло пътуващо „риалити-шоу“ с джипка по страната заместваше месеци наред истинския разговор за политика. Само че живеем в реалния свят, в който в един момент водата свършва и настъпва главоболието от политическия махмурлук.Как виждаш връзката между културата, образованието и политиката при управлението на един град, независимо дали е столица, областен център или просто малък? И до каква степен държавата трябва да се намесва в културата и образованието?Ние в България – и, съответно, в София - сме твърде централизирани и твърде много очакваме някой да ни организира, да мисли за нас и да ни разнообразява живота. От известно време се опитвам да мотивирам общностите в новите квартали в Лозенец да се самоорганизират и да си регистрират читалища. Идеята ми е да започнат свой културен живот, за да може натискът към властта и интересът за нови обществени пространства, за нови помещения и за събития по места, да идва отдолу. Самият аз станах съучредител на ново читалище през 2015 и вече знам, че не просто е възможно, а и може да стане добре.Странното е, че хората, докато са още деца, пеят, танцуват, правят си представления, рисуват самички, включително по асфалта, без никой да ги „анимира“, а като възрастни очакват някой друг да им прави живота по-интересен. Като се замислиш, това е като да се качваш на Витоша само с организирана екскурзия, въпреки че всеки ден я гледаш от прозореца си (смях).Чак след като се появи този субстрат, идва културната политика, която може да се провежда на различни управленски нива. Ние в Лозенец сме късметлии, тъй като тук са живели стотици българи, които са ни оставили безценно културно наследство, от което вече се раждат идеи за различни инициативи.Политиката трябва да балансира и да насочва обществената енергия, а не да прави про форма събития, с които да източва бюджета. Тя трябва да дава поле за развитие на творческите сили и на жаждата на човека за знание. Политиката на местно ниво трябва да се върне към идеята за „полиса“, тоест към връзката между гражданина и града.Чудесно, това е „перикловият“ подход. (смях)Ами да, но пренесено в наши дни, кметът или съответния управник не трябва да играят ролята на екскурзовода в автобуса, който говори по микрофона нещо, а от пътниците кой слуша, кой не. Или пък на аниматора на басейна на олинклузива, който се прави на маймуна, докато туристите полуразсеяно смучат коктейли. Обратното – основната работа трябва да вършат събудените обществени енергии, а политикът трябва да бъде арбитър и да ги насочва към някаква визия за достоен, щастлив и богат живот. И чак тогава ще си позволя да водя този ценен от теоретична гледна точка спор, за който питаш – от вида „сега това дясно ли е или ляво“.Искам изцяло да се абстрахираме от глуповатите епитети като „умните и красивите“, но „нашето“ с теб все още вирее основно в градска среда и основно сред добре образовани хора. Каква е ролята на „градската десница“ за десницата по принцип, и можеш ли да проследиш исторически (не само в България) как подобни движения са се превръщали в истинска политическа сила на национално ниво?Не харесвам въобще израза „градска десница“, който за мен е дълбоко погрешен - той ни вкарва в политически гета и ни настройва едни срещу други - центърът срещу кварталите, гражданите срещу хората извън градовете. А всички ние, в цялата страна, имаме интерес от справедливо общество, което върви напред. Общността, към която принадлежа – или принадлежим, ето, оставям те да имаш собствено виждане къде се намираш, - е по-широка от това. Хората, които са европейски ориентирани, които искат да има правила, отчетност и прозрачност, са по-широка общност от тази на десницата, била тя градска или извънградска. Там има и хора с по-леви или с по-националистически разбирания. Има и дълбоко религиозни личности, които имат същите стремежи към добро и справедливост. Сам виждаш, че горният израз е твърде тясна дреха за всички, които искат справедлив и достоен живот, дори и само в градовете. Затова предпочитам израза „демократите“. Но понеже настояваш - като разбирания, изглежда, съм десен. Вярвам във вътрешните сили човек да се реализира, вярвам в свободната конкуренция, в свободния избор, в това, че човек знае кое е най-доброто за самия него, както и в това сам да носи отговорността за решенията си. Когато си правя теста на политическия компас, обикновено излизам някъде в сектора на либертарианците.Те също се делят на леви и десни, но мисля, че разбрах (смях). На кой политик се възхищаваш истински и защо?На Уинстън Чърчил заради смелостта, на Махатма Ганди заради ненасилието, на Маргарет Тачър, която даде нов живот на една велика държава.  Как ние, истинските демократи, да стигнем до всички, които трябва да ни чуят? И питам не само какво да им кажем, но и по какви канали?То не е голяма философия. Първо, трябва да преодолеем заучената безпомощност – т.е. да спрем да си мислим, че има непреодолими прегради между различните обществени групи, а непрекъснато да опитваме диалог през разделителните линии. Виж Навални какво в прави в Русия, в много по-тежка среда, с няколко видеоканала и с добре развита мрежа от доброволци. Забележи също, че не занимава никого с въпроси като „ляво-дясно“ или „либерализъм-консерватизъм“.Забелязал съм. Честно казано, мисля, че специално Навални, който има проблеми дори с руското си гражданство, прилича на опозиционен лидер, създаден от путиновата власт. Нещо като внедрен „есер“, ако позволиш подобна шега. Но не отварям нова тема.(смях) Не минахме без конспирации. В България обаче имаме проблеми с каналите – българските медии като цяло са в плачевно състояние, макар да има изключения. Като медията, в която си говорим.Ето и един съвсем конкретен въпрос, защото масовото патешко крякане в интернет вече реално се превръща не просто в реална манипулация, но е в културологичен проблем: в ерата на социалните медии как да противодействаме културологично на факта, че всеки се изказва? Защото в традиционните медии все пак има нещо като „гейткийпър“ (колкото и опорочени да са повечето днешни редактори).Много по-просто е – нямаме висока култура на ползване на интернет и социални мрежи. Още нито знаем как да четем там, нито как да пишем, нито как да споделяме. Същото е било преди с телевизията, с радиото и с телефона. Спомни си как откачиха хората, когато за пръв път се сдобиха с мобилни телефони и как постепенно се научиха. Като се научим да се оправяме и с интернет средата и си изградим навици на употреба, нещата ще се успокоят. Няма какво да регулираме кой как се изказва - на площада и по кафенетата също никой не регулира кой как се изказва. Очевидно е, че далеч не всеки, който прави политически заявления на пазара между доматите, може да бъде вземан насериозно. Същото е в Интернет. Естествено, в момента е пълно с „инфлуенсъри“ и с „агенции“, които злоупотребяват с невежеството на обществото, тъй като залогът е голям - това е властта върху умовете. И това също не се случва за пръв път под слънцето. Ще го преживеем.Много стрели бяха хвърлени към нашата демократична общност, че била осъдила някого или нещо във Фейсбук и от това произлязоха далеч стигащи изводи какви сме били „всъщност“. Общо взето схемата е - взимаш няколко случайни фейсбук-статуса на хора, близки до нашата общност, конструираш теза, обвиняваш цялата общност или дори свързаните с нея политически сили - и го повтаряш безброй пъти по всякакви случаи. Яд ме е, че на тия кукички се хващат и авторитетни обществени личности. Да разбереш какво мисли дадена общност „всъщност“ е тежък социологически труд, който не се прави за пет минути от 10 фейсбук-статуса.Вече няма критерии за нищо - и някак всеки, който би трябвало да е авторитет, бива „импийчнат“ от бай Ганьо с тези 10 статуса във Фейсбук. И ако преди оригиналният бай Ганьо е разполагал с публика, която се състои от местните пияници в кръчмата, сега го следват десетки хиляди.Абе, и това е малко легенда. Спомни си, че имаше един Трайчо, който ходеше на всички концерти в началото на 90-те и хиляди го знаеха. И какво от това – човекът беше куриоз. Не знам да се е изказвал по политически въпроси, ама и да го е правил, какво толкова, виждаш, че няма връзка с броя хора, които го познават, тъй като неговият образ в главите на хората, които го познават, не е на политически авторитет. Имаше и един мустакат персонаж с китара, който се яви като кандидат-президент през 90-те и успя да вземе двуцифрен резултат. И пак – изчезна и той от небосклона (Бог да го прости – б.а.). Тук, може би, трябва да водим друг разговор – чия е отговорността да бъдат разобличавани фалшивите герои и да бъде поддържан истинският дневен ред на обществото в публичната сфера? Необходимо е, защото то трябва да си изработва имунитет срещу такива еднодневни феномени и така пак опираме до желанието да се занимаваме или да не се занимаваме масово с обществена работа.Виж, пак има някакви герои на стартовата линия, готови да станат новите спасители на нацията, и отново общественият интерес да бъде разобличавана демагогията им е прохладен. Притеснявам се по-скоро, че има „общности“, които са се наточили да гледат сеир и ще ги подкрепят с гласовете си. Много скъп сеир е това, включително за сеирджиите.Много работиш за изследването на пропагандата в медиите - опиши три критично важни извода, които си направил по темата.Рибата се вмирисва откъм главата - това е основният извод. Ако управляващите не демонстрират категорични политически позиции, хората губят ориентир и пропагандата като гангрена разлага цялата обществена тъкан. Това е ситуацията в България. И е опасна – българското обществено мнение бавно и методично е обработвано с послания против членството ни в Европейския съюз и НАТО, против крайно необходимите реформи. Много сме неустойчиви като общество и ще берем много ядове. Стискай палци да ни се размине само с нелепи приказки и с фалшиви новини.А как се справят с тези проблеми в световен мащаб? Има ли опит, от който можем да черпим, или бъдещето е bleaker than black? (смях)Е може да не сме номер едно в много области, но проблемите са ни първокачествени (смях). Работи се, работи се по света, макар че там проблемите не са толкова жестоки като при нас. Бъдещето е добро, знаеш – това, което не ни убива, ни прави по-силни. Тъй че, докато сме живи, нещата ще стоят отлично.Според теб как би изглеждало едно ново, „вътрешно“ българско възраждане и какво можем да направим ние, за да предизвикаме такова?Да погледнем какво са правили хората в последното българско възраждане и да правим същото. Хората са създавали читалища, училища и политически организации от долу нагоре, печатали са книги, вестници, списания и учебници, обикаляли са, агитирали са, отделяли са лично време в обществена полза. Както по-рано ти споменах – не е сложна работа, просто е много работа.Кой елемент на образованието трябва изцяло да се промени, имайки предвид новите реалии: светът набляга на STEM (science, technology, engineering, math) аспектите, а аз като хуманитарист смятам, че не трябва да се загърбват „моите“ науки?Няма да загърбваме хуманитарните дисциплини, съгласен съм. Много спешно трябва да наблегнем на гражданското образование. Хората трябва да научат как функционира властта и какви права и задължения имат като граждани. Примерно, пълно е с образовани хора, които имат съвсем бегла представа за разликата между полиция, съд и прокуратура. Да не говорим за познанията по властови нюанси като правомощията на районните кметове, на големия кмет и на общинския съвет в големите градове. Нямаш идея колко много се злоупотребява с това невежество и колко пари се крадат по този начин. Само ще ти кажа, че бюджетът на Столична община от 1,7 милиарда лева беше обсъден за около три часа с обществеността. Т.е., падна се около половин милиард на час обсъждане или около 10 милиона на всеки 5-6 секунди (смях). Направи си сметката какъв е общественият контрол върху харченето и с какъв апетит се краде в такава ситуация. Всичко това става, понеже хората не са наясно къде и как да търсят отговорността.Имам едновременно инженерно и хуманитарно образование и затова ще добавя, че в образованието трябва да се набляга и на физическата култура, и на изкуствата. Хората не трябва да са само транспортни средства на мозъците си, а трябва да бъдат здрави, хармонично развити, грамотни по здравни теми, и да водят активен начин на живот.Трябва ли да се преподава „онлайн култура“, и то още от началното училище? Бихме ли могли така да създадем едно ново образовано поколение, от което да излязат нови онлайн-лидери (като теб), които да са новите авторитети?Трябва, но по нов начин. Вече сме в ерата на постмодерните професии, които се усвояват само с правене. Всички професии, свързани с интернет, са такива. Какво практически означава това – децата трябва да бъдат насърчавани да ползват компютри и смартфони, за да си изработват полезни навици за новите времена, а не да бъдат държани далеч от технологиите. Естествено, този нов тип учебен процес трябва да е внимателно провеждан и контролиран, така че да бъдат избягвани негативните ефекти. Щом ме посочваш като пример, ще дам следния съвет – ако имате нещо да казвате на хората, казвайте го. Направете си блог, видео канал, туитър акаунт и действайте.Коя е най-голямата политическа грешка в България от последните 30 години? И кое е най-важното, което трябва да се случи в следващите, да кажем, десет?Голямата грешка беше пълното неглижиране на развитието на гражданското общество в първите години на прехода. Тогава живеехме с мисълта, че морето е до колене и че ако хората получат единствено свобода – стопанска и лична, - нещата ще се наредят от само себе си. Дълго време и аз самият не разбирах защо трябва да бъдем активни и да се сдружаваме. Всъщност това, което постигнахме с пасивността си, е, че най-безскрупулните мутри и хитреци завзеха най-важните позиции в обществото и в известен смисъл отново се върнахме назад, почти до 80-те. Опитвам се да правя няколко неща, за да предотвратя подобно развитие в бъдеще. Първо, опитвам се да мотивирам активните хора да систематизират усилията си и да се институционализират, примерно да създават медии, да си основават читалища или дори да пишат книги, ако имат някаква искра, която ги движи отвътре. Опитвам се също, когато видя състоятелен човек, който ми изглежда достатъчно адекватен, да го мотивирам да „инвестира“ в гражданското общество - да подкрепя инициативи, да подкрепя организации и активни граждани, особено активните млади хора. Важно е, за да могат и добрите хора да се възпроизвеждат и да създават традиции, не само различните видове мафиоти, като тези от Държавна сигурност. И накрая, опитвам се да обяснявам непрекъснато, че е важно хората да бъдат политически активни и че политиката е общественополезно занимание, с което трябва да се занимават преди всичко нормални, мотивирани и честни хора. Всеки път, когато някой ми каже, че не се занимава с политика или че обществената му дейност не е политическа, се опитвам да му разяснявам защо не е прав и защо политиката е важна.И последно: колегата Томас Кун ни е дал концепцията, че нищо не се подобрява без “paradigm shift”. Откъде да дойде тя и България да тръгне по пътя на новата национална задача, която аз самичък формулирам – към “welfare state”?Тя вече беше социална държава или welfare state, ако вярваш на пропагандата (смях). Иначе, сериозно, трябва да счупим няколко парадигми, които пръскат зло като хоркрукси на предишната епоха - „всички са маскари“, „никога няма да се оправим“, „от нас нищо не зависи“ и т.н. Много са корави и ще ни трябва по-голям чук. Да действаме, защото - освен нас - няма кой друг.Oще: на facebook.com/ivailo.noisy.tsvetkovNB! Адвокатът на OFFNews.bg напомня: препечатването на този текст (изцяло или отчасти) става само с изрично писмено разрешение от OFFNews.bg и автора.", "date": "2020.01.21", "title": "Константин Павлов-Комитата: Заучената безпомощност и хорксруксите"}
{"url": "https://offnews.bg/obshtestvo/proveriavat-sluchaj-na-tezhko-postradalo-dete-v-pavlikeni-719913.html", "text": "Отделът за закрила на детето в Павликени е започнал проверка по сигнал за тежко пострадало дете на една година от село Караисен, съобщи БНР.Момченцето е с множество изгария и е настанено в специализираната клиника към болница „Пирогов“.Детето е пострадало, след като майка му го е изкъпала с вряла вода. Случаят е от миналата седмица и службата за закрила на детето е била сезирана от полицията.Началникът на отдела в Павликени Даниела Атанасова заяви, че се проверя дали не става въпрос за инцидент, или за дете в риск. Атанасова допълва, че се проверяват условията, при които е отглеждано момчето и е изискана информация от личния лекар. 10 дни е срокът за приключване на проверката, след което ще стане ясно дали детето ще бъде изведено от семейството, или проблемите ще се решават в семейна среда. Състоянието на пострадалото дете се подобрява. ", "date": "2020.01.21", "title": "Проверяват случай на тежко пострадало дете в Павликени"}
{"url": "https://offnews.bg/zdrave/kmetat-na-karnobat-skapi-uchenitci-ot-utre-ste-v-gripna-vakantcia-719879.html", "text": "Кметът на Карнобат Георги Димитров обяви във фейсбук тридневна грипна ваканция. Градоначалникът избра нетрадиционна форма, за да съобщи радостната вест на местните учащи като публикува пост в социалните мрежи:В заповедта си Димитров разпорежда да се ограничат всякакви мероприятия, които биха създали струпване на повече хора, за да не се разпространява вирусът.Вчера грипна епидемия беше обявена в Дупница и Сепарева баня, където учебните занятия също са преустановени до 28 януари. Седмичната заболеваемост в Дупница е 242, а в Сепарева баня 263 на хиляда души, съобщиха от местната здравна инспекция.Преустановяват се консултациите на бременни жени и кърмачета, извършването на профилактични прегледи, имунизациите, плановите операции и свижданията.", "date": "2020.01.21", "title": "Кметът на Карнобат: Скъпи ученици, от утре сте в грипна ваканция"}
{"url": "https://offnews.bg/obshtestvo/izdevatelstvata-v-doma-za-vazrastni-s-dementcia-v-plovdiv-sa-prodalzha-719881.html", "text": "Тормозът и издевателствата в дома за възрастни хора с деменция в Пловдив не са от вчера. След разказа на роднини на засегнатите излязоха наяве нови , които са достойни за психотрилър.  \"В разказите, които чух в репортажа, разпознах случаите на баща ми. Имах съмнения, че се случват нередности. Няколко пъти съм виждала синини по ръцете му и сцепено ухо. Когато попитах персонала как са се получили – те ми отговаряха, че е падал и се е наранил. Аз им повярвах, защото той наистина беше трудноподвижен. Синините бяха като от силен удар, големи кръвонасядания\", разказа Анна Колева-Кадирова, дъщеря на мъж, починал в дома пред Нова тв.Кадирова добавя, че веднъж, когато си тръгвала, жена от персонала дошла да къпе баща й. Пред нея и шефката на дома Тянева, човекът продумал \"няма да ме биеш\". Тянева веднага отрекла такива неща да се случват в дома. \"Помислих, че баща ми си въобразява заради деменцията. Имам информация, че татко ми е бил изкъпан и оставен мокър и гол на течение, за да се разболее\", казва Кадирова.\"За мен това е чудовищно престъпление на хора спрямо хора. Винаги съм казвал, че никой няма никакво право да се отнася към когото и да е било по подобен начин -неуважителен и жесток. Ще продължим да работим, докато установим всички виновни болногледачки. Очакваме протокола от проверката на социалното министерство. Категоричен съм, че болногледачките ще бъдат уволнени. Ще съкратя отпуска на управителката на дома и ще се срещна лично с нея. Последиците могат да бъдат само едни – онези, които са виновни, ще бъдат освободени от работа. Ще бъдат взети много сериозни мерки\", бе категоричен и днес зам.-кметът по социални дейности в Община Пловдив Анести Тимчев.Според него, докато не се е разшумяло около случая, в общината не са постъпвали никакви сигнали за издевателствата в дома. \"Ще направим организация за събиране на членовете на семействата на хората в дома. Искам да ги попитам дали имат някакви забележки и наблюдения\", допълни Тимчев.Вчера криминална полиция и прокуратурата влязоха в дома. ", "date": "2020.01.21", "title": "Издевателствата в дома за възрастни с деменция в Пловдив са продължавали с години"}
{"url": "https://offnews.bg/obshtestvo/700-sa-nepalnoletnite-obvineni-za-tezhki-prestaplenia-719888.html", "text": "Водените на отчет в Детската педагогическа стая през 2018 г. за тежки престъпления са 700 непълнолетни. Пет от тях са за убийство. \"Това показва, че имаме престъпност, която се повтаря, проследима е в годините\", каза депутатът от ГЕРБ Маноил Манев пред БНР.Вчера Манев обяви, че  на хората си в парламента да направят промени в Наказателния кодекс, с които да не е задължително да се спазва нормата, че ако извършителят е непълнолетен, не може да получи по-сериозна присъда от 12 г. Поводът за поправката е  от 17-годишен младеж.„Акцентът е да може съдът да дават наказания без редукцията, заложена в особените правила за непълнолетните. В текста е записано, че каквото и наказание да се полага, то не може да бъде над 12 г. Идеята на законопроекта е да дадем възможност след всички експертизи и в убедеността си съдът да произнесе такава присъда, каквато лицето заслужава. Имаме хора, минали през съдебната система вече, а те знаят много добре, че по-голямо наказание от това, което пише в закона, няма как да му бъде приложено“, допълни Манев.Той подчерта, че ще се даде възможност на съдиите, убедени, че подсъдимият не може да бъде превъзпитан и променен за тези 12, да му приложат по-тежко наказание.Маноил Манев обяви, че текстът за промяната вече е готов и ще бъде подложен за обсъждане.\"Дебат , с правистите в Народното събрание, с адвокатурата. В този дебат целта е да се постигнат три неща – яснота, че като извършиш престъпление, ще получиш наказание, че това наказание ще се случи сега и бързо, че наказанието съответства по справедливост на извършеното деяние\", коментира депутатът.", "date": "2020.01.21", "title": "700 са непълнолетните, обвинени за тежки престъпления"}
{"url": "https://offnews.bg/112/uchenik-padna-ot-prozoretc-na-anglijskata-gimnazia-v-ruse-dopalnena-719891.html", "text": "Жестока драма се разигра в Английската гимназия в Русе.15-годишен ученик загина, след като полетя от третия етаж на училището, съобщи БНТ.Засега не са известни причините, които са го накарали да сложи край на живота си.По първоначална информация, деветокласникът е бил преместен в Английската гимназия от СУ \"Васил Левски\" през тази година. Той правил и предишни опити да посегне на живота си.Деветокласникът е в това училище отскоро.Всички психолози на Ресурсния център са повикани, за да работят с учениците от гимназията. \"Тъй като на трагичната сцена са станали свидетели и други ученици, които са в шок от случилото се, с тях ще започне активна работа училищни психолози\", съобщи началникът на РУО-Русе Росица Георгиева.", "date": "2020.01.21", "title": "Ученик падна от прозорец на Английската гимназия в Русе (допълнена)"}
{"url": "https://offnews.bg/futbol/kiril-domuschiev-se-obiavi-protiv-promenite-v-zakona-za-hazarta-719883.html", "text": "Собственикът на Лудогорец Кирил Домусчиев се обяви против промените в Закона за хазарта, внесени от депутата Валери Симеонов.Те засягат директно интересите на собственика на Левски Васил Божков, който изрази притеснения, че влязат ли в сила, ще се наложи да спре финансирането на футболния клуб.Според проекта лотарийните игри стават държавен монопол, а билети ще могат да се продават само в лицензирани обекти. Останалата част от закона регламентира етапите, през които трябва да бъде реализирано прекратяването на лицензите на тези фирми, които в момента имат такива и гарантирането на изплащането на печалбите.Домусчиев коментира и твърденията на един от собствениците на букмейкъра efbet Цветомир Найденов, който обяви, че Васил Божков е заплашил семейството му, както и собственика на Лудогорец с убийство.Тези твърдения Найденов отправи в края на 2019 година, а самият скандален разговор се е провел през юни.\"Той го каза това пред мен, брат ми и пред баща ми“, каза Найденов в ефира на TV+.\"Васил Божков го познавам добре и никога не ме е заплашвал. Ако има нещо, което г-н Найденов има да казва, да го каже в прокуратурата. Още преди 2 години, когато трябваше да има забрани в Закона за хазарта аз бях против.На този етап не мога да си сменя мнението, но нека изчакаме да видим. Аз съм радетел всеки един клуб да има добри стопани и богати хора зад себе си. Подобни неща не са добри за футбола.Това, че някой е внесъл проектозакон нищо не значи. Не мисля, че има действия насочени срещу Левски\", каза босът на Лудогорец по време на церемонията \"Нощта на шампионите\". На събитието той беше удостоен с Венец на победителя като признание за принос към спорта.", "date": "2020.01.21", "title": "Кирил Домусчиев се обяви против промените в Закона за хазарта"}
{"url": "https://offnews.bg/zdrave/21-ianuari-den-na-rodilnata-pomosht-719884.html", "text": "21 януари е обявен за Ден на родилната помощ през 1951 година. Днес в столични АГ болници ще се извърши ритуалът „поливане“.Екипът на Първа САГБАЛ „Света София“ ще отбележи празника с ритуала „миене на ръце”. В него ще се включи акушерка със своето бебе, която е станала майка в болницата през миналата година. На събитието ще присъстват Йорданка Фандъкова, кмет на Столична община, Дончо Барбалов, заместник-кмет по направление „Финанси и здравеопазване”.И в „Майчин дом“ ще бъде извършен ритуалът „поливане“. По време на събитието ще бъде открита изложбата „Историята на Майчин дом в снимки и документи“. Експозицията представя развитието на лечебното заведение от неговото откриване през 1903 година от Княгиня Мария-Луиза до днес и етапите на развитие на родилната помощ в България.На събитието ще присъстват ръководството на „Майчин дом“ и представители на Борда на болничното настоятелство. Поканени са още вицепремиерът Марияна Николова, д-р Даниела Дариткова, председател на Комисия по здравеопазване на Народно събрание, министърът на здравеопазването Кирил Ананиев, председателят на Държавна агенция „Архиви“ и други.С водосвет, традиционен ритуал с измиване на ръце, писма до акушерките и специална изложба за Деня на родилната помощ ще отбележат празника в болница „Надежда“.Месец януари е посветен на акушерките. В специално поставена кутия пациенти имаха възможност да пуснат „Писмо до моята акушерка“. Днес акушерките ще получат писмата си.Официални гости на събитието ще бъдат вицепремиерът по икономическата и демографската политика Марияна Николова и представители на Министерството на здравеопазването.Бабинден е един от големите народни женски празници, посветен на “бабите” – жените, които помагали при раждане на младите булки и невести, които са раждали. Обредността през този ден е подчинена главно на желанието да се засвидетелстват почит и уважение към възрастните жени, които са “бабували” на родилките. Този празник е езически и идва от далечните праславянски времена, но се е запазил и по време на Възраждането е бил изключително почитан.", "date": "2020.01.21", "title": "21 януари – Ден на родилната помощ"}
{"url": "https://offnews.bg/futbol/kristiano-ronaldo-karal-i-gostite-si-da-trenirat-719907.html", "text": "Едни от най-близките приятели на португалската мегазвезда Кристиано Роналдо споделиха впечатленията си от него. Те се изчерпват с фразата \"Той е луд!\", но в добрия смисъл.35-годишният Жозе Семеду, който е приятел с Роналдо от детска възраст, когато се запознават в школата на Спортинг (Лисабон), разказва за свое гостуване в дома му. Двамата се връщали от Китай с частния самолет на Роналдо. Семеду вече си представял как ще си вземе вана след кацането, когато Роналдо го поканил да потичат на бягащата пътека във фитнеса му.\"Часът беше 2,30 след полунощ! Как да му откажа, той е невероятен\", споделя Семеду.Друг бивш съотборник на португалеца - французинът Патрис Евра, споделя подобна история.\"Покани ме на обяд, а се оказа поредната тренировка. На масата имаше само салата и пиле, доста бедно меню. След като прибраха масата ми стана ясно всичко. Той ме накара да тренираме в залата. Ако Кристиано ви покани на гости, не бързайте да се съгласявате, защото това е капан\", споделя Евра, който е известен с шегите си.Аржентинецът Карлос Тевес пък разкрива, че е имал усещането, че Роналдо го преследва по време на престоя им в Манчестър Юнайтед между 2007 и 2009 година.\"Той беше обсебен от идеята да е номер 1, както и аз. Ако тренировката беше от 9, аз отивах в 8 и...той вече беше там. Реших да отида още по-рано и Кристиано отново ме беше изпреварил. Питах се \"Как да се отърва от това момче?\". Отидох в 6 сутринта и пак бях втори\", спомня си Тевес.", "date": "2020.01.21", "title": "Кристиано Роналдо карал и гостите си да тренират"}
{"url": "https://offnews.bg/zdrave/szo-svikva-speshna-sreshta-zaradi-novia-virus-v-kitaj-719886.html", "text": "Световната здравна организация свиква извънредна среща за предприемане на мерки срещу разпространението на новия респираторен вирус в Китай, пише в сайта на СЗО.Вчера здравните служби в страната потвърдиха, че коронавирусът се предава от човек на човек. По информация на АФП има четвърти починал от ТОРС (тежкия респираторен синдром). Над 300 са заразените, повечето от тях в Уахан (районът, откъдето тръгна болестта), в Пекин, Шанхай и в провинция Гуандун. Вирусът премина границите на страната и вече има случаи на заразяване в Южна Корея, Япония и Тайланд.Опасността от епидемия се увеличава заради празненствата свързани с Лунната нова година на 25 януари, когато се очаква миграцията на близо 400 милиона китайци.Източник на заразата е затворен рибен пазар в Уахан, провинция Хубей.Коронавирусите са над 30 вида. За първи път са изолирани през 1965 година. Поразяват хора, домашни любимци, птици, прасета и едър рогат добитък. Този вид вируси нанасят поражения на дихателната система, стомашно-чревния тракт и нервната система.В най-ранен етап на болестта симптомите са повишена температура и кашлица. Състоянието лесно може да се усложни при по-възрастни хора и пациенти с хронични заболявания. Преди дни Мария Ван Керхов от отдела по нови болести към СЗО съобщи, че новият тип коронавирус се предава по въздушно-капков път от човек на човек. До вчера препоръките на организацията бяха да не се ограничава търговския обмен и туристическия поток в района, но на утрешната среща Световната здравна организация ще реши дали да обяви международно извънредно положение.През 2002-2003 г. ТОРС отне живота на близо 650 души в Китай и Хонконг.", "date": "2020.01.21", "title": "СЗО свиква спешна среща заради новия вирус в Китай"}
{"url": "https://offnews.bg/ikonomika/stoian-mavrodiev-bbr-shte-investira-naj-malko-15-ot-kreditnia-si-por-719893.html", "text": "Като национална банка за развитие ББР планира да инвестира най-малко 15% от своя кредитен портфейл в проекти на енергоспестяващата икономика и еко иновации. Това обяви Главният изпълнителен директор на ББР Стоян Мавродиев във втория ден от Годишния икономически форум за Централна и Източна Европа, който се провежда във Виена. Днес той участва в панел, посветен на изграждането на устойчива икономика на ЕС.Безспорен успех на ББР бе пилотната Национална програма за енергийна ефективност на многофамилни жилищни сгради, посочи Мавродиев. Благодарение на програмата бяха реновирани 2 021 сгради в страната, което ще допринесе за значително намаляване на въглеродните емисии – с близо 309 хил. тона годишно. През следващите три години банката ще постави фокус върху „зелените“ инвестиции, като ще подкрепя проекти за производството на чиста енергия от възобновяеми източници, декарбонизация, екологични иновации, зелена общинска инфраструктура и устойчиво земеделие. „Българската банка за развитие ще подпомага още по-активно бизнеса в тази посока“, заяви Стоян Мавродиев по време на форума във Виена. По думите му, в очакване на новите европейски регулации компаниите трябва да получат най-добрия шанс да се адаптират. „ББР ще подкрепи тези, които намаляват въглеродния си отпечатък и са еко ориентирани“, допълни Мавродиев. За да сподели риска от несигурна възвръщаемост, банката планира да предложи гаранции и инструменти за споделяне на риска, както и дългосрочен заемен ресурс на компании в сектора.Стоян Мавродиев поясни, че банките за развитие в Европа ще имат ключова роля в зелената инвестиционна програма на Европейската комисия, ЕИБ и националните правителства. За стимулиране на екологичното развитие на икономиката и енергетиката ще бъдат направени и промени в националните законодателства. По време на форума ББР организира и специален уъркшоп, посветен на инвестициите в България, под надслов „Invest in Bulgaria – expand In Europe”. Семинарът представи инвестиционната среда в страната, приоритетите за развитие на устойчиво финансиране и възможностите за бъдещ растеж и интеграция в региона.", "date": "2020.01.21", "title": "Стоян Мавродиев: ББР ще инвестира най-малко 15% от кредитния си портфейл в екологични проекти"}
{"url": "https://offnews.bg/evropa/printc-hari-zamina-za-kanada-719882.html", "text": "Принц Хари е заминал вчера от Великобритания за Канада, съобщи британският вестник \"Дейли телеграф\". \"Херцогът на Съсекс е потеглил за Канада в 17,30 ч. от летище \"Хитроу\" след един от последните си ангажименти като член на кралското семейство\".Във Ванкувър го чакаха съпругата му Меган и синът им Арчи, които не е виждал, откакто обявиха оттеглянето си като старши членове на кралското семейство. Снощи по-малкият син на принцеса Даяна и принц Чарлз произнесе реч на благотворителна вечеря в Лондон в подкрепа на деца с ХИВ от Южна Африка. Херцогът на Съсекс за първи път коментира решението на семейството му да се оттегли от кралските задължения, последвано от решението на кралицата той и съпругата му да загубят титлите си \"кралски височества\" и обществените средства, на които досега имаха право.По-рано този месец принц Хари и Меган заявиха, че имат намерение \"да се оттеглят като членове на Кралското семейство, и да работят, за да станат финансово независими\".Принц Хари е шести в линията за наследяване на трона. ", "date": "2020.01.21", "title": "Принц Хари замина за Канада"}
{"url": "https://offnews.bg/futbol/tcska-udalzhava-dogovora-na-ispanski-zashtitnik-719895.html", "text": "В ЦСКА обмислят да активират клаузата за удължаване на договора на защитника Раул Албентоса. Испанецът подписа през юни 2019 за 1 плюс 1 година, пише \"Тема Спорт\".Клубът е заложил опция в неговия контракт и има определен срок, в който може да я активира, което сигурно ще се случи. На \"Армията\" са много доволни от Албентоса както по отношение на представянето му, така и като поведение извън терена.Испанецът е сред футболистите в най-добро кондиционно състояние, а се е вписал и доста бързо в колектива. Неслучайно той се превърна и в един от капитаните на отбора.Раул бе привлечен в ЦСКА, след като не беше играл цели 7 месеца, но веднага се наложи като титуляр и имаше много дълга серия без пропусната минута. Интерес към него не липсва, особено от родината му Испания, но той ще остане при \"червените\".Преди лагера в Марбея защитникът се бе прибрал до дома си във Валенсия, след което пътува с автомобил до хотела на отбора, който е настанен в Barcelo, на 15 километра от Марбея.ЦСКА има същата договорка за 1+1 години и с вратаря Густаво Бусато. Неговата клауза за удължаване се очаква също да бъде активирана. Бразилецът се наложи като титуляр от септември насам и се отличи с няколко ключови спасявания.Междувременно нападателят Тони Уот все още не се е присъдинил към лагера в Марбея. ЦСКА се завърна от Турция без него. Тогава треньорът Милош Крушчич заяви, че Уот отсъства по семейни причини, но не даде повече обяснения, нито уточни кога британецът ще се завърне при отбора.", "date": "2020.01.21", "title": "ЦСКА удължава договора на испански защитник"}
{"url": "https://offnews.bg/politika/bsp-kani-hidroinzheneri-za-reshavane-na-vodnata-kriza-719897.html", "text": "\"Вотът за недоверие не засяга само темата с водата. Проблемът с водата е системен и национален - има го в Шумен, Сливен, Търговище, Ловеч, Ботевград. В Перник проблемът е най-остър, но не бива да се съсредоточаваме само там. Проблемът е национален и се дължи на крайно некомпетентното управление на целия сектор”, коментира лидерът на БСП Корнелия Нинова. \"Уважавам казаното вчера от Йорданка Фандъкова, а именно - една криза не може да се потушава с потенциална нова криза. Трябва да бъдем съпричастни с каквото можем, но без да има риск за София\", смята Нинова. Според нея решението за ВиК холдинга е взето в кризисна ситуация, панически. \"Задава повече въпроси, отколкото дава отговори. Например - този холдинг няма да обхване цялата система, ще обхване 50-60% - там, където има държавно участие. В национален мащаб проблемът не се решава така - големи ВиК дружества остават извън него, така пак ще има различия”, подчерта Нинова. Тя допълни, че не става ясно какви изчисления аргументират тази сума от един милиард, който се отпуска.  „Няма експертиза за какво точно ще отиде този един милиард. Тези пари ги няма в бюджета. Откъде ще дойдат? Ще правят ли нов бюджет? Актуализация? Ще влиза ли в парламента?”, попита Нинова. Тя обърна внимание, че няма нито дума по тези въпроси от страна на управляващите. Тя припомни, че подобно „упражнение” са направили с язовирите преди година и половина. Тогава са били отпуснати 500 милиона извън бюджета с решение на МС. „След две години резултатът е такъв - 400 язовира са в предаварийно състояние, а 113 са с неизвестна собственост. Къде са 500-те милиона?”, попита още Корнелия Нинова.\"Без нито един документ, биз нито едно изчисление, решават да се прехвърли вода от един язовир в друг”, подчерта председателят на БСП и добави, че от левицата са поканили на „Позитано” всички големи авторитети, хидроинженери, енергийни специалисти, строили всички тези съоръжения на времето. „Те знаят за какъв обем са го строили, за какъв капацитет, къде може да има връзки и къде - не, какво да се избегне и къде може да има опасности. Това всичко ще обсъдим утре”, обяви тя. Нинова бе категорична, че политиците трябва да стъпят на експертиза и отбеляза, че от вчера са възникнали съмнения дали стената на Бели Искър ще издържи. По мнение на левицата първо трябва да се ремонтира стената и този, който не го е направил през последните 5 години, да си понесе отговорността. „Ами представете си, че нещо стане със стената? Не искаме да излагаме на риск гражданите на София”, заяви тя. По думите й една криза не може да се гаси с потенциална нова криза и необходимо първо да се гарантира липсата на опасности и след това да се действа стъпка по стъпка, за да се осигури вода на Перник.Нинова коментира още, че по мнението й политиците не са тези, които следва да дават експертно мнение. „Нашата работа e политическа. Добри закони, силен контрол, добро управление на сектора.  \"Традиционно ГЕРБ бягат от отговорност 10 години. В период, в който са държали цялата власт - изпълнителна, законодателна, областни управители, шефове на ВиК, по-голямата част от кметовете - да прехвърляш на минало управление е несериозно и е опит да избягаш от отговорност. Това вече не върви. Кой от миналото ти е виновен, че вчера беше открит боклук в Бургас, Варна, Плевен, Костинброд? Кой от преди 10 години ти е виновен, че министърът на финансите е подписал писмо за внасяне на 735 хиляди тона боклук от трети страни, от Африка? Тези боклуци са минали през митница - кой е виновен за това? А кой е виновен за увеличението на водата три пъти за последните 10 години?”, попита Нинова и акцентира, че управляващите са увеличили 300% цената на водата, взели са парите на хората, а в резултат - само 1% от мрежата е подновен. „Средно 60% от водата се губи, за 10 години не са направили нищо, но пак им е виновен някой от миналото. Сега опират в спасителното си решение, на съоражения, строени в миналото. Сега търсят спасение в строителството от онова \"лошо минало\", заяви още председателят на БСП. „Най-странна е позицията на патриотите, защото това е уникален патриотизъм. Патриотизъм, при който продаваш българско гражданство с фалшиви паспорти, е антипатриотизъм. Патриотизъм, в който стигаш дотам да тровиш собствения си народ, е антипатриотизъм. Да го изтрият това „патриоти” от заглавието си”, коментира Нинова.", "date": "2020.01.21", "title": "БСП кани хидроинженери за решаване на водната криза"}
{"url": "https://offnews.bg/obshtestvo/nad-250-nachalni-uchiteli-uchastvaha-v-informatcionni-sreshti-na-initc-719890.html", "text": "Повече от 250 начални учители от пилотните 100 училища в София, Пловдив и Варна се включиха в информационните срещи, проведени от специалисти от Асоциация „Родители“. Те поставиха начало на инициативата „Умници гладници“, която цели по забавен и интересен начин да представи темата за балансираното хранене на децата в училище. По време на срещи педагозите бяха запознати с формата и регламента на конкурса, като допълнително получиха и специално разработени материали, с насоки по темата, подготвени от проф. Людмила Иванова - преподавател по хранене и диететика в Медицински факултет на СУ „Св. Климент Охридски.„Радвам се за успешния старт на инициативата и се надявам много учители да я припознаят и да кандидатстват със своя клас. Вярвам, че заедно с родителите те могат да имат най-голямата роля и принос във формирането на хранителни навици при децата“, сподели Милена Драгийска, главен изпълнителен директор на Лидл България.„Благодарим за ползотворната работа с учителите и сме щастливи, че инициативата среща голям интерес от тяхна страна“, каза Яна Алексиева, изпълнителен директор на Асоциация „Родители“.В момента инициативата навлезе в решителната си конкурсна фаза. В нея всички начални учители от трите области могат да кандидатстват със своя разработка на урок по здравословно и балансирано хранене. По този начин те ще получат възможност техният урок да бъде включен в специален сборник, съдържащ най-добрите 15 методически разработки, в помощ на учители и родители.Голямата изненада е участието на шеф готвачите Манчев и Шишков в специални събития, посветени на здравословното хранене. Топ готвачите ще готвят заедно с ученици от трите класа, избрани на лотариен принцип от селектираните 15.Срокът за подаване на разработките е 31.01.2020 г.", "date": "2020.01.21", "title": "Над 250 начални учители участваха в информационни срещи на инициативата 'Умници гладници'"}
{"url": "https://offnews.bg/temida/35-godishen-mazh-e-zadarzhan-za-palezha-na-kashtata-na-advokat-iren-sa-719903.html", "text": "35-годишен мъж е задържан за палежа в къщата на известния адвокат Ирен Савова в Ихтиман. Той е с множество криминални прояви.Младият мъж е в ареста за 24 часа, но прокуратурата ще настоява да остане в ареста за постоянно.По информация на Нова тв се разследва поръчка. Има данни, че мъжът е следил Савова известно време.Палежът бе извършен на 15 януари около 3 часа сутринта. Ирен Савова бе адвокат на държавата по делото за Царските имоти, както и на Биляна Петрова по делото „Иванчева”.", "date": "2020.01.21", "title": "35-годишен мъж е задържан за палежа на къщата на адвокат Ирен Савова"}
{"url": "https://offnews.bg/futbol/nova-naredba-vadi-stadionite-bez-kozirki-i-toaletni-ot-parva-liga-719898.html", "text": "От 1 януари 2020 година важи нова наредба за национално и клубно лицензиране в България. Тя определя различните критерии, които родните клубове и трябва да покрият, за да вземат лиценз.Много интересни са критериите за стадионите, които доста от клубовете ще се затруднят да покрият, като сред тях попадат грандовете Левски и ЦСКА.Първият е за минимален капацитет на стадионите. За Първа лига той е намален наполовина, до 1500 места за сядане. За Втора лига местата трябва да са минимум 800.Друг критерий определя покритите места на стадионите. В наредбата пише, че е препоръчително минимум 7% от седящите места да бъдат покрити с козирка. Ако критерият не е изпълнен, клубът може да бъде санкциониран. БФС, позовавайки се на изискванията на УЕФА, препоръчва 1/3 от седящите места да бъдат покрити.Това означава, че стадион за 15 хил. души трябва да има поне 1050 покрити места. А е препоръчително покритите места да са минимум 5000. Арената на Левски \"Георги Аспарухов\" например остана без козирка след изграждането на новия сектор.Друг доста любопитен критерий е броят на тоалетните по нашите стадиони. В правилника пише, че минималният брой трябва да бъде както следва: 1 тоалетна и 1 писоар за 50 мъже; 1 тоалетна със седалка за 20 жени. Тоест на 15 000 зрители (14 500 мъже и 500 жени) задължително е да има 290 тоалетни и 290 писоара за мъже; 25 тоалетни със седалки за жени.Тъй като има стадиони, които не могат да покрият този критерий (например на \"Българска армия\" въпросът е решен с химически тоалетни), БФС е решил да направи следните изключения: 1 тоалетна за 125 зрители - мъже; 1 тоалетна за 50 зрители - жени. Т.е. за 15 000 зрители (14 500 мъже и 500 жени) задължително е да има: 116 тоалетни - мъже; 10 тоалетни - жени.Клуб, който не може да покрие новите наредби, ще трябва да домакинства на чужд стадион.", "date": "2020.01.21", "title": "Нова наредба вади стадионите без козирки и тоалетни от Първа лига"}
{"url": "https://offnews.bg/futbol/krasen-kralev-interesat-na-levski-po-vazhen-li-e-ot-tcelia-balgarski-719899.html", "text": "Министърът на младежта и спорта Красен Кралев сподели и мнението си относно спорното предложение за промени в Закона за хазарта, като заяви, че ги подкрепя изцяло, защото те ще донесат повече пари за българския спорт.Той бе част от церемонията \"Нощта на шампионите\", в която отново бяха наградени някои от най-заслужилите български спортисти през 2019 година.\"Вижте, тези промени, така, както са предложени, водят до по-големи приходи в БСТ, респективно в министерството. По принцип бюджетът на Спортното министерство е около 80 милиона лева. От тях 50 милиона отиват за спортните дейности, за спорт за високи постижения, за ученически спорт и за масов спорт. При така предложените промени, тези средства ще бъдат увеличени двойно. Тоест, ще имаме достатъчно средства да подкрепим федерациите, клубовете с почти двойни бюджети. Така че, това е нещо добро за българския спорт\", каза Кралев.Веднага след това той бе попитан дали не е по-добре да се увеличи данъкът на частните хазартни игри.\"Това е въпрос към министъра на финансите. Аз коментирам пряко парите за спорт. Те идват основно от БСТ. От тези 80 милиона, които получаваме като бюджет, 30 милиона идват от тотализатора. Така че тези промени ще доведат до увеличение на приходите. Останалите техники са предмет на коментар. Това е нещо, което ще донесе повече пари за българския спорт и няма как да не го подкрепям, сподели министърът.Той бе помолен да коментира и как тези промени ще се отразят на Левски.\"Не мога да коментирам в момента какво ще се случи с Левски. Това си е решение на собствениците и на ръководството на футболния клуб. Тук става въпрос за регулация на хазартния бизнес. Мисля, че всяка държава има право да регулира бизнеса. Смятате ли, че това са действия пряко насочени към футболен клуб Левски?От едната страна стои целият български спорт, а от другата страна интересът на футболен клуб Левски. Това ли искате да кажете? Че интересът на Левски е по-важен от целия български спорт? Вие ги противопоставяте, аз не ги противопоставям. Вие ме питате дали тези промени са за добро. Аз ви казвам, че тези промени ще донесат 50 милиона повече за българския спорт. Това ми е коментарът, нямам друг коментар по тази тема\", коментира Кралев.", "date": "2020.01.21", "title": "Красен Кралев: Интересът на Левски по-важен ли е от целия български спорт?"}
{"url": "https://offnews.bg/tenis/sharapova-otpadna-ot-otkritoto-parvenstvo-na-avstralia-namekna-za-ott-719901.html", "text": "Бившата световна номер 1 в женския тенис Мария Шарапова отпадна от турнира от Големия шлем - Откритото първенство на Австралия. Рускинята отстъпи с 3:6, 4:6 пред Дона Векич.В първия сет срещата бе равностойна, като и двете взимаха подаванията си, докато не се стигна до четвъртия гейм, в който хърватката проби на 40. В петия гейм тя затвърди пробива, след което отново взе подаването на Шарапова - 5:1. Маша веднага направи рибрейк, но той не беше достатъчен и откриващата част отиде на сметката на Векич.Във втория сет първа Векич загуби сервиса си, но рускинаята не съумя да задържи преднината си и да вкара мача в трети сет, загуби на два пъти подаването си и в крайна сметка си тръгна рано-рано от Австралия.Шарапова е шампионка в турнира от 2008 година. Сега тя участва в основната схема с \"уайлд кард\". Маша пропусна голяма част от миналия сезон заради проблеми с рамото.Рускинята говори след загубата от Дона Векич в първия кръг и видимо беше крайно разочарована от представянето си. Шарапова не даде гаранции, че ще се върне на кортовете в \"Мелбърн Парк\".\"Имах щастието да бъда тук благодарение на Крейг Тили (директор на турнира) и екипа му, които ми позволиха да бъда част от това събитие. Трудно ми е да кажа какво ще се случи след 12 месеца.Колкото и трудно да ми беше, довърших мача, макар и не по начина, по който исках. Не знам дали ще играя повече в Австралия. Нямам кристална топка, която да ми каже дали мога, но аз бих искала\", каза Шарапова.", "date": "2020.01.21", "title": "Шарапова отпадна от Откритото първенство на Австралия, намекна за оттегляне"}
{"url": "https://offnews.bg/tenis/zhoro-pentagrama-za-ekipa-na-grigor-kich-719919.html", "text": "Известният дизайнер Георги Георги - Жоро Пентаграма не е очарован от анцуга на първата ни ракета Григор Димитров. Тенисистът ни втрещи аудиторията още с появата си на корта в Мелбърн за първия си мач, а облеклото му стана обект на насмешки, като мнозина го сравниха с пижама.В някои от коментарите фенове се питат това ли е резултатът от модните съвети на бившата му приятелка Мария Шарапова. Самият Григор защити облеклото си, като каза, че обича да е различен. Самият анцуг е на производителя Nike и е създаден в колаборация с дизейнерката Кейси Байърнс, която работи също с Ник Кирьос и Бианка Андрееску.\"Анцугът на Гришо действително прилича на пижама. Големите бранове често вадят абсурдни неща в стремеж да се харесат на всички вкусове. Ако не е облечен по договор, значи такъв си му е вкусът на Григор. Подобен анцуг би подхождал на някой рапър, при тях кичът е издигнат в култ.Но за спортист от неговия ранг е малко странно. Или иска да разчупи клишето и протокола, или просто това си му харесва. Възможно е и жена да му е повлияла. Само той може да каже къде е причината\", коментира Пентаграма пред \"България Днес\".", "date": "2020.01.21", "title": "Жоро Пентаграма за екипа на Григор: Кич!"}
{"url": "https://offnews.bg/zdrave/mazh-i-zhena-s-shans-za-nov-zhivot-sled-babrechna-transplantatcia-719894.html", "text": "Две трансплантации на бъбрек са извършени в УМБАЛ \"Александровска\". Шанс за нов живот получиха 58-годишна жена от Петрич, която е на диализно лечение от 2011 г., и 47-годишен мъж от Пазарджишко с хронична бъбречна недостатъчност, съобщават от лечебното заведение.Донор е 36-годишна жена, чиито близки решиха да дарят органите й след констатирана мозъчна смърт.Двамата реципиенти са показали най-голям процент органна съвместимост с донора сред общо 6 поканени от листата на чакащи. В момента са в стабилно общо състояние и се възстановяват в Клиниката по анестезиология и интензивно лечение на болницата.Екипът на УМБАЛ \"Александровска\" изказва искрени съболезнования на близките на починалата жена и адмирира хуманното решение да дарят органите ѝ за спасяването на човешки живот в най-трудния за тях момент.", "date": "2020.01.21", "title": "Мъж и жена с шанс за нов живот след бъбречна трансплантация"}
{"url": "https://mamaninja.bg/%D0%BE%D0%B1%D1%89%D0%B5%D1%81%D1%82%D0%B2%D0%BE/%D0%B8%D1%81%D1%82%D0%BE%D1%80%D0%B8%D0%B8/item/3918-posledniyat-dom", "text": "", "date": "2020.01.21", "title": null}
{"url": "https://offnews.bg/obshtestvo/noi-izbira-sanatoriumi-za-profilaktika-i-rehabilitatcia-prez-2020-719921.html", "text": "Националният осигурителен институт (НОИ) открива процедура за избор на изпълнители на дейността по профилактика и рехабилитация за 2020 г. на основание решение на Надзорния съвет на института от 15 януари т.г. и във връзка с чл. 21 от Наредба № 1 от 13 февруари 2007 г. за ползване и изплащане на паричните помощи за профилактика и рехабилитация. Крайният срок за подаване на предложенията за участие в процедурата е 21 февруари (петък) 2020 г.Задължителните изисквания към изпълнителите на дейността по профилактика и рехабилитация през 2020 г., условията за финансиране на дейността и подробни указания за подготовката на предложението за нейното изпълнение са публикувани на интернет страницата на НОИ в .През 2019 г. НОИ сключи договори с 20 юридически лица за общо 51 изпълнители на дейността по профилактика и рехабилитация. Предвидените средства за програмата бяха в размер на 20 103 061 лв., като от тях се възползваха общо 45 005 правоимащи лица.Финансирането на дейността по профилактика и рехабилитация през 2019 г. се реализира при следните условия:– средства за не повече от 4 основни диагностични и терапевтични процедури дневно (вкл. прегледи и изследвания) по цени, утвърдени от Надзорния съвет на Националния осигурителен институт (НОИ);– частична парична помощ за хранене в размер на 7.00 лв. за един храноден;– лимит за една нощувка в размер на 18.00 лв.Паричните помощи за профилактика и рехабилитация се отпускат на лица с установени заболявания и след преценка на лекуващия лекар, еднократно в една календарна година за 10 дни престой.", "date": "2020.01.21", "title": "НОИ избира санаториуми за профилактика и рехабилитация през 2020"}
{"url": "https://offnews.bg/kultura/preporachvame-vi-chamkoria-v-teatar-azarian-719841.html", "text": "Заповядайте на едно незабравимо, невъобразимо смешно, вълнуващо и съдбоносно пътешествие с омнибуса на бае Славе. То ще ви отведе назад във времето до 1928-ма година. Ще изминете пътя от София до Чамкория с простосърдечния и изключително духовит герой на Захари Бахаров. По романа на Милен Русков.Бае Славе на път към Чамкория октомври 1928 г.Режисура: Явор ГърдевУчастват: Захари БахаровСценография: Светослав КокаловТеатър Азарян; 21.01; 19.30 часа. Билети .", "date": "2020.01.21", "title": "Препоръчваме ви: 'Чамкория' в Театър Азарян"}
{"url": "https://offnews.bg/tehnologii/nova-godina-nov-samsung-v-magazinite-na-vivacom-719920.html", "text": "От днес новият Samsung Galaxy A51 вече е наличен в магазините на VIVACOM и онлайн на сайта на цена от за 23.98 лв. на месец с план Smart L+. Смартфонът има елегантен и изчистен дизайн и е страхотен помощник в натовареното ежедневие.Samsung Galaxy A51 използва зашеметяващия Super AMOLED 6,5-инчов Инфинити FHD+ дисплей, със съотношение 20:9, който осигурява оптимално изживяване на картината и по-наситени цветове.Моделът идва с четири основни камери на гърба - 48 МР основен обектив, осигуряващ по-ясни и ярки снимки независимо дали е ден или нощ, 12 МР ултраширокоъгълен обектив, обхващащ 123 градусово зрително поле. В камерата са включени и 5 МР обектив за дълбочина на кадрите, който добавя ефекти на функцията „Фокус на живо“ към всяко изображение и 5 МР макро обектив, който запечатва и най-фините детайли и заедно с опцията за замъгляване на фона отличава още повече основния обект.Samsung Galaxy A51 е снабден и с режима Super Steady осигуряващ повече стабилност при заснемане в движение, за по-плавни и фокусирани видеоклипове. За любителите на селфитата, моделът разполага с 32 МP селфи камера със селфи фокус, който нежно замъглява фона и кара лицата да изпъкнат.Смартофонът използва 8-ядрения процесор Exynos 9611 (Quad 2.3 GHz + Quad 1.7 GHz) и батерия с капацитет 4000 mAh, което го прави много подходящ за продължително използване като гледане на видео или игри. Устройството разполага с 4 GB RAM и 128 GB вградена памет, както и със слот за MicroSD карта до 512 GB.Samsung Galaxy A51 има вграден в дисплея сензор за пръстов отпечатък за по-голяма сигурност, а за по-лесно използване поддържа и лицево разпознаване. Моделът е снабден и с нощен режим, осигуряващ по-приятна работа през тъмните часове. Предлага се в черен цвят, а скоро ще е наличен в бял и син цвят.", "date": "2020.01.21", "title": "Нова година - нов Samsung в магазините на VIVACOM"}
{"url": "https://offnews.bg/sviat/es-gotvi-globi-i-sanktcii-ako-velikobritania-ne-spazva-sdelkata-za-br-719906.html", "text": "Глоби и прекратяване на преференциалния достъп до европейския пазар - пред това ще бъде изправена Великобритания, ако наруши условията на подготвяната сделка за отношенията си с ЕС след Брекзит.Предупреждението дойде от Еврокомисията в презентация, показана на дипломати от ЕС и цитирана от POLITICO и Financial Times.В становището на Еврокомисията се посочва, че ЕС настоява бъдещите му отношения с Обединеното кралство да се ръководят от \"ефективни договорености за управление, надзор, прилагане и преглед\" на клаузите на сделката за Брекзит.Брюксел иска гаранции от страна на властите в Лондон, че ще се съобразяват с европейските регулации за опазване на природата, социалните въпроси и конкуренцията.А посланията от Острова не са окуражаващи - през уикенда британският финансов министър Саджид Джавид, че страната му няма да се съобразява с правилата на ЕС.Затова и ЕК предвижда да има нова, съвместна комисия за решаване на спорове между Брюксел и Обединеното кралство чрез медиация. Ако медиацията не успее, споровете ще бъдат решавани от Съда на ЕС в Люксембург.", "date": "2020.01.21", "title": "ЕС готви глоби и санкции, ако Великобритания не спазва сделката за Брекзит"}
{"url": "https://offnews.bg/tenis/grigor-dimitrov-izliza-sreshtu-amerikanetc-vav-vtori-krag-v-melbarn-719880.html", "text": "Американецът Томи Пол ще бъде съперник на Григор Димитров във втори кръг на турнира от Големия шлем - Откритото първенство на Австралия в Мелбърн.Намиращият се на 80-о място в световната ранглиста представител на САЩ елиминира в първия кръг аржентинеца Леонардо Майер.Мачът между двамата бе доста оспорван и завърши при резултат 4:6, 6:4, 6:4, 6:4 за Пол. Срещата продължи 2 часа и 41 минути.Григор също преодоля аржентинец на старта след четирисетов мач. Той се справи с Хуан Игнасио Лондеро след 4:6, 6:2, 6:0, 6:4.", "date": "2020.01.21", "title": "Григор Димитров излиза срещу американец във втори кръг в Мелбърн"}
{"url": "https://offnews.bg/politika/sadat-spria-niama-takava-darzhava-slavi-pravi-niama-takav-narod-719939.html", "text": "Върховният касационен съд (ВКС) не разреши днес регистрацията на партията на Слави Трифонов “Няма такава държава”. През декември миналата година Софийският градски съд не позволи регистрацията, тъй като в логото на партията е вплетен българският флаг, което не е разрешено според закона за политическите партии. Решението на ВКС е окончателно и не подлежи на обжалване.Решението на Софийският градски съд, освен от Трифонов, се обжалва и от Софийска градска прокуратура (СГП), което е прецедент. Няма случай в най-новата история на България прокуратурата да е обжалвала забрана за регистрация на партия.“Прието е, че символът на партията по начина на словесното му описание в Устава u – „отворена човешка длан в син цвят, в която са интегрирани цветовете бяло, зелено, червено“, допълнително изяснен с негово графично изображение, не опровергава породеното от вида му съмнение, че е използвано националното знаме”, пише в днешното решение на ВАС. За това тричленният състав на ВКС приема, че касационната жалба и подаденият от СГП протест са неоснователни.Прокуратурата зад СлавиОт решението на ВАС се разбира, че от Висша касационна прокуратура също са се застъпили за регистрацията на партията на телевизионният водещ с довод, че има регистрирани други политически субекти “в чиито символи се съдържат елементи на националното знаме”. “Съдебният състав на ВКС изцяло споделя изразеното в обжалвания съдебен акт разбиране, че евентуалната незаконосъобразна регистрация на друга политическа партия (партии), която е допусната от регистърен съд в нарушение на чл. 5, ал. 1 от ЗПП, не може да е основание за възприемането u като приложима съдебна практика, която по съображения, черпени от принципа за равенство на политическите субекти, да бъде продължена и чрез обжалвания съдебен акт”, пише в съобщението на ВАС. „Визираният в касационната жалба и протеста принцип, както законосъобразно е счел СГС, изисква равно прилагане на закона по отношение на всички правни субекти, а не равното му неприлагане по отношение на същите“, категорични са върховните съдии.От ВАС смятат, че отказът за регистрация не е твърде драстична мярка, тъй като може отново да се поиска регистрация на партията, като този път се спази закона.Слави ще регистрира партия \"Има такъв народ\" с други цветове\"Днес Върховният касационен съд отказа регистрацията на партия „Няма такава държава“, защото използвала цветовете на българското знаме.Ами, добре. Това ли измислихте? Е, много сте умни, няма що! Така ли мислите, че ще ни спрете? С боички и с наименования?Важно е съдържанието, а не опаковката.Затова, ние, същите хора, със същите идеи, със същото съдържание и със същите намерения, ще регистрираме нова партия. С ново име и други цветове!Влизам в регистрация на партия, която ще се нарича „Има такъв народ“ и в логото си ще има съвсем други цветове. Чакам ви да видя какво ще измислите сега!\"Слави Трифонов – свободен гражданин със свободен дух\", това написа в отговор Слави Трифонов в личния си профил във фейсбук. Документи за регистрация на партия \"Няма такава държава\" бяха внесени в СГС на 5 октомври. ден след като започна излъчване и телевизията на Трифонов \"7/8 TV\". Първи гост в предаването \"Студио Хъ\" с водещ Тошко Йорданов бе Мая Манолова.На заседанието на съда при регистрацията адвокатите на формацията поискаха да бъдат уточнени два детайла - че името на партията не е отрицание на държавността и че символът не е нарушение на законовата забрана за ползването на българското знаме в партийни символи.Според тях името \"Няма такава държава\" не е отрицание, а напротив - означавало \"Няма такава хубава държава\". Ако партията бъде допусната в политиката, държавата ще стане по-хубава, както се вижда от уставните намерения на формацията.Въпреки, че все още няма регистрация социологически проучват дават на партията четвърто място и сигурно влизане в парламента. ", "date": "2020.01.21", "title": "Съдът спря Няма такава държава, Слави прави Няма такъв народ"}
{"url": "https://offnews.bg/tenis/nadal-zapochva-uchastieto-si-v-melbarn-vizhte-programata-za-vtornik-719871.html", "text": "Световният номер 1 в мъжкия тенис ще започне участието си в турнира от Големия шлем - Откритото първенство на Австралия днес. Матадора ще се изправи срещу Уго Делиен.Освен това, на корта ще видим Даниил Медведев, Каролина Плишкова, Мария Шарапова, Симона Халеп и Александър Зверев, които също ще стартират участието си в надпреварата.Днес ще стане известен и съперникът на Димитров. Той ще бъде определен в двубоя между Леонардо Майер и Томи Пол, които ще играят втори мач на Корт 12.Иначе ще се изиграят близо 100 двубоя, като причина за това е дъждът, който обърка и затрудни програмата за първия ден. В голяма част от деня беше възможно да се играе само на закритите три арени, което автоматично пренасочи десетки срещи от понеделник за вторник.\"Род Лейвър Арина\", начало 02:00 часа българско време:К. Младенович - К. ПлишковаД. Векич - М. ШараповаР. Надал - У. ДелиенВечерна сесия, начало 10:00 часа:Д. Медведев - Ф. ТиафоЕ. Чокиарето - А. Кербер\"Маргарет Корт Арина\", начало 02:00 часа:Б. Бенчич - А. ШмиедловаА. Манарино - Д. ТиймА, Томлянович - А. СевастоваВечерна сесия, начало 10:00 часа:Д. Бреди - С. ХалепМ. Чекинато - А. Зверев\"Мелбърн Арина\", начало 02:00 часа:П. Херцог - Р. ПетершонМ. Кийс - Д. КасаткинаД. Джумхур - С. ВавринкаНе преди 07:00 часа:А. Попирин - Ж. ЦонгаНе преди 10:00 часа:Н. Кириос - Л. Сонего\"1573 Арина\", начало 01:30 часа:Й. Конта - О. ЖабурР. Опелка - Ф. Фонини (6:3, 7:6, 1:0)Е. Гулбис - Ф. Оже-АлиасимЕ. Свитолина - К. БултерНе преди 07:00 часа:Г. Монфис - Й. ЛуК. Суарес Наваро - А. СабаленкаКорт 3, начало 01:30 часа:Д. Милман - Ю. ЮмберД. Томпсън - А. БубликГ. Мугуруса - Ш. РоджърсИ. Бегу - К. БертенсНе преди 07:00 часа:Д. Гофен - Ж. ШардиЕ. Мертенс - Д. Ковинич", "date": "2020.01.21", "title": "Надал започва участието си в Мелбърн, вижте програмата за вторник"}
{"url": "https://offnews.bg/tenis/rafael-nadal-zapochna-pohoda-si-v-melbarn-s-bezproblemna-pobeda-719896.html", "text": "Световният номер 1 в мъжкия тенис Рафаел Надал се класира безпроблемно за втория кръг на турнира от Големия шлем - Откритото първенство на Австралия. Матадора победи Хуго Делиен с 6:2, 6:3, 6:0, като срещата между двамата продължи 2 часа и 2 минути.Испанецът започна доста агресивно в първия сет. Рафа поведе с 5:0, като едва в третия си опит Делиен взе своето подаване. Противно на играта Надал допусна пробив за 5:2, но още в следващия гейм поправи грешката си и затвори сета - 6:2.Втория сет също мина под диктовката на Матадора, като и в нея обаче той допусна пробив при 4:2 в своя полза. Моментален рибрейк му даде възможност да сервира за приключване на сета, която Надал използва - 6:3.В третата част Надал не остави съмнения за огромното си превъзходство над световния №73, който явно вече се беше примирил със съдбата си и не успя да запише дори гейм на сметката си.Така Надал продължава във втория кръг където ще се изправи срещу победителя от двойката Федерико Делбонис - Жоао Соуса. Матадора преследва титла №20 от Големия шлем, с която може да изравни рекорда на швейцарската легенда Роджър Федерер. Рафа не е печелил титлата в Мелбърн от 11 години. \"Щастлив съм, че започнах позитивно. Много съм доволен и развълнуван да бъда отново в Мелбърн. Този корт ми носи страхотни спомени и много позитивна енергия\", сподели Надал секунди след победата си.Австриецът Доминик Тийм също записа чиста победа на старта, след като надви френския си съперник Адриан Манарино с 6:3, 7:5, 6:2. Петият в схемата загуби подаването си за 4:4 във втория сет, но върна пробива след разиграване с 28 удара в края и спечели частта.Тийм довърши победата със седмия си ас и отстрани Манарино след 2:21 часа на корта. Следващият съперник на 26-годишния австриец ще бъде излъчен от срещата между испанеца Алберт Рамос-Винолас и австралийския участник с \"уайлд кард\" Алекс Болт.", "date": "2020.01.21", "title": "Рафаел Надал започна похода си в Мелбърн с безпроблемна победа"}
{"url": "https://offnews.bg/obshtestvo/tetc-sliven-ne-izgariame-opasni-otpadatci-719938.html", "text": "ТЕЦ Сливен не изгаря опасни отпадъци, заяви директорът на топлоцентралата инж. Павлин Костов пред БНР.Изказването е по  на прокуратурата, ДАНС, Икономическа полиция и РИОСВ по разпореждане на главния прокурор Иван Гешев.ТЕЦ-ът изгаря между 3 и 4% модифицирано гориво и притежава комплексно разрешително за изгаряне на отпадъци, подчерта Костов. Той допълни, че в ТЕЦ Сливен се изгаря RDF гориво и биомаса от България и няма внос. \"Проверката не констатира нарушения и не установи нерегламентирани практики\",  добави той.Инженер Костов отрече, че ТЕЦ-ът ползва вода от язовир \"Асеновец\". \"Ние ползваме техническа вода, която идва от река Тунджа, не питейна и не от язовир.\"Относно нападките на екоактивистите, че RDF се изгаря с въглищна пепел, а след това във въздуха се отделят фурани и диоксини Костов категорично заяви, че това твърдение не отговаря на истината. В петък от 10 часа ТЕЦ Сливен ще отвори врати за всички граждани и организации, които искат да се запознаят с метода на горене на отпадъци и биомаса.", "date": "2020.01.21", "title": "ТЕЦ Сливен: Не изгаряме опасни отпадъци"}
{"url": "https://offnews.bg/obshtestvo/goliam-sechko-li-slanchevo-i-do-9-gradusa-dnes-719876.html", "text": "Днес атмосферното налягане е значително по-високо от средното за месеца, през деня слабо ще се понижи, показва прогнозата за времето на НИМХ.Сутринта на места в котловините видимостта за кратко ще е намалена. През деня ще преобладава слънчево време, с по-значителна облачност преди обяд над Източна България. Ще духа слаб, в Дунавската равнина и по Черноморието - до умерен северозападен вятър. Дневните температури ще се повишат и максималните ще са между 4° и 9°.Над планините ще е слънчево. Ще духа умерен север-северозападен вятър. Ще се затопли и максималната температура на 1200 метра ще е около 4°, на 2000 метра – около минус 1°.Над Черноморието ще е предимно слънчево, с временни увеличения на облачността в часовете до обяд. Ще духа до умерен север-северозападен вятър. Максимални температури на въздуха между 5° и 8°. Температурата на морската вода е около 7°. Вълнението на морето ще е 2-3 бала, с тенденция през деня да отслабва.", "date": "2020.01.21", "title": "Голям Сечко ли? Слънчево и до 9 градуса днес"}
{"url": "https://offnews.bg/ikonomika/stroitelna-firma-ostavi-bez-tok-nad-4300-zhiteli-na-simeonovo-bistrit-719944.html", "text": "При несъобразени изкопни работи в ранния следобед на 21 януари строителна фирма скъса кабел 20 киловолта, собственост на ЧЕЗ Разпределение в София, и остави без електрозахранване за около 40 минути над 4300 клиенти на компанията в Симеоново, Бистрица и Железница. Това е втори скъсан кабел от несъобразени строителни дейности в столицата от началото на годината.ЧЕЗ Разпределение България призовава фирмите да координират с компанията поне две седмици предварително къде и кога ще извършват изкопни дейности. Това може да става на телефон 0700 10 010 или на имейл кlienti@cez-rp.bg.", "date": "2020.01.21", "title": "Строителна фирма остави без ток над 4300 жители на Симеоново, Бистрица и Железница"}
{"url": "https://offnews.bg/112/bez-sleda-izchezna-26-godishna-majka-na-dve-detca-719877.html", "text": "Вече 14 дни е в неизвестност 26-годишна майка на две деца от врачанското село Нивянин. Две седмици без резултат я издирват всичките й близки и приятели, съобщи Нова телевизия.В претърсването на всички пусти къщи, крайселски местности, около реката и близките гори са се включили дори доброволци, но от младата жена няма следа.В деня на изчезването си Радинела е била на работа в детската градина в селото.Тръгнала без дори да види децата си, които били в същото учебно заведение. Съпругът й Николай Златков дошъл да я търси в края на работния й ден, но разбрал, че е изчезнала. Той разказа, че я е търсил навсякъде около селото, но следа от нея нямало.Майката на Радинела Анжела Иларионова се прибрала от чужбина след изчезването й.Анжела споделя, че се страхува от вероятността дъщеря й да е сложила край на живота си. Съпругът й признава, че между тях е имало скандали, но не вярва изчезването й да е свързано с това. Местните допускат три вероятности – да е сложила край на живота си, да е отвлечена и убита, или просто да е избягала от мъжа си.", "date": "2020.01.21", "title": "Без следа: Изчезна 26-годишна майка на две деца"}
{"url": "https://offnews.bg/kultura/adel-se-zavrashta-neuznavaema-i-s-nov-album-719941.html", "text": "След 5-годишна пауза Адел се завръща. Променената до неузнаваемост певица подготвя нов албум, с който ще зарадва феновете си през 2020 г.Информацията е потвърдена от мениджъра на певицата – Джонатан Дикинс. Той заяви пред Music Week, че Адел подготвя нов албум след последния си супер успешен проект от 2015 г. - \"25\" и добавя, че \"колкото по-бързо излезе албумът, толкова по-добре\".Британската изпълнителка загатна за новия албум на последния си рожден ден. Тогава тя сподели:Миналата година Адел обяви също, че официално се разделя със съпруга си Саймън Конеки, от когото има син. Двамата бяха заедно 7 години.Британската звезда бе заснета наскоро на плажа на карибския о-в Ангуила. Снимките предизвикаха коментари в социалните мрежи колко много е отслабнала изпълнителката.", "date": "2020.01.21", "title": "Адел се завръща - неузнаваема и с нов албум"}
{"url": "https://offnews.bg/tenis/amerikanka-izpoti-simona-halep-v-melbarn-719942.html", "text": "Бившата светoвна номер 1 в женския тенис Симона Халеп се класира за втория кръг на турнира от Големия шлем - Откритото първенство на Австралия.Финалистката от 2018 година се размина на косъм от това да загуби първия сет срещу Дженифър Брейди, но все пак надделя над американката със 7:6 (5), 6:1.Мачът продължи 1 час и 36 минути. 28-годишната Халеп завърши с два аса, не направи двойни грешки и реализира пет пробива.Румънката бе колеблива в началото на първия сет и допусна да бъде пробита. След поредица от спечелени сервирания, Симона стигна до брейк над Брейди, за да изравни резултата след осем изиграни гейма.Американката измъкна труден 11 гейм при сервис на Халеп, за да поведе с 6-5. Американката пропусна възможността да спечели сервирането си, а с това и сета, позволявайки на Халеп да изравни и да вкара играта в тайбрек, където тя се наложи с 7:5.Румънката започна отлично втория сет, записа три пробива, спечели подаванията и не срещна проблеми до края на срещата.Следващата съперничка на Халеп в Мелбърн ще бъде японката Мисаки Дой, която победи Хариет Дарт с 2:6, 6:4, 7:6 (6).Елина Свитолина също намери място във втората фаза на турнира. Тя надигра 315-ата в света Кейти Бултер от Великобритания с 6:4, 7:5. Петата поставена украинка измъкна победата за 81 минути.Тя започна спокойно мача и затвори първия сет след 6:4, при сервис на Бултер. Вторият сет не започна толкова добре за нея и тя загуби първите два гейма. След това обаче успя да се върне в мача и да го приключи след 7:5.", "date": "2020.01.21", "title": "Американка изпоти Симона Халеп в Мелбърн"}
{"url": "https://offnews.bg/sviat/iranski-deputat-obiavi-3-mln-dolara-za-glavata-na-tramp-719925.html", "text": "Иранският депутат Ахмад Хамзес обяви награда от 3 милиона долара за този, който успее да убие американския президент Доналд Тръмп, предаде Ройтерс, позовавайки се на проправителствената агенция ИСНА.\"От името на хората на провинция Керман - ние ще платим награда от $3 млн. в брой на този, който убие Тръмп\", заявил Хамзес пред депутатите. Според депутата Техеран ще бъде защитен от заплахи, ако разполага с ядрено оръжие. Той добавил, че Иран трябвало да произвежда ракети с далечен обсег, на които да бъдат монтирани \"нетрадиционни\" бойни глави.Керман е родният град на ген. Касем Сюлеймани, убит на 3 януари в града от американските въздушни сили с дрон на летище в Ирак. Депутатът не посочва дали това е решение на Върховния духовен лидер на Иран аятолах Али Хаменей, който управлява ислямската държава. В деня на убийството на Сюмеймани. Няколко дни по-късно председателят на Върховния съд на Иран Ибрахим Раиси заяви, че Техеран смята да преселдва Тръмп по съдебен път. „Нарушението на закона ще бъде преследвано. Ние сме длъжни да призовем президента на САЩ в качеството му на главен обвиняем. Няма да се откажем от това, той трябва да бъде осъден на международна арена“, подчерта Раиси.Организаторът на погребението на ген. Касем Сюлеймани обяви награда от 80 млн. долара за главата на Тръмп. Той призова всички иранци да дарят по един долар, за да се събере сумата.\"Ние ще дадем тези 80 милиона от нас като подарък на всеки, който донесе главата на човека, наредил убийството на голямата фигура на нашата революция. Всеки, който донесе главата на този побъркан с жълта коса, ще получи 80 милиона долара от името на великата иранска нация. Скандирайте, ако сте съгласни\", добавя организаторът.", "date": "2020.01.21", "title": "Ирански депутат обяви 3 млн. долара за главата на Тръмп"}
{"url": "https://offnews.bg/zimni/i-sofia-godzha-pristigna-za-startovete-v-bansko-719940.html", "text": "Примата в скоростните дисциплини на Италия София Годжа вече е у нас за стартовете от Световната купа в алпийските ски, които ще се проведат в Банско през уикенда.27-годишната италианка, която върви осма във временното генерално класиране, пристигна без придружител на летище София, откъдето отпътува за пиринския курорт.Последният сезон беше тежък за Годжа, която през по-голямата част от 2018 година беше недосегаема. В края на октомври 2018-а обаче тя чупи глезен, което нарушава плановете й, а след възстановяването записва няколко добри резултата, но все още е далеч от най-добрата си форма и е в сянката на сънародничката си Федерика Бриньоне, която през този сезон има 2 победи и 2 втори места, като върви на трето място във временното класиране.Като журналист от Инфронт в Банско идва и майката на Бриньоне - четирикратната победителка в стартове за Световната купа Мария Роса Куарио (Ит).В Банско вече е звездата Микаела Шифрин, която също доведе майка си, Естер Ледецка и други от звездите на белия спорт, които ще застанат на старт в петък, събота и неделя. Очакват се още първата в алпийската комбинация от олимпиадата Мишел Гизин (Швейц) и тази от световното Уенди Холденер (Швейц). Златната медалистка в спускането от Оре 2019 Илка Стухец (Слвн) също идва в Банско. Общо 57 състезателки от 14 нации ще карат в двете спускания и супергигантския слалом. Само Банско и канадския Лейк Луис от 20-те домакина на стартове в редовния сезон на Световната купа ще приемат по 3 скоростни дисциплини. 25 телевизии от цял свят ще отразяват пряко и на запис стартовете от Банско. Трите старта ще бъдат снимани с 28 камери, което е над стандартите дори за Шампионската лига по футбол.Билетите за Световната купа по ски в Банско се продават на първа станция на лифта и в София в магазин \"Максспорт\"на бул. \"България\". Еднодневен пропуск е 40 лева, а за двата дни - 70 лева. Децата до 12 години плащат по левче на ден, но с придружител.", "date": "2020.01.21", "title": "И София Годжа пристигна за стартовете в Банско"}
{"url": "https://offnews.bg/medii/mitko-dimitrov-v-konkursa-za-bnr-radioto-da-bade-predi-vsichko-predi-719889.html", "text": "\"Радиото да бъде преди всичко, преди личното облагодетелстване.\"Така кандидатът за генерален директор на БНР Митко Димитров обясни мотото на концепцията си \"Радиото преди всичко\".Димитров е четвъртият от шестимата кандидати, които СЕМ изслушва вчера и днес.Акцент в концепцията на Митко Димитров са програмите на Радиото, музикалните състави и антикризисните мерки в административен, управленски и кадрови план.\"Когато се спазват всички правила от директорите на програмите - от главните редактори, от зам.-главните редактори, от водещите, от репортерите, аз мисля, че проблем със свободата на словото няма да има. Не бих си позволил да звъня на никого и да му казвам как той трябва да реализира своето предаване и кого трябва да покани в ефир за свой събеседник\", коментира кандидатът по темата със свободата на словото в радиото.Димитров смята, че БНР трябва да бъде информационен лидер, а плурализмът да се спазва във всички предавания, а не само на ниво програма. Той предлага още да се създаде класификатор на длъжностите, за да няма ощетени във финансово отношение служители. Своите концепции днес представят още Даниела Манолова и Александър Велев. Вчера СЕМ изслуша Жени Гаджалова, Антон Митов и Андон Балтаков.Утре, 22-и януари, съветът ще определи с гласуване новия генерален директор.Конкурсът за шеф на БНР е извънреден. Той бе насрочен след кризата в радиото, възникнала само няколко месеца след началото нам мандата на предходния генерален директор Светослав Костов. В началото на септември, в разгара на протестите срещу избора на Иван Гешев за главен прокурор, Програма \"Хоризонт\" замлъкна в цялата страна за близо пет часа. СЕМ потърси отговорност за това от Костов, като прекрати предсрочно договора му.", "date": "2020.01.21", "title": "Митко Димитров в конкурса за БНР: Радиото да бъде преди всичко, преди личното облагодетелстване"}
