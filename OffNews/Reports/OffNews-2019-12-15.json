{"url": "https://offnews.bg/protesti/protestirashti-meditcinski-sestri-iskat-sreshta-s-borisov-717625.html", "text": "Пети национален протест се организира днес пред Министерския съвет с искане за реформа на здравната система, предаде БНР.Медиците настояват за среща с министър-председателя Бойко Борисов.Организатор на протеста е Синдикат на медицинските специалисти, който беше учреден преди дни. Мая Илиева, медицинска сестра и оглавяваща протестите заяви, че демонстрацията ще продължи през целия ден и през нощта на палатки, докато представители на Синдиката не бъдат приети за разговор с премиера Бойко Борисов. \"Искаме той да бъде гарант за това, което на нас са ни обещали, искаме да се променят правилата, искаме да има стандарти, искаме въвеждане на електронна здравна карта. Искаме да можем наистина да работим по тези правила. И разбира се искаме две минимални работни заплати, защото виждате, че нашите колеги заминават навън\", каза Илиева.Движението в района на Министерския съвет се осъществява нормално.На много места вече са увеличени заплатите, но останалите ще бъдат увеличени след 1 януари, не навсякъде, разбира се. Ние затова ще следим, за да си решаваме проблемите и да си променяме условията на труд, така че да бъдат адекватни и да отговарят на българското законодателство. Защото в момента 90% от болниците не работят по закона, заради това че няма кадри, заради многото часове извънреден труд, заради нерегламентираните дежурства 24-36 часа. Изключително много нарушения, за които ние ще сигнализираме като синдикат“, заяви Мая Илиева пред БНР.", "date": "2019.12.15", "title": "Протестиращи медицински сестри искат среща с Борисов"}
{"url": "https://offnews.bg/zimni/albert-popov-se-klasira-na-12-o-miasto-vav-val-d-izer-717626.html", "text": "Най-добрият ни скиор Алберт Попов, записа превъзходно представяне, класирайки се на престижното 12-о място в слалома от Световната купа във Вал д’Изер. Българинът остана 17-и в първия манш, а във втория се представи още по-силно и успя да подобри класирането си.Французинът Алекси Пинтуро пък зарадва местната публика, след като спечели надпреварата днес. Той бе най-бърз в първия манш, а във втория бе не по-малко блестящ и с общо време 1:47.91 минута зарадва френската публика.Втори оста Андре Мирер от Швеция, останал на 1.44 секунда зад победителя. Трети се нареди италианецът Стефано Грос, с изоставане от 3 стотни от Мирер.Норвежката звезда в ските Хенрик Кристоферсен се представи доста слабо в първия манш, но във втория успя да навакса сериозното си изоставане, класирайки се на четвърто място, като остана на една стотна от подиума.Много от участниците не завършиха първия манш, като сред отпадналите бяха французите Клеман Ноел, Жан-Баптист Гранж и Жулиен Лизеру. Швейцарецът Рамон Ценхойзерн пък допусна грешка във втория манш и не завърши, въпреки че бе с отличен шанс за място в тройката.Слаломът трябваше да се проведе вчера, но лошите атмосферни условия принудиха организаторите да го отложат за днес.", "date": "2019.12.15", "title": "Алберт Попов се класира на 12-о място във Вал д'Изер"}
{"url": "https://offnews.bg/zimni/tiril-ekhof-otvia-konkurentciata-v-presledvaneto-v-hohfiltcen-717629.html", "text": "Тирил Екхоф записа на сметката си първа победата в преследването на 10 километра в старт от Световната купа по биатлон в австрийския зимен център Хохфилцен.Норвежката бе една от двете състезателки днес, които успяха да уцелят всичките 20 мишени. Това и силното ѝ бягане я изстреляха към победата 29:14.6 минути.Хана Йоберг завърши на второ място. Шведката направи две наказателни обиколки и изостана на 25.8 секунди от Екхоф. Трета на 13.9 секунди остана норвежката Ингрид Тандреволд.Французойките Жустин Бреза и Ана Бескон, разделени от словачката Паулина Фиялкова, допълниха челната шестица. Италианката Доротея Вирер, която в петък спечели спринта, направи цели пет грешки в стрелбата и в крайна сметка завърши на девето място.За Екхоф това е седма победа в кариерата в Световната купа. Норвежката има четири триумфа в спринта и по един в преследването, индивидуалния старт на 15 километра и масовия старт на 12,5 км.Преследването на 10 километра в Хохфилцен мина без български представители.", "date": "2019.12.15", "title": "Тирил Екхоф отвя конкуренцията в преследването в Хохфилцен"}
{"url": "https://offnews.bg/sviat/nameriha-50-tela-v-masov-grob-v-meksiko-717635.html", "text": "Телата на най-малко 50 души бяха намерени в масов гроб във ферма извън западния град на Мексико Гуадалахара, съобщиха местните власти, цитирани от АФП, цитирана от БГНЕС.Местната прокуратура съобщи, че са идентифицирани 13 от загиналите – 12 мъже и жена, като останките на жертвите са дадени на техните семейства.Процесът на идентифициране на повече от жертвите и как те са починали ще продължи, съобщават още от прокуратурата.Това е поредното зловещо откритие на местните власти, които в началото на септември откриха друг масов гроб с 34 тела, отново в предградие на Гуадалахара, а преди това – през месец май, бяха открити телата на други 30 жертви в масов гроб.Властите съобщават, че между януари и ноември са открити телата на над 2500 жертви.", "date": "2019.12.15", "title": "Намериха 50 тела в масов гроб в Мексико"}
{"url": "https://offnews.bg/obshtestvo/protestirashtite-na-lomsko-shose-davat-ni-zhalti-stotinki-717631.html", "text": "Недоволни граждани за кратко затрудниха движението по бул. \"Ломско шосе\" при пресечката с улица \"Лазарица\" заради отчуждаването на земите им и намерението на Столична община да плати за отчуждени имоти цена от 15 ст. за квадратен метър, съобщи БНТ.Отчуждаването се налага заради разширението на шосето и премахване на тапата в район \"Връбница\".Според протестиращите цяла общинска отсечка в района е била разпродаден, но не на 15 ст., \"а сега на нас ни бутат жълти стотинки“.Васил Цветанов от инициативния комитет на протестиращите заяви, че искат да им вземат имотите. \"По никакъв начин не са ни уведомили. Не е минавал оценител - 49 имота са. Държат се с нас, сякаш нямаме право на глас. С кмета Фандъкова, пуснали сме писмо, след два месеца някъде ще ни приемат. Аз мисля, че сме горе-долу като едно време, както е бил Народният съд - без право на глас. Ще продължаваме, докато някой от управляващите се сети, че трябва да дойде и да ни даде отговор\".Собственици на имоти смятат, че цените, които се изплащат, са избирателни - от 15 ст. за кв. метър до 25 лева. На част от собствениците делата са минали в Административния съд, като той е потвърдил сумите, определени от Столичната община без право на обжалване.", "date": "2019.12.15", "title": "Протестиращите на 'Ломско шосе': Дават ни жълти стотинки"}
{"url": "https://offnews.bg/112/shofior-zagina-pri-tezhka-katastrofa-kraj-elhovo-717628.html", "text": "Един човек е загинал при тежка катастрофа в района край Елхово, съобщава БНР.Инцидентът се е случил днес около 11:30 часа между лек автомобил и румънски ТИР. От областната дирекция на полицията уточняват, че ударът е бил челен. Шофьорът на леката кола с ямболска регистрация е пътувал сам и е загинал на място.  Пътни полицаи отклоняват тежкотоварните автомобили още на разклона за село Тенево. Обходният маршрут е през Тополовград - Свиленград - ГКПП Капитан Андреево.Движението на леки автомобили до Елхово е безпроблемно. Причините за катастрофата са в процес на изясняване.", "date": "2019.12.15", "title": "Шофьор загина при тежка катастрофа край Елхово"}
{"url": "https://offnews.bg/politika/kaloian-pargov-bsp-prezhiviava-kriza-na-demokratciata-a-ne-raztceple-717630.html", "text": "БСП преживява криза на демокрацията, а не разцепление. Това заяви лидерът на столичните социалисти Калоян Паргов в предаването \"Опорни хора\" по телевизия Bulgaria ON AIR. Той цитира швейцарския политически философ Жан-Жак Русо и описаните от него принципи на демокрацията в основополагащата му книга \"За обществения договор\". \"Според тези принципи, когато едно мнозинство е взело решение, дори да не си съгласен, трябва да се подчиниш на това мнозинство, обясни Калоян Паргов. – В случая с гласуването за шеф на КПКОНПИ парламентарната група на БСП е взела решение какъв да бъде вотът. И има едно малцинство, което не се е подчинило. Тук обаче не става въпрос за разцепление, а по-скоро за криза на демокрацията в БСП от гледна точка на принципите на Русо\".Калоян Паргов направи аналогия с друг казус – този за прекия избор на председател на партията. \"Преди две години мнозинството на конгреса взе решение да има само пряк избор, въпреки че до този момент никога не се е стигало до тази възможност, припомни той. – Тогава обаче мнозинството прецени, че е редно да бъде опитано нещо ново, което да рестартира БСП, въпреки многото подводни камъни. Аз бях сред онези, които изразяваха съмнения за прилагането на този вид избор. Но според принципите на демокрацията бях принуден да се подчиня на волята на мнозинството. Сега на дневен ред са правилата и процедурите, които бяха гласувани от Националния съвет вчера. При този вид избор дяволът се крие в детайлите. Едно обаче трябва да е много ясно – от този цикъл БСП е призвана да излезе по-силна, по-единна и с по-голямо съгласие по отношение на предстоящото огромно предизвикателство, а именно парламентарните избори\".Според лидера на БСП - София кампанията за избор на председател на партията няма да струва скъпо. Той отбеляза, че все пак не става въпрос за национален държавен вот по смисъла на Изборния кодекс, а за вътрешнопартиен. \"Всъщност, доста от постановките в Изборния кодекс важат и за предстоящия вот за председател на БСП, добави той. – Много е важно изборът да е прозрачен, надежден и да няма и най-малко основание да бъде оспорван, тъй като кандидатите няма да са един или двама. Това са част от подводните камъни. Техническата организация е изключително важна в случая – формирането на централна и общински комисии, както и на такива в градовете с районно деление – София, Пловдив и Варна. Също така формирането на секционни комисии, където се налага да има по-голям брой членове, за да бъде улеснен изборът, после самото отчитане на гласовете, наблюдаването, за да няма съмнения... И, разбира се, участието в този вот на членовете на БСП\".Калоян Паргов предупреди, че в предстоящата кампания партията не бива да допуска мислене по оста кой срещу кого е. Според него правилната стратегия произхожда от отговора на въпроса \"За какво ще сме всички заедно в БСП?\". \"Нека първо да говорим за политики, а след това да мислим с кого можем да ги реализираме, каза лидерът на столичните социалисти. – Това е подходът, присъщ на лявото. И точно това е разликата между лявото и дясното. Струва ми се, че ако подходим по този начин, ще постигнем много повече съгласие по определени идеи и цели. Не бива да допускаме персонални нападки и разделение\".Според Калоян Паргов, доста неуместно е точно ДПС да обвинява БСП в договорки с ГЕРБ за партийната субсидия. \"Често консенсусът по едни или други икономически въпроси в парламента е именно между ДПС и ГЕРБ, отбеляза той. – А нашата позиция относно субсидията беше ясна още през лятото, когато възникна този въпрос. До момента няма друга измислена система за съществуването на политическия процес в държавата, освен субсидията. За да не бъде подвластен той на определени влияния, включително и външни, трябва да има субсидии. По този начин държавата гарантира адекватността и нормалността на политическия процес и функционирането на партиите, от които произлиза властта и волята на гражданите. А от ГЕРБ, може би уплашени от устрема на БСП и от предстоящите местни избори, решиха чисто популистки да намалят партийните субсидии, от което пострада най-много нашата партия. Като резултат от цялата тази работа БСП беше принудена да намали драстично броя на щатните служители, а това са човешки съдби. Но нямаше как да поддържаме екип, след като субсидията беше 1 лев, имахме да връщаме милиони, а предстояха местни избори. Факторът \"Ресурс\" е един от основните, които оказват влияние за това дали ще успееш или ще се провалиш на вота. Когато не разполагаш със субсидия как се справяш? С дарители? Да, но те отказват да даряват и знаете ли защо? Защото се страхуват от репресии след това. Дали знаят хората, че Градската организация на БСП в София е проверявана от Сметната палата по 3 пъти в годината?! Независимо дали има избори. Ние, като авангардът на партията, сме най-проверяваната организация в държавата вероятно. И тук искам да благодаря от цялото си сърце на екипа, който работи в Градската организация и най-вече на финансовия отдел, който е безупречен досега и дай, Боже, да продължава така!\".", "date": "2019.12.15", "title": "Калоян Паргов: БСП преживява криза на демокрацията, а не разцепление"}
{"url": "https://offnews.bg/futbol/levski-shte-posreshta-praznitcite-na-vtoroto-miasto-717633.html", "text": "Левски и Локомотив Пловдив завършиха при резултат 0:0 в дербито от 20-ия кръг на Първа лига.Така сблъсъкът определи \"сините\" да зимуват на втората позиция във временното класиране с две точки пред \"смърфовете\".Пловдивчани започнаха по-активно, а 26-кратните шампиони дебнеха на контраатака. Първата опасност беше в 10-ата минута, когато след центриране от фаул Хали Тиам отклони топката покрай вратата на Милан Миятович. Буквално при следващата атака Паулиньо майсторски надигра няколко противници и излезе сам срещу Мартин Луков стреля покрай лявата греда на домакините.Опитният Георги Илиев спечели фаул на границата на наказателното поле пред Миятович. Зад топката застана Урамбаев, който прехвърли стената и удари орната греда спаси столичани. Това се случи в 18-ата минута. Последва сериозна битка на терена, но точни удари в очертанията на двете врати липсваха.Защитникът на Левски Холман Ейолфсон с глава стреля слабо малко преди края на първото полувреме.Втората част започна с две опасни центрирания пред вратата на Луков, като удар с глава на Нуно Рейш пред голлинията беше избит от Стивън Езе. Минута по-късно имаше опасност пред Миятович, а в 55-ата минута Езе стреля с глава на сантиметри от дясната греда. В 63-ата минута Ожболт бе изгонен, след като избута Ейолфсон пред очите на Станислав Тодоров.Последва много битка и положения пред двете врати, като при една от атаките на \"сините\" Франко Мазурек бе съвсем близо до отбелязването на гол, но Георги Илиев го изпревари пред гол линията.До края гол не падна и двата тима поделиха точките.", "date": "2019.12.15", "title": "Левски ще посреща празниците на второто място"}
{"url": "https://offnews.bg/112/zadarzhaha-trima-za-razprostraniavane-na-narkotitci-v-stolitcata-717639.html", "text": "Трима мъже са задържани за разпространяване на дрога в столицата. Това съобщиха от пресцентъра на МВР, цитирани от \"Агенция Фокус\". След разследване и предприета в петък специализирана полицейска операция, в момент на предлагане на дрога на територията на хипермаркет в столицата, са задържани трима столичани – двама 35-годишни и един – на 33 години Действията са осъществени от служители на сектор „Наркотици“ в ГДНП и колегите им от Пето РУ към СДВР, под наблюдението на прокуратурата. Тримата задържани били засечени в два автомобила и при вида на полицаите направили неуспешен опит да избягат.При последвалите процесуално – следствени действия в една от колите е открит кашон с 6 плика с тревиста маса, готови за продан - по предварителни данни веществото е нова дизайнерска дрога, наречена Пика, която е изключително агресивна и опасна. След претърсване в домовете на задържаните криминалистите намерили везна, вакуум машинка, бяло прахообразно вещество, реагиращо на кокаин и разпределено в различни разфасовки.И тримата са с криминалистически регистрации за взломни кражби и наркотици, като един от двамата 35-годишни е обявен за издирване с влязла в сила присъда. Според събраните до момента данни те са се занимавали с производство и разпространение на наркотици. По случая е образувано досъдебно производство, а материалите са докладвани на прокуратурата. С прокурорско разпореждане на двама от задържаните мярката за задържане е удължена до 72 часа, а издирваният е предаден на Главна дирекция \"Изтърпяване на наказанията\". Работата по документирането на престъпната им дейност продължава.", "date": "2019.12.15", "title": "Задържаха трима за разпространяване на наркотици в столицата"}
{"url": "https://offnews.bg/obshtestvo/evrostat-balgaria-e-chetvarta-po-razhodi-na-domakinstvo-za-hrana-i-na-717641.html", "text": "България е четвърта в Европейския съюз по разходи на домакинство за храна и безалкохолни напитки. Това е равносметката на Евростат за 2018 г., цитирана от БТВ. Домакинството у нас отделя над 19% от парите си за храна и безалкохолни напитки. Изпреварват ни само Естония, Литва и Румъния. В края на класацията са Великобритания и Ирландия.През 2018 г. домакинствата в Евросъюза са похарчили 1 милиард и 47 милиона евро за храна и безалкохолни напитки – или 6,6% от БВП на ЕС. Сумата е третата най-голяма след разходите за жилището, вода, електричество, газ и транспорт.Похарчените пари на лице от семейството са средно 1700 лева на година.Какво сочи националната статистика:- Ядем по-малко хляб и тестени изделия- Консумираме повече зеленчуци, месо и кисело мляко- Пушим повече цигари- Пием повече алкохолУвеличили сме обаче консумацията на сладки изделия, казва пред БТВ д-р Росица Попова от Българско дружество по хранене и диететика.Според нея не се подобрява хранителният профил на домакинството, защото сме забързани в съвременното ежедневие и консумираме храни, които са по-лесни за приготвяне.Именно те обаче крият по-голям риск за безопасността – може да имат бактерии, не могат да се обработят термично.Липсата на време е сред основните причини за липсата на домашно приготвена храна.Д-р Росица Попова съветва потребителите да не забравят белтъка в храната. Плодовете и зеленчуците да са поне 4 пъти на ден.Според експерти, по-малкото време за приготвяне на храната носи риск.Днес похарчените пари са с 40% повече от тези преди 10 години, показва статистиката.", "date": "2019.12.15", "title": "Евростат: България е четвърта по разходи на домакинство за храна и напитки в ЕС"}
{"url": "https://offnews.bg/zimni/bio-nosi-pobeda-na-norvegia-balgarite-17-i-sled-slaba-strelba-717644.html", "text": "С невероятно представяне на последния четвърти пост на Йоханес Тингнес Бьо Норвегия изпревари Германия и спечели щафетата на 4х7,5 километра от Световната купа по биатлон в австрийския зимен център Хохфилцен.Бьо изоставаше с близо 15 секунди от Бенедикт Дол след последната осма стрелба, но с изключителна последна обиколка го настигна и задмина на финалната права.Тимът на Норвегия, който завъртя и една наказателна обиколка, спечели с време от 1 час, 14 минути и 44.2 секунди, а точно на 2 секунди изоставане завърши отборът на Германия.Третото място остана за Франция, на 51.9 секунди, също с една накзателна обиколка. След това се наредиха съставите на Канада, Чехия и Русия.Българската щафета в състав Красимир Анев, Антон Синапов, Димитър Герджиков и Владимир Илиев завърши на 17-о място с 1 наказателна обиколка, 12 допълнителни патрона и пасив от 4:43.5 минути.Състезанието започна добре за тима ни, който след първата стрелба се движеше на трето място, но постепенно започнаха да се трупат грешки в стрелбата, което доведе и до пропадане в класирането.", "date": "2019.12.15", "title": "Бьо носи победа на Норвегия, българите 17-и след слаба стрелба"}
{"url": "https://offnews.bg/obshtestvo/neno-dimov-ne-se-predvizhda-nalagane-na-voden-rezhim-v-drugi-gradove-717640.html", "text": "Решавайки проблема с битовото отопление и транспорта, ще решим проблема с мръсния въздух в страната. Това заяви министърът на околната среда и водите Нено Димов пред Нова ТВ. В София са много по-чувствителни на тема мръсен въздух, защото имат по-големи изисквания, което е съвсем нормално. Когато човек започне да живее по-добре, започва да има по-големи изисквания и така трябва да бъде, допълни министър Димов.Според него столицата е сред 20-те града в Европа, които са най-мръсен въздух. Далеч не е на първо място, но не и в добрата, последна част. Димов уточни, че основните източници на замърсяване са битовото отопление и транспортът, така че решавайки тези два проблема ще се реши проблема с въздуха.„Ако в 3-годишен срок общините не изпълнят заложените цели по отношение на чистотата на въздуха, те подлежат на санкции”, заяви Нено Димов.Горенето на отпадъциМинистърът коментира, че не е въпроса до това дали хората имат пари. \"Когато горите химия - боята, която е върху дограмата, тя трови. Това е много сериозен риск за здравето на околните. Министерството на земеделието работи много активно върху директива за произхода на дървата и това е един инструмент за следене. Другият е местната власт да се организира за начина, по който ще контролират с какво се отопляват домакинствата\", смята Нено Димов.България е една от страните, които гори най-малко боклук - горива, получени от отпадъци. Ние горим около 3%, средното за Европа е около 27%, а най-чистите държави от типа на Швеция и Дания горят може би над 60%, съобщи той и подчерта, че \"България е единствената държава, която има ограничение за внос, единствената държава, която разрешава горива, произведени от отпадъци да са не повече от 50% от това, което може да се изгори в страната. Над 90% от вноса, който е от отпадъци за горива са за циментовата индустрия\". \"Това, което приемаме е 10 пъти по-малко от това, което изнасяме\".По възникналия преди дни проблем със заловен 815-тонен боклук предназначен за горене от Италия, министърът на МОСВ заяви, че в министерството няма информация дали боклукът от Италия е бил предназначен за България. \"В МОСВ няма постъпило искане, нито издадено разрешение за внасяне на боклук от Италия”Водната криза в ПерникЗасега не изглежда да има нужда от налагане на воден режим в други населени места, каза Димов и обясни, че ВиК дружеството е длъжно по закон да снабдява с питейна вода и да дава информация към МОСВ. Не трябва да контролираме работата на ВиК, не е наша работа. ВиК не се контролира от МОСВ и нямат задължение да ни осведомяват за количеството вода. МОСВ не може да налага режим на водата, категоричен е министърът.Димов е категоричен, че не се притеснява от започналото разследване на Спецпрокуратурата по казуса. Казва още, че е готов да поеме отговорност, ако такава му бъде потърсена.Изтичането на нефтопродукти от ВЕЦ \"Въча 1\", което замърси река Въча, вероятно е следствие от съвсем наскоро приключил ремонт, каза още Димов. И допълни, че централата няма да работи, докато не бъдат отстранени повредите.", "date": "2019.12.15", "title": "Нено Димов: Не се предвижда налагане на воден режим в други градове"}
{"url": "https://offnews.bg/futbol/slavia-iztragna-tochka-sreshtu-ludogoretc-717643.html", "text": "Славия и Лудогорец завършиха 1:1 на стадиона в квартал “Овча купел” в последния двубой от 20-и кръг на Първа лига. Лудогорец водеше с 1:0 почти до края, но домакините успяха да изравнят с попадение в допълнителното време.Резултатът бе открит в 22-ата минута от 23-годишния конгоанец Мавис Чибота, който вкара красив гол с глава от трудна позиция. Автор на асистенцията стана Жоржиньо, който след десетина минути получи контузия и бе заменен от Станислав Манолев.В 34-ата минута Якуб Шверчок се озова очи в очи с вратаря Антониос Стергиакис, но стреля покрай вратата. Повече опасности пред една от двете врати до края на полувремето липсваха.Лудогорец пропусна още една възможност да увеличи преднината си в 52-ата минута, когато след центриране от ъглов удар Козмин Моци стреля към опразнената от Стергиакис врата, но Андреа Христов изчисти от голлинията.До края домакините не успяваха да създадат опасности пред вратата на шампионите, но не се предадоха и стигнаха до изравнителен гол в последния възможен момент. Точен за Славия бе Димитър Велковски в 94-ата минута. Лудогорец ще зимува на върха с актив от 48 точки, пет повече от най-близкия си преследвач Левски.", "date": "2019.12.15", "title": "Славия изтръгна точка срещу Лудогорец"}
{"url": "https://offnews.bg/sviat/otkriha-643-tela-v-masov-grob-v-irak-717636.html", "text": "Масов гроб с 643 тела е бил открит в близост до иракския град Фалуджа, провинция Анбар, съобщи ТАСС, цитирайки телевизия Ал Арабия. Сред жертвите има и деца.Гробът е от 2016 година, когато терористичната групировка \"Ислямска държава\" е била окупирала района. Местните власти смятат, че хората са предимно от племето \"ал мухамад\", което е изчезнало по същото време и оттогава не се знае нищо за него, предаде БТА.Ислямска държава завзеха 1/3 от територията на Ирак през 2014 година. През следващата година с подкрепата на международната коалиция властите в страната започнаха кампания за освобождаване на превзетите райони. През 2017 година тогавашният премиер Хайдер Абади обяви официално, че \"Ислямска държава\" е поразена окончателно. ", "date": "2019.12.15", "title": "Откриха 643 тела в масов гроб в Ирак"}
{"url": "https://offnews.bg/zimni/albert-popov-gord-sam-s-12-oto-miasto-717645.html", "text": "Българският алпиец Алберт Попов изрази задоволство от 12-ото място, което записа на слалома във Вал д'Изер за Световната купа. Това е третото най-добро постижение на Попов за Световната купа след 6-о място в Шладминг и 9-о в Кицбюел в началото на тази година.\"Беше много важно за мен, защото изпуснах слалома в Леви. Беше важно, за да се почувствам сигурен. В първия манш се борех малко с терена и не можах да се усетя добре върху ските, но във втория се хвърлих доста смело.На 12-то място съм, което ме кара да се чувствам горд. Условията бяха тежки, организаторите с много работа успяха да стигнат до тази страхотна писта. Следващият ми старт е в Алта Бадия на 22-23 декември\", каза Алберт Попов след старта.", "date": "2019.12.15", "title": "Алберт Попов: Горд съм с 12-ото място"}
{"url": "https://offnews.bg/sviat/sreshtata-na-oon-za-klimata-v-madrid-prikliuchi-s-kompromis-717638.html", "text": "Най-дългите разговори за климата, организирани от ООН в Мадрид, приключиха с компромис, но решения се очакват в края на следващата година, съобщава БНР.След две седмици обсъждания и допълнителни два дни за разговори изтощените представители на близо 200 държави постигнаха съгласие по основния въпрос- да се ограничи замърсяването с въглеродни емисии.Двигател на тази договореност е Европейският съюз, подкрепен от държави от Африка и Латинска Америка.До следващата конференция за климата, която ще се проведе в Глазгоу в края на 2020 година, всички страни трябва да представят ревизирана версия на ангажиментите си към намаляване на замърсяването и действията за опазването на околната среда.Обобщението направи министърът на околната среда на Чили и председател на Конференцията в Мадрид Каролина Шмит:“Трудно е, но си заслужава. Надявам се, че целият усилен труд, който хвърлихме през последните две седмици, си струва“.На този етап около 80 държави са ограничили замърсяването.Но при най-големите замърсители - САЩ, Бразилия, Индия и Китай досега не се отбелязва промяна в намеренията.", "date": "2019.12.15", "title": "Срещата на ООН за климата в Мадрид приключи с компромис"}
{"url": "https://offnews.bg/obshtestvo/operirat-momcheto-udareno-ot-kola-na-nso-v-stabilno-sastoianie-e-717605.html", "text": "Детето, което пострада след удара от кола на НСО на столичния бул. \"Драган Цанков\", е в стабилно състояние. Вече няма опасност за живота му, обяви директорът на болница \"Св. Анна\". Момчето дори е успяло да се изправи самостоятелно, обясни той. Състоянието на пострадалото дете позволява да започне подготовка за първата от възстановителните операции, която касае лицево челюстните травми. След допълнителни изследвания ще стане ясно дали ще се наложи операция и на счупената ръка на детето.  ", "date": "2019.12.15", "title": "Оперират момчето, ударено от кола на НСО, в стабилно състояние е"}
{"url": "https://offnews.bg/nashite-avtori/top-10-na-pesnite-koito-se-izpalniavat-v-piano-bar-717599.html", "text": "Сигурно ви се е случвало да се запиете някъде с приятели.Да, да, знам, че не сте такива хора, но въпреки всичко все някога все някой ви е подхлъзнал с благи думи, като - \"Айде, батка, пийни това уискенце, а после ще ходим да се забавляваме! Веднъж се живее в тоя клет живот!!!\".И вие, не, че го искате, но за да не обидите околните резвате още 4-5 бързи питиета и се отправяте към нощния живот на KLETA MAJKA SOFIQ.А нощния живот в столицата е богат като бюджета на общината за сметосъбиране. Има каквото се сетите - от дискотеки до джендър променливи убавци/убавици в района на площад Македония.И от рок клубове до чалготеки, в които да скинете ризата, да се разпищолите, да поръчате салфетки за 500 лева и да ревнете - \"РЪГЪДЪ-ДЪГЪДЪ-ДЪГ - А БЕ НЕ МО'А ДА СЕ ЗАПРА!!!\".Една мода обаче е евъргрийн за всички жители и гости на столицата. И това е модата на пианобаровете.Няма как да не сте попадали в пиано бар - я ще отидете с приятели, с които вече сте се запили, я някой ще е направил коледното парти на фирмата, в която работите в някое подобно място...Модата на пианобаровете навлезе в града някъде в началото на първото десетилетие на 21 век и все още тази мода не е напълно отминала, макар, че оттогава се появиха какви ли не трендове и какви ли не клубни музикални стилове.И понеже коледните празници наближават, а пиано баровете в София са пълни и резервирани до края на годината, ще се опитаме да направим една класация на най - изпълняваните песни там.Осмелявам се да направя тази класация от позицията на човек, който прекара 10 години в почти всички подобни заведения в София, свирейки и забавлявайки тружениците на града.А сега да започваме, без да губим време, защото, ако продължа с тая логорея, ще дойде Коледа без да съм започнал класацията.10 място - Tracy Chapman - \"Give Me One Reason\"Задължителна песен за всеки уважаващ себе си пиано бар.По принцип песента е с кахърна фабула. Главната героиня задава въпрос към виртуалния мухльо - \"Дай ми една причина да остана при теб?\".Не знам защо точно тази песен е толкова популярна в българските пианобарове, но е факт, че няма млада българска певица, която да не е извивала глас по късни доби, пеейки:Песента е подходяща или за края на нощта, когато си допивате уискито и сте разбрал, че никоя мацка няма да ви върже тая вечер. Или пък е подходяща за така наречената \"първа серия\" в бара - когато все още няма много хора и не са се появили подпийнали държавни чиновници, които да започнат да реват - \"Искам Мурка, поздрав за Държавната агенция по земеделие\".Впрочем, когато си поръчвате песен, не забравяйте, че върху пианото (в случая с родните барове - изтърбушен корпус от стар роял, в който е сложен електронен музикален инструмент тип йоничка) има стъклена чаша, в която е редно да сложите някаква банкнота. Иначе музикантите ще ви изпеят \"Дай ми една причина да ти изсвиря тая песен\" и вие ще се почувствате кофти...9. Диана Експрес - Наследство (Две праскови и две череши)В интерес на истината тази песен изключително силно контрастира на Трейси Чапмън и нейния кахърен блус.Тук, в тази българска класика на Митко Щерев и \"Диана Експрес\" от далечната 1985 година се пее за простите неща в живота.Впрочем, подобно на култовата книга \"Пътеводител на галактическия стопаджия\" и тук имаме отговор за смисъла на животът, вселената и всичко останало. И докато в книгата на Дъглас Адамс отговорът на този въпрос е категоричен - 42, то в песента на \"Диана Експрес\" отговорът е - \"Две праскови и две череши\".Песента е в бързо темпо и е подходяща за някоя от по - късните серии на музикантите в бара. Не си я поръчвайте - те така или иначе ще я изпълнят. Неизбежно е като новогодишната реч на президента...8. Gloria Gaynor - I Will Survive Запомнете - няма как да отидете на пиано бар и да не чуете поне 2 пъти тази песен на Глория Гейнър от 1978 година!Ако на следващия ден се събудите и в главата ви не звучи:Песента, написана с много страст и болка, показва на безсърдечния бивш любим, че тя, дамата на сърцето му вече може да се оправя без него.Странното е, че хем текста е тъжен, хем до някаква степен героичен, хем всичко това е облечено в диско ритъм. И всичко това, обилно гарнирано със спиртни напитки и налудничаво думкане на дръм машината на пиано бар групата прави преживяването наистина незабравимо.По - печените  групи дори имат една хитринка - в края на песента правят едно ускоряване, което накрая завършва като руски казачок. Получава се такова пого, че и Експлойтед биха му завидели! Изобщо - мъже, внимавайте, когато изоставяте гаджетата си. После те пишат подобни песни и после не можем да се откачим от тях в продължение на половин век! Ма това е скандално бе!!!7. Алла Пугачова - Миллион алых розСкъпи млади певици!Ако си мислите, че с пеене на сложни песни на Бионсе или Марая Кери ще изкарате някой лев, имам лоша новина за вас...И ако си мислите, че с перфектния си английски, заради който вашите изтеглиха ипотечен заем, ще се превърнете в машини за изкарване на бакшиши, имам втора лоша новина за вас.Във всеки български пиано бар най - сериозен бакшиш можете да изкарате...с руски песни.Не знам защо е така. Тоест знам, но не смея да го напиша.А това е една от най - оборотните песни, които се изпълняват всяка вечер във всеки български бар и всички вият заедно с баба ви Алла Пугачова:Впрочем, като излезем от стилистиката на тази съветска класика от началото на 80 - те, текста никак не е лош. Той разказва за бедния влюбен художник, който разпродал всичко, което имал, за да впечатли любимата си актриса, която не отвръщала на чувствата му. След като клетия идиот продал всичко, купил за всички пари цветя и ги разпръснал под прозореца на кифлата.И пак не му вързало.Кифлите са си кифли, независимо дали живеят в социализъм или капитализъм.Точка по този въпрос, че имаме да пишем за още песни.6. The Doobie Brothers - Long Train RunningКласическо диско - фънки парче на Дуби Брадърс. За първи път го чух когато влязох в пиано бар, но като видях какви танци се вихрят на него, разбрах, че съм бил сляп дотогава.А сега искам и да съм глух, защото тази песен също съм чувал около 3 000 000 пъти (и съм изсвирил поне още толкова) в битието си на музикант от пиано бар група.Тази песен е нещо като любовен опус, ама написан от почитател на Локо София. Хем влака минавал, хам така минавала и любимата, въобще - голяма драма:\"Without love, where would you be nowWithout lo-o-o-ove\"Песента е чудесна да разкършите морни телеса и да се повъргаляте в оскъдното пространство от потни тела, падайки на главата на пианиста (случвало ми се е многократно).Пуф-паф, пуф-паф, време е за пето място.5. Тангра - БогатствоНе бе, ще дойде утре сутрин с Алказелцер, Аналгин и чаша зелев сок, след като изпи 6 уискита и 6 бири и се въргаляш по пиано баровете до сутринта...Тази песен от първия албум на \"Тангра\" е не просто евъргрийн! Тя е задължителна за всеки уважаващ себе си пиано бар.Поради някаква неясна за никого причина в един момент от песента, когато певецът изпява:\" - подпийналите танцуващи хора в баровете подвикват:\" Това подвикване за мен винаги е било като ръкопляскането при приземяване на самолет, но кой съм аз, че да определям как да се забавляват хората. А и нали все още никой не играе хоро, докато слуша Алиша Кийс, изпълнена от млада и талантлива българска певица...Все пак има някаква надежда...4. 4 Non Blonds - Whats's UpНа този свят има много необясними неща. Например - интервютата на чичо Митко Пенев. Или емоционалните видеоклипове на риалити звездата Мегз.Необяснимо за мен е и как тази песен на \"4 non blonds\", гепила едно към едно хармонията на \"Dont worry be happy\" на Bobby McFerrin се превърна в мегахит, та стигна и до родните кръчми и локали.Тази песен обикновено се оставя за последните серии. Тогава се оглеждате за подпийнали самотни дами. След това каните някоя дама на блус. За да види, че сте ларж, давате 20 кинта на бенда да ви изпълни нещо бавничко, ама ако може и по - дълго. И бенда, който си знае работата подхваща тази песен, а вие, ако имате късмет, няма да се приберете сам у дома...или където там сте решили да посрещнете утрото, което не е много далеч във времето.Изобщо, едно време ги правехме тия неща на пионерските лагери с баладите на Скорпиънс, сега тренда е друг, ама крайната идея си е една и съща и е стара като света...3. Щурците - Две следиЩе се изненадате колко хора смятат, че тази песен не е на \"Щурците\", а на \"Д2\"...Факт е, че класиката на Кирил Маричков и компания от 1980 година намери своята втора младост след кавъра на Митко Кърнев, Дичо и банда. И в това няма нищо лошо.Лошото идва на сутринта, когато в главата ви има не две, а поне 5000 следи от всички глупости, които сте свършили предната нощ, докато сте палували в нощна София.Но до утре има много време, поръчайте си поредното питие и започвайте да танцувате, пеейкиА ако някой от вас е по - трезвен, му препоръчвам да погледне физиономиите на групата, която за 12 000 000 път изпълнява тази песен. Бъстър Кийтън пасти да яде! Каменни лица, изкривени в предсмъртна усмивка.Песента си е съвсем наред, но когато я изпълнявате милиони пъти, накрая ще искате доброволно да се подложите процедура за изглаждане на някои мозъчни гънки...2. The Weather Girls - It's Raining MenВалят мъже!Алелуя!!!Само че вече живеем във времена, в които не е ясно тия мъже, дето валят, дали са мъже или се изживяват като някакъв друг социален пол.Че ако ви завалят джендър променливи или някакви кросдресъри, язък за тоя дъжд...Песента на закръглените сладурани от \"Wather girls\" е хит във всички пиано барове и на нея стават танци - манци.Песен, която много върви на момински партита.От мен да знаете - няма нищо по - страшно от това да свириш на моминско парти. За доказателство прилагам снимка от собствения си архив:Часът е някъде около 2 сутринта и сами виждате какво се случва, докато валят мъже...или каквото там вали в бара (най - вече алкохол в големи количества).А сега дойде време за победителя в класацията. За това затаете дъх, пийте два Аналгина и...воала1. Земляне - Трава у дома (Земля в илюминаторе)Нямам представа защо тази песен е \"вайръл\".Няма никаква логика това да е така. В песента се пее за някакви клети космонавти, които, докато летят, виждат майката Земя в илюминатора на космическия кораб.За десетте години, които прекарах в пиано баровете в София, мога смело да обощя, че с тази песен изкарах повече бакшиш, отколкото с всички останали накуп.Песента е неизбежна като смъртта! Незаобииколима като ремонт на Графа!Тази песен е създадена да възпее силата на съветската социалистическа космонавтика, но вместо това същата тази песен се е превърнала в здрава основа на българският нощен ентертеймънт.Има соло на китара, което по някакъв начин напомня на много ранен и инфантилен хеви метъл опус, има и едни июключително смешни арпежи, които кийбордиста на \"Земляне\" е изпълнил на стар руски аналогов синтезатор.Тоест има всички белези да се подиграваме на ранната руска поп музика. Но вместо това песента е мега хит и всички скачат като ранени в сърцето пантери, щом бенда подхване познатото:Тук някъде здравата логика напуска тялото и поема към космоса, заедно с песента на \"Земляне\".А ние напускаме тази класация и правим кратичко обобщениеОбобщениеТова беше един субективен опит да класираме няколко от най - популярните песни, изпълнявани в родните пиано барове.Ако това е вашият тип забавление - заповядайте.И бъдете щедри с музикантите.Представа нямате какво е да свириш до 5 сутринта, а пияни мъже и жени да ти падат върху главата и да те замерят с капачки или да те поливат с Ред Бул и уиски.Дали пиано бара е вашето място за забавление? Това зависи само от вас.Ако си падате по това да ядете молекулярна кухня, слушайки \"Инори\" на Карлхайнц Щокхаузен и прелиствайки \"Критика на практическия разум\" на Кант, то тази статия не е за вас.Но ако си падате по други неща...Например да цвилите:\"Муркааааатъй мой Мурюоночеееек\"...То тогава и аз не мога да ви помогна...", "date": "2019.12.15", "title": "Топ 10 на песните, които се изпълняват в пиано бар"}
{"url": "https://offnews.bg/zimni/kobaiashi-se-zavarna-kam-pobedite-zografski-ostana-44-i-v-kligental-717646.html", "text": "Носителят на Световната купа в ски скока за сезон 2018/19 Рьою Кобаяши от Япония записа първа победа от началото на този, след като спечели състезанието на голямата шанца в Клингентал, Германия.Японецът направи скокове от 136,5 и 134 метра, които му донесоха общо 277 точки. С три точки по-малко на второ място завърши австриецът Щефан Крафт, а третата позиция остана за норвежеца Мариус Линдвик с 269,5 точки.Нашият представител в елита на този зимен спорт Владимир Зографски остана на 44-о място след първия скок, който бе от 120 метра и събраните 99,5 точки, което не бе достатъчно за втори скок.В генералното класиране за Световната купа поведе Кобаяши, който след днешния си успех вече има 290 точки. Втори е Крафт с 276, а трети е норвежецът Даниел Андре Танде с 273.", "date": "2019.12.15", "title": "Кобаяши се завърна към победите, Зографски остана 44-и в Клигентал"}
{"url": "https://offnews.bg/112/alkoholat-ne-proshtava-piana-zhena-si-izmislila-che-e-blasnata-ot-ko-717609.html", "text": "Жената, за която се появи информация, че е , си е измислила катастрофата. Тя била докарана тази сутрин в 7.05 часа от екип на Спешна помощ в болница „Пирогов“, взета е от района на Лъвов мост.55-годишната била видимо пияна, а като дошла на себе си разказала, че снощи около 21 часа в района на пл. \"Македония\" е \"блъсната от лека кола или камион\", съобщи МВР. Незабавно е проверен посоченият от жената район, прегледани са записите от камери за видеонаблюдение. Не са установени никакви данни за случил се пътен или друг инцидент.Жената е настанена в Неврохирургията на „Пирогов“ със сътресение. Пациентката е без здравна осигуровка. ", "date": "2019.12.15", "title": "Алкохолът не прощава: Пияна жена си измислила, че е блъсната от кола. МВР проверява"}
{"url": "https://offnews.bg/futbol/todor-nedelev-iska-otnovo-v-chuzhbina-717607.html", "text": "Звездата на Ботев Пловдив Тодор Неделев вече отново иска да заиграе в чужбина. Полузащитникът вече имаше един престой зад граница, след като беше продаден в Майнц 05, но той се оказа неуспешен.Неделев срещна трудности с езика, не успя да се наложи и в крайна сметка се върна. Интерес към него от родните клубове не липсва, но той е твърд в желанието си да играе само за Ботев у нас.\"За момента няма конкретна оферта от чужбина. Хубаво е отново да изляза в чужбина, зимата е по-трудно, ако няма оферта ще остана в Ботев до лятото, щастлив съм тук, колективът е страхотен, нищо не ми липсва\", каза Неделев пред Диема.Днес пловдивчани излизат в последния си за годината мач срещу Витоша в Бистрица.", "date": "2019.12.15", "title": "Тодор Неделев иска отново в чужбина"}
{"url": "https://offnews.bg/112/shofiorat-blasnal-dve-detca-s-dzhip-e-kriminalno-proiaven-717642.html", "text": "Шофьорът, който блъсна две момичета на столичния булевард „Никола Вапцаров\", е криминално проявен. Това потвърдиха от МВР пред Нова. Мъжът има две регистрации за самоуправство и даване на подкуп. Случаите са от преди повече от 10 години.След катастрофата в петък едното момиче загина, а другото е настанено в „Пирогов” в стабилно състояние.В събота министърът на вътрешните работи Младен Маринов обяви, че пробата за алкохол на шофьора е отрицателна.„Не карах бързо. На зелен светофар минавах. Децата изскочиха от процеп, който не е пешеходна пътека след светофара. Спрях по възможно най-бързия начин и веднага се обадих на телефон 112, като видях, че децата паднаха”, обясни шофьорът на джипа и допълни, че е карал с около 60 км/ч.Част от разпитаните свидетели са разказали, че шофьорът може би е минал на червен светофар, съобщава Нова, те обаче не са били категорични в твърденията си.От МВР уточниха, че разследването продължава и се проверяват всички версии.", "date": "2019.12.15", "title": "Шофьорът, блъснал две деца с джип, е криминално проявен"}
{"url": "https://offnews.bg/sviat/18-stanaha-zhertvite-na-izrignalia-vulkan-v-nova-zelandia-717613.html", "text": "Жервите след изригването на вулкана от новозеландския остров Уайт вече са 18, съобщава местната полиция, цитирана от Франс Прес. От полицията уточняват, че в това число са и двама души, които все още не са открити. Когато е изригнал вулканът, на острова е имало 47 души.26 от тях все още са в болници в Австралия и Нова Зеландия, като повечето от пострадалите са в критично съсътояние. ", "date": "2019.12.15", "title": "18 станаха жертвите на изригналия вулкан в Нова Зеландия"}
{"url": "https://offnews.bg/futbol/kamburov-e-na-25-gola-ot-rekorda-na-petar-zhekov-717608.html", "text": "Явлението в българския футбол Мартин Камбуров се приближи на 25 гола от рекордьора по попадения в първенството Петър Жеков. Легендата на ЦСКА и Берое се е разписвал 253 пъти, припомня \"24 часа\".В Стара Загора домакините победиха с 2:0 Царско село за финал на 2019 г. 39-годишният Камбуров откри резултата с 228-ото си попадение в шампионата. Нападателят бе точен в 68-ата мин след асистенция на Александър Цветков.Гвинеецът Ибрахима Конте оформи крайното 2:0 в 77-ата мин.За Камбуров голът бе 9-и през този сезон, а за Конте - 7-и.", "date": "2019.12.15", "title": "Камбуров е на 25 гола от рекорда на Петър Жеков"}
{"url": "https://offnews.bg/futbol/ludogoretc-privlicha-zvezda-na-lokomotiv-plovdiv-717606.html", "text": "Шампионът Лудогорец е близо до привличането на един от най-добрите играчи на Локомотив Пловдив в лицето на Ален Ожболт, пише \"Тема Спорт\".Словенецът, който донесе Купата на България във витрината на \"смърфовете\" е попаднал в плановете за зимна селекция на разградчани, като се очаква сделката да бъде финализирана до броени дни.Оферта за 23-годишния Ожболт има и от страна на словашкия гранд Слован (Братислава). Според запознати Лудогорец е предложил по-добри условия.Бившият младежки национал на Словения дойде на “Лаута” през септември 2018 година и веднага се превърна в основна фигура в състава на Бруно Акрапович. През миналия сезон вкара осем гола за 23 мача с екипа на „черно-белите“, а през настоящия шампионат има осем попадения за 24 срещи във всички турнири.", "date": "2019.12.15", "title": "Лудогорец привлича звезда на Локомотив Пловдив"}
{"url": "https://offnews.bg/politika/tcenata-na-vodata-da-ne-se-vdiga-v-oblastite-s-voden-rezhim-nastoiava-717614.html", "text": "Мораториум върху увеличението на цената на водата за областите с воден режим като Перник, Плевен, Габрово и Ловеч, поиска Мая Манолова. За останалите КЕВР и правителството да отложат планираното увеличение на цените от Нова година, призова председателят на Гражданската платформа „Изправи се.БГ\".Според експертите от гражданската инициатива КЕВР може да предложи на Министерския съвет да промени Наредбата аз регулиране на цените, за да се отчете изпълнението бизнес-плановете на ВиК-дружествата и показателите за качеството на водата. Такъв годишен отчет КЕВР следваше да е публикувал на сайта си до 1 ноември, но той все още не е наличен.КЕВР е публикувал само доклад за увеличението на цените от 1 януари 2020 г. за всички ВиК-дружества в страната с одобрени бизнес-планове. Според предложението на КЕВР цените на водата следва да се повишат в почти цялата страна с между 1 и 9 на сто. От 31 март 2017 г. до 1 януари 2020 г. – за 33 месеца – увеличението на цената на водата в София например е с 51 % (от 1,82 лв./ куб.м. през 2,58 лв./ куб.м. до 2,75 лв., каквато ще е цената от 1 януари 2020 г.) От 1 юли 2016 г. до днес с 48% е увеличена и цената на парното. Увеличението на цената на тока за последните 3 години е общо около 10%, твърдят от екипа на Манолова. Във връзка с това тя задава към КЕВР следните въпроси: Защо не е публикуван Годишният доклад на КЕВР за дейността й и състоянието на ВиК-сектора? Кога ще бъде отчетено публично пред гражданите изпълнението на показателите от бизнес-плановете на ВиК-дружествата като част от реформата в сектора? Защо се предлага увеличение на цените, без да е обвързано с качеството на водата и обслужването, изпълнението на бизнес-плановете, намаляването на процента на общите загуби и др.? Защо не са обявени средно-месечните доходи на домакинствата по области, на базата на които се изчислява социалната поносимост на цената на водата? Те държавна тайна ли са?Как е определена социалната поносимост в доклада, при положение, че самата КЕВР признава в него, че в 23 области данните не са публикувани или не са надеждни?Кога КЕВР ще предостави публично информация за това как са използвани средствата от предходните увеличения на цената на водата с процента на инфлация и за какво ще се използват средствата от предстоящото увеличение?Колко лева ще са допълнителните приходи, които ще постъпят във ВиК-дружествата вследствие на увеличението на цените на водата от 1 януари 2020 г. за сметка на битовите потребители? Гражданската платформа „Изправи се.БГ\" предлага решение на проблема с несправедливото за гражданите повишение на цените, чрез следните действия: КЕВР да отложи увеличението на цените от 1 януари 2020 г.Да се въведе мораториум на вдигането на цената на водата в областите, които са на воден режим – Перник, Плевен, Ловеч и Габрово. КЕВР да внесе незабавно предложение за промяна на Наредбата за регулиране на цените на ВиК-услугите, като се предвиди измененията на цените за четвъртата година от бизнес-плановете да стане след отчета на изпълнението на бизнес-плановете и показателите за качество от втората година.Правителството да приеме предложените от КЕВР промени, вкл. и въвеждането на мораториума за областите на воден режим.Ресорната подкомисия за наблюдение на дейността на КЕВР в 44-то Народно събрание да организира спешно публично изслушване на регулатора в оставащите последни дни преди увеличението на цените. ", "date": "2019.12.15", "title": "Цената на водата да не се вдига в областите с воден режим, настоява Манолова"}
{"url": "https://offnews.bg/obshtestvo/sv-elevterij-pomaga-za-po-leko-razhdane-svoboda-cherpi-za-imen-den-717391.html", "text": "Християните почитат днес Св. свещеномъченик Елевтерий и неговата майка Антия. В превод от гръцки език името на светеца означава „освобождение”. Имен ден празнуват дамите, кръстени Свобода.  Вярва се, че молитвите към светеца помагат на бременни жени да родят по-леко. На св.Елевтерий се молят всички, които искат да се освободят от някакво свое бреме. Св. Елевтерий бил римлянин от знатен произход. Той получил от майка си Антия, приела християХристияните почитат днес Св. свещеномъченик Елевтерий и неговата майка Антия. нство от самия апостол Павел, възпитание във вярата. Получил и добро образование, от младини се посветил да служи на Бога.На 15-годишна възраст бил ръкоположен за дякон на папа Анаклет, а като станал 18-годишен получил сан презвитер. На 20 г. бил възведен в сан епископ Илирийски и скоро се показал на висотата на своето звание със светостта на живота си и с дейно разпространение и укрепване на християнството сред паството си.Слухът за неговата успешна дейност в полза на преследваното християнство достигнал до Рим. Император Адриан го извикал и след много изтезания заповядал да обезглавят този Христов изповедник. Поразен от чудесата, станали при изтезанията на Елевтерий, до когото не се докоснали пуснаните срещу него зверове и който сред огъня останал невредим, сам перфектът Коривон се обърнал към Христа и приел заедно с Елевтерий мъченическа смърт.Пострадала и майката на Елевтерий, Антия, която дошла да целуне умрелия си син. Тя също била обезглавена. Били посечени с меч и двамата мъчители на Елевтерий, които по време на мъченията повярвали в Христа.Мощите на свещеномъченик Елевтерий сега се намират в Рим, в църквата \"Св. мъченица Сусана\".", "date": "2019.12.15", "title": "Св. Елевтерий помага за по-леко раждане, Свобода черпи за имен ден"}
{"url": "https://offnews.bg/obshtestvo/slantceto-se-pokazva-dnes-temperaturite-se-kachvat-do-14-gradusa-717589.html", "text": "Облачността ще се разкъса, времето ще е предимно слънчево днес. Ще духа слаб югозападен вятър. Максималните температури ще са между 9 и 14, в София около 10 градуса, според прогнозата на НИМХ. Над планините също ще грее слънце. Ще духа умерен югозападен, а по билата – до силен северозападен вятър. Максимална температура на височина 1200 метра ще е около 7, а на 2000 метра – около 2 градуса.По Черноморието преди обяд все още ще превалява. Около и след обяд облачността ще се разкъса. Ще духа слаб до умерен северозападен вятър. Максимални температури на въздуха и във водата ще са между 12 и 14 градуса. Вълнението на морето ще бъде 1-2 бала.", "date": "2019.12.15", "title": "Слънцето се показва днес, температурите се качват до 14 градуса"}
{"url": "https://offnews.bg/sviat/zoran-zaev-varnahme-makedonia-na-kartata-na-sveta-717647.html", "text": "С призив за мобилизиране на членове и привърженици на СДСМ, премиерът и лидер на партията Зоран Заев завърши дебата в рамките на кампанията на неговата партия, информира македонският телевизионен “Канал 5“, цитиран от Фокус.Той призова социалдемократите преди парламентарните избори да насърчават успехите, постигнати от правителството, с акцент върху икономиката, социалната политика и интеграцията и да вярват в изборната победа, но и да припомнят какво е обещавало бившето правителство.„Върнахме Македония отново на картата на света. Те (ВМРО-ДПМНЕ) са най-богатата партия в света. Изолирани и скарани с всички. Ако им дадете две стомни вода, те ще ги откраднат и ще избягат в Будапеща“, каза Зоран Заев, председател на СДСМ.Той отново призова службите за борба с корупцията и Съдебния съвет да проверят имуществото на съдиите и прокурорите, както и техния професионализъм във воденето на съдебните дела.", "date": "2019.12.15", "title": "Зоран Заев: Върнахме Македония на картата на света"}
{"url": "https://offnews.bg/kultura/preporachvame-vi-12-gnevni-v-teatar-vazrazhdane-717595.html", "text": "Краят на съдебно дело. Дванадесет съдебни заседатели са събрани в малка, задушна стая, за да решат съдбата на обвиняемия – 18 годишно момче, обвинено в най-тежкото престъпление – предумишлено убийство. Всички са убедени в неговата вина. Всички, освен един. Един живот е отнет. Друг е поставен на карта. Ще успеят ли съдебните заседатели да решат безпристрастно дали е виновен или невинен? Ще успеят ли да загърбят собствените си предразсъдъци? Собственото си минало? Ако всички гласуват „виновен“, наказанието е едно – доживотен затвор.12 Angry men (12 разгневени мъже) на Реджиналд Роуз е обявена за едно от националните богатства на САЩ. Написана е като телевизионна пиеса през 1954 г. и адаптирана за театър и кино в следващите три години. За първи път се появява на големия екран под режисурата на Сидни Лемът, с участието на Хенри Фонда. На следващите награди „Оскар“ е номиниран в три категории – за най-добър филм, режисура и адаптация на сценарий. Впоследствие с огромен успех многократно е филмирана и поставяна на театралната сцена. В нея са участвали звезди като Джак Лемън, Тони Данза, Оуен О‘Нийл, Том Конти, Мартин Шоу и други. На 64-я филмов фестивал във Венеция, журито присъжда специалната награда на филмовия режисьор Никита Михалков за неговата адаптация на сценария – „12“.В своята режисура проф. Пламен Марков разчупва табутата и излиза от клишето на 12 съдебни заседатели – мъже, като въвежда женски образи. Те са преплетени умело, без да нарушават общия ритъм, подсилвайки ефекта на достоверност и стига до най-дълбоките кътчета на сърцата на зрителите.Режисьор: Пламен МарковСценография: Мира КалановаКомпозитор: Петя ДимановаУчастват: Ивет Радулова, Донка Аврамова - Бочева, Лили Шомова, Виттория Николова, Костадинка Аратлъкова, Свежен Младенов, Георги Златарев, Йордан Ръсин, Анатоли Лазаров, Боян Младенов, Ивайло Драгиев, Христо Мутафчиев, Стефан Мавродиев, Жана Рашева, Христо Ботев Станчев15 Декември, 19.00 (зала Надежда)14 Януари, 19.00 (зала Надежда)Билети .", "date": "2019.12.15", "title": "Препоръчваме ви: '12 гневни' в Театър 'Възраждане'"}
{"url": "https://offnews.bg/futbol/premierat-borisov-ne-obeshta-pomosht-ot-darzhavata-za-var-717596.html", "text": "Премиерът Бойко Борисов заяви, че собствениците на футболните клубовете искат единствено да носят титлата президент, но не и да платят сами за въвеждането на системата за видеоповторения (ВАР). Според Борисов въпросът около технологията опира до това, дали данъкоплатците са съгласни да платят за нея.\"Държавата е на всички хора. Нали затова се борихме за демокрация. Като кажеш \"държавата\" - това не са други хора. Това е твоята държава, твоите пари, твоите данъци.Въпросът е съгласни ли са българските данъкоплатци да дадат от своите пари на футболните клубове, защото президентите не желаят сами да сложат ВАР, а искат да се наричат с гръмките думи президенти\", каза Борисов, цитиран от Dsport.В петък Българският футболен съюз (БФС) обяви, че ще работи усилено за въвеждане системата в първенството. Решението беше взето на последното заседание на изпълнителния комитет за 2019 г.Собственикът на Лудогорец Кирил Домусчиев каза, че очаква помощ от държавата за въвеждането на системата, която е доста скъпа. Именно стадионът в Разград ще е едно от първите места, на които трябва да има ВАР, както и националния стадион \"Васил Левски\".", "date": "2019.12.15", "title": "Премиерът Борисов не обеща помощ от държавата за ВАР"}
{"url": "https://offnews.bg/obshtestvo/protest-na-lomsko-shose-sobstvenitci-na-imoti-se-zakanvat-da-blokirat-717597.html", "text": "Протест се очаква да блокира бул. „Ломско шосе“ в София при пресечката с улица „Лазарица“ след 14,00 ч. днес. Гражданите са недоволни от отчуждаването на земите им срещу между 15 стотинки и 25 лв. на квадратен метър, за да се разшири булевардът от метростанция „Ломско шосе” до околовръстния път.При предишен протест от Столичната община коментираха, че хората имат право да обжалват оценките на земеделските си земи, а последната дума е на съда. На част от собствениците делата са минали в административния съд, като той е потвърдил сумите, определени от Столичната община, без право на обжалване. Абсурдно е 95 кв. м. в градската част на София да се оценяват от Столичната община на 14,70 лв. Това е подигравка с гражданите! Не може 1 кв. метър да се оценява от общината на 15 стотинки!, заяви председателят на гражданската платформа „Изправи се.БГ\" Мая Манолова след среща с недоволните преди дни. Тя обеща, че гражданската платформа ще помогне на хората със съвети за делата им в съда в Страсбург.", "date": "2019.12.15", "title": "Протест на Ломско шосе, собственици на имоти се заканват да блокират булеварда"}
{"url": "https://offnews.bg/obshtestvo/vlakovete-s-nov-grafik-ot-dnes-chajka-vozi-do-moreto-vseki-den-717598.html", "text": "Новият график за движение на влаковете влиза в сила от днес. С него ще бъде увеличен броят на пътническите композиции по някои направления, както и ще бъдат значително подобрени връзките на влаковете в някои от основните възелни гари, като времето за изчакване в гарите е значително намалено.Бързият влак \"Чайка\" София-Бургас-София, който пътува през Подбалканската железопътна линия, вече ще се движи всеки ден, като ще изминава разстоянието между столицата и морския град за по-малко от шест часа.Движението на влаковете в участъците с най-голям брой пътници в работните дни ще се осъществява на чести интервали и през 2020 г., основно по направленията София-Перник-София, София-Лакатник-София, Пловдив-Асеновград-Пловдив.С влизането в сила на новото разписание се запазва ежедневното движение на директния международен влак от Истанбул за София, както и международната връзка София- Крайова, която се осъществява със сутрешния влак София-Видин и обедния Видин-София.През летния сезон (от юни до октомври), се планира да се запази движението на сезонния влак Солун-София-Солун. Влакът заминава от София в петък и пристига в Солун в събота сутрин, а в обратната посока тръгва от Солун в неделя вечер и пристига в София в понеделник сутрин.За пътуващите по направлението София-Букурещ директните вагони отново ще се движат само през лятото, а през останалото време ще се налага пътниците да се прекачват на гара Русе на и от мотриса, която ще се движи по маршрута Букурещ-Русе-Букурещ.За подобряване обслужването на клиентите и създаване на възможност за удобни връзки с влакове в други направления, международните влакове София-Букурещ-София и София-Истанбул ще заминават от началните си гари с два часа по-рано от досегашното си разписание.По направлението София-Белград придвижването с директния влак от София ще се осъществява също само през летния сезон.При разработването на новото разписание, транспортната схема и периодите на движение на влаковете са съобразени в максимална степен с обемите и структурата на превозите, както и с техническите възможности и капацитета на подвижния състав.", "date": "2019.12.15", "title": "Влаковете с нов график от днес, Чайка вози до морето всеки ден"}
{"url": "https://offnews.bg/obshtestvo/lekar-edno-kiumbe-zamarsiava-vazduha-kolkoto-18-koli-maskite-ne-pom-717601.html", "text": "Едно кюмбе замърсява въздуха колкото 18 коли или три тира. Това означава, че през зимата все едно още 900 000 автомобила се движат по улиците на София. Маските не помагат срещу Фините прахови частици, заяви пулмологът д-р Александър Симидчиев по бНТ. По думите му мръсният въздух е малко по-вреден от цигарите, но няма как човек да не диша, така при превишение на ФПЧ се наслагва вредата. Според експерта, когато въздухът е замърсен, човек може да избира маршрут, където ФПЧ са по-малко. Съветвам студентите си - не карайте колело през зимата, вие се тровите повече, отколкото е ползата от колоезденето, каза климатологът Георги Рачев. Той обясни, че в София през лятото дишаме Лосанджелиски смог - от колите, а през зимата - Лондонски смог.  Когато въздухът в София е замърсен, значи климатът не си върши работата, подчерта Симидчиев. ", "date": "2019.12.15", "title": "Лекар: Едно кюмбе замърсява въздуха, колкото 18 коли, маските не помагат срещу ФПЧ"}
{"url": "https://offnews.bg/112/kola-blasna-zhena-na-tramvajna-spirka-717600.html", "text": "Лек автомобил блъсна жена на трамвайна спирка на бул. „Мария Луиза”, съобщи Нова тв. Инцидентът е станал малко преди 6 часа днес. На място веднага е пристигнала линейка.Пострадалата е откарана в „Пирогов” с тежка черепно-мозъчна травма и съмнение за фрактура на гръбначен стълб. Инцидентът става дни след като две деца загинаха в столицата, ударени от автомобили.Вчера МВР обяви, че полиция, пожарна и АПИ ще работят в общ център срещу катастрофите", "date": "2019.12.15", "title": "Кола блъсна жена на трамвайна спирка"}
{"url": "https://offnews.bg/112/zadarzhaha-dve-balgarki-obrali-za-20-sek-studentka-v-milano-717604.html", "text": "Две български гражданки бяха арестувани в Милано заради обир на кипърска студентка, пишат италианските издания \"Кориере дела сера\" и \"Джорно\", предаде БТА. Двете жени, съответно на 38 и на 43 години, били заподозрени, че са обирджийки от патрулиращи полицаи,които ги проследили до магазин за обувки на централната улица \"Данте\". Двете жени влезли там и едната взела обувки, преструвайки се, че иска да ги пробва. Тя се настанила на диванчето за пробване до 22-годишна кипърска студентка, която пробвала в този момент обувки и била оставила чантата си без наблюдение.Тогава обирджийката за 20 секунди отворила ципа на чантата и взела портмонето, намиращо севътре.После двете жени напуснали магазина набързо, но веднага били заловени от наблюдаващите гиполицаи, които върнали откраднатата сума (45 евро) на обраната студентка. ", "date": "2019.12.15", "title": "Задържаха две българки, обрали за 20 сек. студентка в Милано"}
{"url": "https://offnews.bg/sviat/silno-zemetresenie-raztarsi-filipinite-717602.html", "text": "Земетресение с магнитуд 6,9 разтърси Филипините. Епицентърът на труса е бил на 56 километра югозападно от град Давао, на дълбочина от 53 километра, съобщи БТА.Няма данни за разрушения и материални щети към този момент.Не е издадено и предупреждение за цунами.", "date": "2019.12.15", "title": "Силно земетресение разтърси Филипините"}
{"url": "https://offnews.bg/politika/bsp-vnasia-svoj-zakonoproekt-za-kontrol-nad-glavnia-prokuror-717616.html", "text": "Парламентарната група на БСП ще внесе законодателни промени, които да гарантират възможността за разследване на главния прокурор.От БСП не подкрепяме предложението на правителството относно избора на фигура, която да наблюдава главния прокурор, заяви зам.-председателят на ПГ на „БСП за България“ Георги Свиленски пред БНР. „За първи път в БСП всички членове на партията ще могат да изберат председател. Тези промени са залегнали в устава, приет от Конгреса на партията, а вчера Националният съвет прие правилата, по който да се случи този вътрешнопартиен избор, подчерта той. И обясни, че чрез прекия избор на лидер на партията, членовете на БСП ще бъдат мотивирани да изразят своята подкрепа за кандидата, когото подкрепят.Народният представител припомни, че БСП предлага отдавна да отпадне финансирането на партиите от бизнеса: „За съжаление на нашето предложение не беше обърнато внимание от управляващите и по време на гласуването на бюджета за следващата година. Но ние ще продължим да отстояваме позицията партиите да се финансират единствено от държавата”, каза още Свиленски. „Поведението на премиера е непрекъснато да разделя. Напоследък Борисов е много изнервен по всички въпроси, още повече, когато са свързани с президента Радев. Надявам се тази ревност да не е на база сравняване на рейтинги”, заяви социалистът. Георги Свиленски бе категоричен, че всеки политик трябва да води диалог с другите институции, въпреки различията помежду им.", "date": "2019.12.15", "title": "БСП внася свой законопроект за контрол над главния прокурор"}
{"url": "https://offnews.bg/obshtestvo/navreme-za-koleda-vreme-za-darpazar-717627.html", "text": "На Коледа са най-хубави чудните истории. Такава е и историята на Баба Славка от с. Челопек. Тя плете чорапи от домашна вълна – отглежда с любов овцете, после на дарака пречиства и пере вълната, преде и плете с ентусиазъм всеки път, когато от Фабрика за идеи ѝ поръчват вълнени чорапи. От 20 години баба Славка е сама, но това не ѝ пречи от сутрин до вечер да се труди неуморно. И да посреща в дома си млади хора, които се включват в кампанията Резиденция Баба на Фабрика за идеи.Чорапите от домашна вълна на баба Славка стигат до много хора из цялата страна, благодарение на сдружението, а сега и чрез онлайн платформата ДарПазар. Така, споделя Милица от Фабрика за идеи, баба Славка бори самотата, защото се чувства постоянно ангажирана и се радва от сърце на всяка снимка, на която вижда, че нейните чорапи се носят от много хора. „Толкова е скромна, че дори не иска пари, но ние не отстъпваме, защото за нас е важно и финансово да ѝ помагаме.“ Последната поръчка от 40 чифта чорапи изкарва баба Славка от болницата. Само след два дни в болницата, тя става на крака, защото я чака плетене на чорапи за нейните безброй внуци. Здрав дух, здраво тяло.ДарПазар идва навреме за коледното пазаруване за любими хора. Пък и за любими животни – например една  ще е чудесен дар за птиците в града, на които така се радваме, когато ни пеят. Чрез онлайн платформата ДарПазар ще се добави още стойност към любовта, с която купуваме и подаряваме празничните подаръци. Всеки продукт или услуга, който поръчате, е дар – любов, отношение и подкрепа, които изпращате:...към човек в нужда, на когото някой е подал ръка,...към талантливи младежи без близки, на които някой помага, за да продължат образованието си,...към природата и животните, за които някой ежедневно се грижи,...към хората с различни от нормалните умения, на които някой успяват да намерят място в обществото.А кой е този някой?Всъщност, са много – граждански организации от цялата страна, които работят, без да говорят много. Като джуджетата на Дядо Коледа – но не само по Коледа. А всеки ден – работят с хора с увреждания, като развиват трудовите им умения и ги правят по-самостоятелни; работят за опазването на природните ресурси и за насърчаване на малките производители от обезлюдени краища на България, които живеят в синхрон с природата и затова лютеницата е като от едно време, а сладката са уникални; работят, като помагат на младежи без семейства и развиват талантите им, за да продължат смело живота си напред. И за още много смислени каузи.ДарПазар обединява организации от цялата страна, които развиват социално предприемачество. Всеки, който отговаря на  може да се включи в нея. А още по-лесно е  и пазарувайки, да даряваме добрина, подкрепа и смисъл, за да ги има добрите истории.Платформата е факт благодарение на партньорството между една гражданска организация и една софтуерна компания.  и  се обединяват около идеята повече хора да разберат за това колко дейни организации има из страната и всеки да може лесно да ги подкрепи, пазарувайки с кауза. Платформата дава възможност за избор на продукти и услуги, според каузата, която човек иска да подкрепи. Към всеки продукт или услуга също има информация за значението на покупката, която ще направите. Социалните предприятия имат профили в платформата, където разказват повече за мисията си и благотворителната стойност на тяхната работа.Защо и за кого е важен ДарПазар? е важен, защото е кауза – да помагаме на онези, които имат нужда и работят неуморно, да бъдем ангажирани и състрадателни, да си помагаме. И заради това е важен не само за организациите, за хората, на които те помагат, за природните ни богатства и животните, а и за всеки от нас. Защото малкото може да бъде много - дори и когато пазаруваме можем да добавяме стойност, да благотворим и да даряваме смисъл.", "date": "2019.12.15", "title": "Навреме за Коледа, време за ДарПазар"}
{"url": "https://offnews.bg/sviat/zadarzhaha-9-dushi-zaradi-opustoshitelnoto-zemetresenie-v-albania-717615.html", "text": "Властите в Албания са арестували 9 души и издирват още осем във връзка със заметресението, в което загинаха 55 души, предаде бТВ. Общо 17 души - инженери, строители и чиновници, са заподозрени за некачествено строителство и пропуски в контрола.В крайбрежния град Дуръс има напълно рухнали сгради, докато съседни са невредими. В града са и половината от всички жертви от земетресението. Тази нощ в Албания е регистриран още един трус с магнитут 4,5 по Рихтер. Не се съобщава за пострадали и разрушения. ", "date": "2019.12.15", "title": "Задържаха 9 души заради опустошителното земетресение в Албания"}
{"url": "https://offnews.bg/tenis/grigor-dimitrov-za-men-e-goliama-chest-da-uchastvam-v-atp-cup-i-to-ka-717622.html", "text": "Най-добрият ни тенисист Григор Димитров няма търпение да вземе участие в турнира ATP Cup. Това обяви той и чрез видеопослание, в официалните страници в социалните мрежи на надпреварата.Българинът сподели, че е много щастлив, че отново може да акостира в Сидни и да играе в града. Известно е, че той ще бъде капитан на \"трикольорите\".Националите ни са в Група C на ATP Cup, където са още Великобритания, Белгия и Молдова. В първия дуел (на 3 януари) Григор Димитров повежда родината срещу британците.\"Не остава много време до ATP Cup и се радвам, че отново ще имам възможността да посетя Сидни. За мен е голяма чест и гордост да участвам в този турнир и то като капитан\", споделя Димитров.", "date": "2019.12.15", "title": "Григор Димитров: За мен е голяма чест да участвам в ATP Cup и то като капитан (видео)"}
{"url": "https://offnews.bg/futbol/tcska-prodalzhi-dogovora-na-zheferson-717620.html", "text": "ЦСКА продължи договора на бразилеца Жеферсон Телес. Преди да се прибере в родината си за Коледа, бранителят парафира нов контракт с клуба, според който ще носи червената фланелка до лятото на 2023 година.Универсалният футболист пристигна на \"Армията\" в началото на 2018 година и от тогава записа за \"армейците\" общо 55 мача във всички надпревари.Той бе привлечен в България от елитния Интернасионал (Порто Алегре), а във кариерата си е бил част и от националния отбор на родината си, с който участва на Копа Америка през 2015 година.Припомняме, че вчера ЦСКА привлече в редиците си нападателя Ахмед Ахмедов от Дунав. Футболистът официално подписа своя договор с червените и от първия ден на зимната подготовка през януари ще се присъедини към новите си съотборници.Към 24-годишния играч имаше засилен интерес и от други водещи родни отбори, но в крайна сметка решаващо се оказа личното му желание да заиграе на \"Армията\". През есенния полусезон Ахмедов вкара 6 гола в 18 мача, а миналата кампания отбеляза 8 попадения за русенци в Първа лига.", "date": "2019.12.15", "title": "ЦСКА продължи договора на Жеферсон"}
{"url": "https://offnews.bg/sviat/blokadi-v-transporta-v-11-ia-den-na-stachkata-vav-frantcia-717621.html", "text": "11-ти ден във Франция продължават блокадите в транспорта заради стачките срещу пенсионната реформа, съобщава БНР.Парижани разчитат само на две автоматични линии на метрото. Трафикът на автобусите и регионалните влакове е съкратен. Международните влакове „Евростар“ и „Талис“ са по-малко засегнати. Очаква се във вторник да има още един масов протест срещу пенсионната реформа, обявена през седмицата, особено срещу мерките за пенсиониране на 64 г.В интервю за в. „Паризиен“ френският премиер Едуар Филип призова за прекратяване на стачката по празниците. Заради масовите демонстрации театрите и концертните зали са почти пусти. Малките и средни предприятия са понесли загуби. ", "date": "2019.12.15", "title": "Блокади в транспорта в 11-ия ден на стачката във Франция"}
{"url": "https://offnews.bg/futbol/soliden-interes-kam-loko-pd-levski-717610.html", "text": "Солидно мениджърско присъствие се очертава да има на дербито между Локомотив (Пловдив) и Левски, пише \"Тема спорт\".Битката за второто място в първенството е привлякла вниманието на клубове от четири страни - Италия, Франция, Белгия и Турция.Интерес има към играчите и на двата отбора - най-вече към голмайсторите. На \"Герена\" такива са триото Паулиньо-Станислав Иванов-Найджъл Робърта.От Локомотив сред най-желаните играчи са Ален Ожболт, Бирсент Карагерен и Димитър Илиев.Изданието съобщава още, че ръководството на Левски ще се опита да форсира преговорите с Кали Тиам. Сенегалецът има договор до лятото и след Нова година ще може да води разговори с други клубове, в които евентуално да премине като свободен агент.", "date": "2019.12.15", "title": "Солиден интерес към Локо Пд - Левски"}
{"url": "https://offnews.bg/sviat/dozhivoten-zatvor-za-grak-ubil-balgarka-717623.html", "text": "Гръцки магистрати дадоха доживотен затвор на 60-годишен грък, който според доказателствата в съда, е убил на остров Крит 38-годишната Антонина Зоева, родена в град Сливен. Тялото ѝ не бе намерено и въпреки това съдът даде максимална присъда за умишлено убийство, съобщава БНР.По време на процеса подсъдимият не направи самопризнания, като отказа да посочи къде е погребал тялото на жертвата. Защитата направи неуспешен опит да прехвърли вината за изчезването на българката на друго лице.В колата и дома на осъдения разследващите намериха кръв от жертвата, което доказва извършеното умишлено убийство. Представени бяха и записи от охранителни камери, които са фиксирали, че убиецът е пренесъл трупа на жертвата извън населеното място.Полицията смята за малко вероятно да се открие точното къде е погребана Зоева, защото теренът е планински. Според свидетелските показания Антонина Зоева е живяла няколко месеца в дома на убиеца след което изчезва.Жестокото престъпление фокусира вниманието не само на властите, но и на гръцките медии.", "date": "2019.12.15", "title": "Доживотен затвор за грък, убил българка"}
{"url": "https://offnews.bg/politika/tcatcarov-ne-iskal-da-e-shef-na-kpkonpi-revizoro-go-ubedil-717619.html", "text": "Сотир Цацаров, който бе избран за председател на КПКОНПИ, не искал да заеме поста. Аз го убедих, заяви депутатът от Обединени патриоти Емил Димитров - Ревизоро по БНТ. Но това не значи, че имам някакви специални качества. Просто аз предадох мотивите на колегите на Цацаров, уточни той. Ние малко или много в момента Сотир Цацаров го изваждаме от съдебната система и го пращаме на друго място да кърпи дупки, обясни Димитров. Той попита, ако не е Цацаров, кой да бъде на този пост. В момента пред него има много задачи - да направи нов закон, да преструктурира администрацията, да бъде арбитър.Очевидно е, че списъкът с промените трябва да се прецезира, за да се събуди КПКОНПИ, допълни Ревизоро. ", "date": "2019.12.15", "title": "Цацаров не искал да е шеф на КПКОНПИ, Ревизоро го убедил"}
{"url": "https://offnews.bg/obshtestvo/zaharieva-v-madrid-za-sreshta-na-vanshnite-ministri-ot-azia-i-evropa-717611.html", "text": "Вицепремиерът и министър на външните работи Екатерина Захариева пристигна в Мадрид за среща на външни министри на 51 държави от Азия и Европа, съобщиха от пресцентъра на МВнР.Тя ще участва в 14-та среща на министрите на външните работи на Форума „Азия-Европа“ (АСЕМ).Срещата ще бъде председателствана от новия Върховен представител на ЕС по въпросите на външните работи и политиката на сигурност Жозеп Борел. По време на първата работна сесия министър Захариева ще бъде водещ говорител.Министрите на външните работи ще обменят мнения относно начините за укрепване на сътрудничеството в широк кръг от области, като съсредоточат вниманието си върху следните централни теми: целите на ООН за устойчиво развитие, изменението на климата, предизвикателствата пред сигурността, равенството между половете и овластяването и ролята на жените за мира и сигурността, устойчивата свързаност.В рамките на форума Екатерина Захариева ще има двустранни срещи с министрите на външните работи на Виетнам Фам Бин Мин, на Казахстан - Мухтар Тлеуберди и на Република Корея Канг Кьонг-Хуа. С министъра на външните работи на Кралство Тайланд Дон Прамудвинай министър Захариева ще подпише междуправителствено споразумение за взаимно освобождаване от изискванията за притежаване на визи за краткосрочно пребиваване на притежателите на дипломатически и служебни/официални паспорти.Форумът Азия – Европа (АСЕМ) е създаден през 1996 г. като форма за диалог и сътрудничество между Европа и Азия с цел укрепване на връзките между двата континента. В АСЕМ участват 53 партньори, сред които 51 европейски и азиатски държави, ЕС и секретариата на Асоциацията на страните от Югоизточна Азия (АСЕАН). Партньорите от АСЕМ представляват 55% от световната търговия, 60% от световното население и 75% от световния туризъм.", "date": "2019.12.15", "title": "Захариева в Мадрид за среща на външните министри от Азия и Европа"}
{"url": "https://offnews.bg/sviat/zaginalo-dete-i-nad-14-raneni-sled-zemetresenieto-vav-filipinite-717618.html", "text": "6-годишно момиченце е загинало при рухване на стена, а над 10 души са ранени след земетресението с магнитуд 6,7 по-рано днес на Филипините, съобщи Ройтерс. 14 души са ранени, но никой от тях тежко, уточняват властите в община Магсейсейл.Епицентърът на труса е бил на 56 километра югозападно от град Давао, на дълбочина от 53 километра, съобщи БТА.Според кмета на Матанао трусът е нанесъл тежки поражения на града - два моста са повредени, половината от сградата на местната администрация е напълно разрушена. Разрушения по сградиима и в други населени места в близост до епицентъра.", "date": "2019.12.15", "title": "Загинало дете и над 14 ранени след земетресението във Филипините"}
{"url": "https://offnews.bg/sviat/dzherami-korbin-poe-otgovornost-za-zagubata-na-izborite-717603.html", "text": "Лидерът на британската опозиционна Лейбъристка партия Джереми Корбин пое отговорност за загубата на изборите.Корбин нарече резултатите \"наистина разочароващи\" в коментар за британския вестник \"Гардиън\". Корбин допълва още, че ще се оттегли напълно от партията, когато бъде избран негов заместник през пролетта.По думите му едва ли Лейбъристката партия е платила цената за политиката на Брекзит, която някои избирателите възприемат като опит за преодоляване на разделението между оставащи и напускащи, а от други като повторно провеждане на референдума.„Претърпяхме тежко поражение и аз съм отговорен за това“, разкая се още лидерът на лейбъристите. ", "date": "2019.12.15", "title": "Джеръми Корбин пое отговорност за загубата на изборите"}
{"url": "https://offnews.bg/politika/ninova-reshenieto-e-vav-vashite-ratce-vie-ste-silata-717624.html", "text": "Председателят на БСП Корнелия Нинова се обърна към членовете на партията чрез личния си профил в социалната мрежа:Реформата бе трудна, съпротивата - жестока. Убедена съм, че няма по-справедлив, чист и демократичен избор. Решението е във вашите ръце, добави тя по повод вчерашното решение на пленума на партията за пряк избор на председател. Ето и целия текст:Изборът на нов председател на партията е насрочен за 26 април 2020 година.", "date": "2019.12.15", "title": "Нинова: Решението е във вашите ръце. Вие сте силата"}
