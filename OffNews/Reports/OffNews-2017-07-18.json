{"url": "https://m.offnews.bg/news/Obshtestvo_4/MVR-shte-proveriava-krachmite-v-malkite-gradove_660787.html", "text": "Със заповед на главния секретар на МВР гл. комисар Младен Маринов от днес започват проверки на питейни и увеселителни заведения в малките населени места.Акцент в проверките на полицейските служители ще бъде спазването на режима на работа на съответните заведения в съответствие с разпоредбите на местните общини, съобщиха от МВР.Особено внимание ще се обръща на съблюдаването на инструкциите за продължителност на работа през петъчните и съботно-неделни дни.Причината за проверките стана нападението над 18-годишния Алекс от Бяла, който почина в събота в болница. Повод за нападението беше, че той нямал цигара, която му била поискана. Тогава мъж от ромски произход го ударил с бутилка в главата. По-рано днес от държавното обвинение съобщиха, че ще бъде поискано  от доживотен затвор без право на замяна. Вчера стана ясно, че районните управления в малките населени места ще организират работата си така, че да могат да посрещат гражданите денонощно. ", "date": "2017.07.18", "title": " МВР ще проверява кръчмите в малките градове"}
{"url": "https://m.offnews.bg/news/Futbol_18793/Igrach-na-Roma-izgoria-za-5-mesetca-zaradi-marihuana_660761.html", "text": "Халфът на италианския футболен Рома - Лоренцо Ди Ливио, беше изхвърлен от спорта за 5 месеца след положителен тест за марихуана. Новината е на Football Italia.Лоренцо е син на бившия национал на \"адзурите\" Анджело Ди Ливио, направил име в Ювентус. Младежът ще плати и глоба от 378 евро.Тестът на 20-годишния футболист е направен миналия сезон, докато той е играл под наем в Тернана. Ди Ливио е пафнал тревичката преди победата 1:0 над Виченца на 6 май.Сега ще има време да рестартира кариерата си, за да се върне в Рома. Или да си пуши на воля, негов избор.Футболистът далеч не е най-известният спортист с подобно провинение. През 2009 година легендата на плуването Майкъл Фелпс беше наказан за 3 месеца след употреба на марихуана. По това време американецът имаше 14 олимпийски медала.", "date": "2017.07.18", "title": " Играч на Рома изгоря за 5 месеца заради марихуана"}
{"url": "https://m.offnews.bg/news/Obshtestvo_4/Tri-Sitita-s-nebostargachi-v-Sofiia-Vizhte-kade-shte-sa-te_660763.html", "text": "В София ще бъдат обособени три зони, където да има свободно високо строителство. Това обяви главният архитект на София Здравко Здравков пред бТВ. Районите с високи сгради ще представляват Ситита, които ще гарантират запазване на гледката към планината на столичани. Освен това обособяването на зоните ще запази изискването на височина в останалата част от града от 75 метра.Здравков обясни, че общината вече е представила промените в закона за устройството и застрояването на столичната община на депутатите от ГЕРБ и се надяват парламента да ги приеме.Главният архитект добави, че до момента е издал едно разрешение за небостъргач – 202 метра сграда на „Скай форт” до Експо центъра.Има инвестиционни намерения и за терен в близост до Пирогов.За спорния строеж на бул. „Черни връх” се очаква да приключат административните производства.По повод протеста на жители на кв. „Дружба” срещу застрояване на зелена площ, Здравков коментира, че този случай е част от много тиктакащи бомби след реституцията. По думите му такива казуси има в Левски, Обеля и Люлин.В плана на Дружба е отредено там да има парк, после се потвърждава с ОУП да има строителство. Искаме това да остане част от парка и ще говорим със собствениците. Към 2001 година теренът бил част от зелената система на града”, заяви Здравков.", "date": "2017.07.18", "title": " Три Ситита с небостъргачи в София. Вижте къде ще са те"}
{"url": "https://m.offnews.bg/news/Drugi_18773/Milan-Borusiia-i-Tur-dio-Frans-v-efira-dnes_660762.html", "text": "Футбол14,20 ч Футбол, Милан - Борусия Д RING (пряко)19,00 ч Футбол, Ворскла - Шахтъор Д Mtel sport 2 (пряко)19,00 ч Футбол, ЕП (жени), Австрия - Швейцария Eurosport 1 (пряко)19,30 ч Футбол, Динамо М - Спартак М Mtel sport 1 (пряко)21,45 ч Футбол, ЕП (жени), Франция - Исландия Eurosport 1 (пряко)11,00 ч Скокове във вода, СП в Будапеща Eurosport 2 (пряко)12,00 ч Тенис, турнир за мъже в Бостад F+/Sport+ HD (пряко)14,00 ч \"Светът на голфа\" Mtel sport 214,15 ч Колоездене, обиколка на Франция Eurosport 1 (пряко)16,30 ч Скокове във вода, СП в Будапеща Eurosport 2 (пряко)19,00 ч Тенис, турнир за мъже в Бостад Sport+ HD (пряко)19,30 ч Скокове във вода, СП в Будапеща Eurosport 2 (пряко)", "date": "2017.07.18", "title": " Милан - Борусия и Тур дьо Франс в ефира днес"}
{"url": "https://m.offnews.bg/news/112_6/Mazh-s-4-12-promila-vartia-volana-v-Kiten_660765.html", "text": "Полицията в Китен е задържала пиян шофьор, който карал след употреба на алкохол с концентрация 4.12 промила, съобщиха от пресцентъра на Областната дирекция на МВР в Бургас.Случаят е от снощи. Около 22.20 ч. служители от Районно управление - Приморско спрели за проверка „Фолксваген Голф”, с русенска регистрация. Шофьорът е на 38 години от Русе.След проверка дрегерът отчел алкохол с концентрация от 4.12 промила.Мъжът е задържан за срок от едно денонощие.По случая е образувано бързо полицейско производство.", "date": "2017.07.18", "title": " Мъж с 4.12 промила въртя волана в Китен"}
{"url": "https://m.offnews.bg/news/Futbol_18793/Svetoven-shampion-s-Italiia-si-tarsi-otbor-chrez-LinkedIn_660764.html", "text": "Новатор се оказа световният шампион с Италия по футбол Кристиан Дзакардо. Той си търси нов отбор чрез LinkedIn.35-годишният ветеран, който спечели Мондиал 2006 в Германия, е свободен, след като напусна Виченца в края на миналия сезон. Явно офертите не валят, след като Дзакардо прибегна до необичайния ход.Той пусна в мрежата своя подробна визитка с отбори, мачове и голове. Също така има и обяснения: \"Аз прекратих контракта, който имах с Виченца до юни 2018 година.Сега съм свободен. Все още съм в много добро физическо състояние и мога да играя 2 години на високо ниво\", обяснява италианецът. \"Кой ще ми предложи сделка? Сериозен професионален футболист, силен\", уточни Кристиан.Обявата предизвика небивал интерес, но сред феновете на по-слаби тимове от долните дивизии на Апенините. Те го затрупаха със съобщения да ги подкрепи.Дзакардо е име в Италия. Той изигра три мача при световната титла през 2006 година, макар че се отличи тогава с автогол за равенството 1:1 със САЩ. Той е и шампион на Германия за 2009 година с Волфсбург.", "date": "2017.07.18", "title": " Световен шампион с Италия си търси отбор чрез LinkedIn"}
{"url": "https://m.offnews.bg/news/Obshtestvo_4/Balgariia-chestva-180-godini-ot-rozhdenieto-na-Levski_660716.html", "text": "Президентът Румен Радев и вицепрезидентът Илияна Йотова ще участват в тържествената програма от 21.00 ч. на пл. „Васил Левски“ в Карлово.Днес България чества 180 години от рождението на Васил Левски. Чествания ще има в цялата страна.Президентът и върховен главнокомандващ на Въоръжените сили ще приеме почетния строй на представителни части на Българската армия и ще произнесе тържествено слово. Румен Радев ще поднесе и венец пред паметника на Апостола на свободата.В 18.00 часа вицепрезидентът Илияна Йотова ще посети с. Лесичово и ще участва в церемония по откриване на паметен знак на Васил Левски.Празникът на Карлово и честването на 180 години от рождението на Васил Левски започват със света литургия в църквата \"Свети Николай\" в 9.00 часа. След това кметът и граждани ще положат цветя на гроба на майката на Васил Левски Гина Кунчева. Събитието ще започне с водосвет, ще присъстват народни представители от парламентарната група на Обединени патриоти, членове и симпатизанти на ВМРО от региона.Проявите в негова чест ще продължат с рецитал в Регионалната библиотека \"Димитър Талев\".За поредна година паметта на Дякона ще бъде почетена в Благоевград и със състезание по дълъг скок под мотото \"Достойни за името на Апостола\". Организаторите на традиционната надпревара по лъвски скок, която ще се състои на пистата в спортния комплекс \"Пирин\", са община Благоевград и лекоатлетически клуб \"Джордан\". Тя ще започне в 10.00 часа, а възрастови за участниците няма.В честването ще вземат участие актьори от Драматичен театър „Рачо Стоянов“, оркестър „Габрово” и Регионален исторически музей – Габрово.", "date": "2017.07.18", "title": " България чества 180 години от рождението на Левски"}
{"url": "https://m.offnews.bg/news/Obshtestvo_4/Politcai-na-protest-v-Sofiia-dnes_660758.html", "text": "Полицаите излизат на пореден протест с искания за увеличение на заплатите. Протестът е планиран протест пред храма \"Свети Седмочисленици\" в София. Началният час на протеста е 18.30 часа.Следват поредица от протести и в някои от големите градове в страната.Регионални протести ще има във Варна на 20 юли 2017 г., Добрич - 25 юли 2017 г. и Гоце Делчев - 27 юли 2017 г. Протестите ще продължат в Бургас, Благоевград, Перник и други градове, съобщават от Синдикалната федерация на служителите в МВР (СФСМВР).На протеста от 5 юли в София служителите в системата се заканиха да протестират на всички професионални празници на служителите в МВР, които до края на годината са общо пет.Ако не бъдат чути исканията им, полицаите обещаха ежедневни протести от първия ден на българското председателство на Съвета на ЕС от началото на 2018 година.", "date": "2017.07.18", "title": " Полицаи на протест в София днес"}
{"url": "https://m.offnews.bg/news/Obshtestvo_4/Gratckiiat-tciklon-shte-mine-prez-Chernomorieto-no-barzo-shte-si-otid_660760.html", "text": "Жълт код за силен вятър и силно вълнение на морето е обявен и днес за цялото Черноморие. Там ще премине гръцкият циклон, който нанесе множество поразии в Гърция. Бедствие причини циклонът „Медуза” на гръцкия полуостров Халкидики, където традиционно почиват много българи. Циклонът се измества на изток и в момента се намира между Гърция и България. Той ще стане и причина на българското Черноморие да превали. Валежите обаче до обяд ще спрат и циклонът ще продължи своя път на изток към вътрешността на Черно море.Поради тази причина на българското Черноморие днес няма да е подходящо за плаж. Ще духа умерен и временно силен север-североизточен вятър, който вечерта ще отслабне.Максималните температури ще са между 23° и 26°. Температурата на морската вода е 22-24°.Вълнението на морето ще е 3-4 бала, по-късно след обяд ще започне да отслабва. Жълтият код означава потенциална опасност и повишена вероятност за опасни метеорологични явления, които могат да причинят щети.Това съобщава сайтът на Националния институт по метеорология и хидрология (НИМХ) към Българската академия на науките (БАН).", "date": "2017.07.18", "title": " Гръцкият циклон ще мине през Черноморието, но бързо ще си отиде"}
{"url": "https://m.offnews.bg/news/Obshtestvo_4/Valezhite-spirat-liatoto-se-vrashta_660757.html", "text": "Слънцето изгрява днес вече на Северозапад, на Югоизток още ще  е облачно, а в източната част още ще вали.До вечерта валежите ще спрат в цялата част на страната, а облачността ще се разкъса и намалее.Ще духа до умерен, в югоизточните райони силен северен вятър. Максималните температури ще са между 24° и 29°. Атмосферното налягане ще се задържи малко по-високо от средното за юли.Над Черноморието ще има значителна облачност, с превалявания от дъжд, които вечерта ще спрат. Вятърът също ще отслабне, вълнението на морето ще е 3-4 бала, по-късно след обяд ще започне да отслабва. Максималните температури ще са между 23° и 26°. Температурата на морската вода е 22-24°. Над планините облачността също ще се разкъсва и намалява, след обяд там ще е слънчево. Значителна ще се задържи над Странджа и Сакар, където през деня все още ще превалява, а североизточният вятър ще е силен. В останалите масиви вятърът ще е до умерен. Максималната температура на височина 1200 метра ще е около 16°, на 2000 метра – около 10°.Прогнозата е на Националния институт по метеорология и хидрология (НИМХ) при Българската академия на науките (БАН). ", "date": "2017.07.18", "title": " Валежите спират, лятото се връща"}
{"url": "https://m.offnews.bg/news/Temida_18762/Pet-godini-sled-atentata-v-Burgas-deloto-e-na-trupcheta_660768.html", "text": "Пет години от атентата на летище \"Сарафово\" в Бургас се навършват днес. При  загинаха петима израелски и един български гражданин.Днес на мястото на атентата е издигнат възпоменателен паметник, където всяка година се провежда церемония в памет на жертвите. За възпоменателната церемония на 18 юли от 17.00 часа, организирана от посолството на Израел у нас, в Бургас ще пристигнат роднини на жертвите.Освен годишнината от нападението, на 18 юли е насрочена и дата за делото, което все още не може да тръгне в Специализирания съд.Очаква се заседанието на съда да се проведе в Бургас.", "date": "2017.07.18", "title": " Пет години след атентата в Бургас делото е \"на трупчета\""}
{"url": "https://m.offnews.bg/news/Temida_18762/Prokuraturata-shte-iska-dozhivoten-zatvor-bez-pravo-na-zamiana-za-ubij_660766.html", "text": "Прокуратурата ще подведе под отговорност по най-тежкото обвинение нападателя на 18-годишния Алекс от Бяла, за което се предвижда наказание от доживотен затвор без право на замяна. Говорителят на главния прокурор Румяна Арнаудова заяви пред БНТ, че нападателят ще бъде обвинен за умишлено убийство по хулигански подбуди.18-годишното момче  в събота в болницата в Русе. Той беше пред дискотека след като отказал да даде цигара. Това предизвикало нападателя, който е от ромски произход, да го удари с бутилка в главата.Румяна Арнаудова коментира и идеята за пряка връзка на полицията и прокуратурата със спешните медицински екипи. Според нея нападателите над медици ще бъдат подвеждане под отговорност по бързата процедура в седемдневен срок. В тази връзка е взето решение лекарите и болниците със спешни отделения да имат пряка връзка с дежурен прокурор.Целта на бързата връзка е не само получаването на информация, но и да дават прокурорите указания да се запазят доказателства. Така с най-много доказателства ще докажем, че лицето е виновно, обясни Арнаудова.До 20 юли ще стане ясно за какво точно ще бъде обвинен бившият шеф на НДК Мирослав Боршош, стана ясно още от интервю на Арнаудова пред bTV.\"Ще му бъде повдигнато обвинение по конкретика, за която в този момент не можем да съобщим, защото не е редно медиите да научават в какво точно ще бъде обвинен\", каза тя.„Категорично можем да кажем, че е по повод сигнала от ДАНС и извършената от тях проверка за нецелево разходване на средства във връзка с европредседателството на България“, посочи тя и допълни, че първото и работно обвинение Мирослав Боршош ще узнае на 20-ти, когато е призован. „До момента са разпитани множество свидетели. Предстои да бъдат разпитани министър Лиляна Павлова, вицепремиерът Томислав Дончев и Вежди Рашидов, тъй като има данни, че лицата имат сведения, с които трябва да разполага и прокуратурата“, обясни Румяна Арнаудова. „След разпитите на Лиляна Павлова, Томислав Дончев и Вежди Рашидов се очаква да има не само конкретизиране на това обвинение, но и възможни други обвинения. Продължаваме да събираме доказателства“, поясни говорителят на главния прокурор. „Изискали сме много договори от НДК, те са около 4000 до този момент и продължава постъпването на договори“, посочи Румяна Арнаудова и допълни, че ще бъдат изследвани и други действия на Мирослав Боршош, за които има данни в делото и трябва да бъдат проверени със способите на НПК.", "date": "2017.07.18", "title": " Прокуратурата ще иска доживотен затвор без право на замяна за убийството на Алекс"}
{"url": "https://m.offnews.bg/news/Obshtestvo_4/Na-6-mesta-v-Sofiia-niama-da-imat-voda-dnes_660726.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството. Реконструкция на уличен водопровод на бул. „Джавахарлал Неру“ в „Люлин“ 7 налага спиране на водоподаването от 9:00 до 21:00 часа на жилищни блокове с номера 706; 707; 708; 709; 710; 711; 711A; 712; 713; 714; 715; 720; 721; 722; 750; 751; 751А; 752, по бул. „Джавахарлал Неру“ от ул. „Индира Ганди“ до бул. „Луи Пастьор“, по бул. „Царица Йоана“ от ул. „Ген. Асен Николов“ до бул. „Луи Пастьор“; бул. „Луи Пастьор“ №30 и по ул. „Йордан Антонов“ от ул. „Индира Ганди“ до ул. 703-та.Подмяна на хидрофорна уредба до бл. 8 в кв. „Полигона“ налага спиране на водоподаването от 10.00 до 19:00 часа на бл. 7, бл. 8, бл. 9, бл. 10, бл. 11 – висока зона. Заради подмяна на спирателен кран на ул. „София“ в Банкя, се налага спиране на водоподаването от 9:00 до 12:00 часа по ул. „София“ от ул. „Момина сълза“ до ул. „Иванянско шосе“, ул. „Еделвайс“, по ул. „Ангел Каралийчев“ от ул. „София“ до ул. „Морава“. Във връзка с подмяна на водомерен възел на ул. „Богова стъпка“ в „Бояна“, се налага спиране на водоподаването от 10:00 до 14:00 часа на ул. „Богова стъпка“, ул. „Илия Кутев“, ул. „Църковна“, ул. „Георги Рилски“, ул. „Цветна“. Поради подмяна на сградно водопроводно отклонение на ул. „Райко Жинзифов“ в кв. „Крива река“ се налага спиране на водоподаването от 9.00 до 18:00 часа по ул. „Райко Жинзифов“ от ул. „Даскал Манол“ до ул. „Св. Георги Софийски“. Без вода заради подмяна на водомерен възел на бул. „Шипченски проход“ в жк. „Христо Смирненски“ ще бъдат от 9:30 до 16:30 часа на бул. „Шипченски проход“ №63 и №65. ", "date": "2017.07.18", "title": " На 6 места в София няма да имат вода днес"}
{"url": "https://m.offnews.bg/news/112_6/Samolet-izleze-ot-pistata-na-burgaskoto-letishte-obnovena_660772.html", "text": "Самолет излезе от пистата при кацане на летище \"Бургас“ тази сутрин. По непотвърдена информация, хидравличната система на машината е отказала.Самолетът на авиокомпания Travel Service изпълняващ полет от Бърно, Чехия, е бил с 178 пътници на борда. Всички са невредими. Те са изведени от самолета, информират от аеропорта.Аеропортът вече е отворен и полетите вече се изпълняват, като се правят промени в графиците им. След 9 ч. летище \"Бургас\" бе затворено, докато самолетът не бе изтеглен на безопасно разстояние. Трафикът на летище „Бургас“ се пренасочваше към летище „Варна“.", "date": "2017.07.18", "title": " Самолет излезе от пистата на бургаското летище (обновена)"}
{"url": "https://m.offnews.bg/news/Obshtestvo_4/Skulpturite-ot-pametnika-pred-NDK-uviti-v-najlon-v-Trebich_660767.html", "text": "Скулптурите от паметника \"1300 години България\" пред НДК се намират в столичния квартал \"Требич\". Пластиките на проф. Валентин Старчев са увити в найлон и очакват реставрирането си, съобщи Нова тв. Всяка от месинговите фигури е висока 7 метра. Те ще бъдат почистени, реставрацията им ще отнеме месеци. „Решението е да бъдат изложени в Националния исторически музея в Бояна”, каза скулпторът Марин Марков. Предстои да се определи точното място в НИМ, където ще бъдат поставени фигурите. ", "date": "2017.07.18", "title": " Скулптурите от паметника пред НДК увити в найлон в \"Требич\""}
{"url": "https://m.offnews.bg/news/Futbol_18793/Sapernikat-na-Levski-se-hvarli-sreshtu-ogneniia-ad-v-Split_660770.html", "text": "Огнен ад обхвана Сплит и крайбрежието на Далмация в навечерието на реванша от втория предварителен кръг на Лига Европа между Хайдук и Левски в София. Местни медии съобщават за истински кошмар. Пожарите, раздухвани от силния вятър, вече са достигнали предградия на града.Пламнало е градското гробище, както и сметището, което вещае и екологична катастрофа. Съобщава се също за избухнала бензиностанция, а заради лошото време хеликоптерите за борба с пожари не могат да излетят.В помощ на изнемогващите пожарникари са се притекли организираните фенове на Хайдук, познати като “Торсида”. На първа линия са били забелязани и играчите на втория отбор на Хайдук Звонимир Милич, Йерко Шепарович, както и Тома Башич от първия тим.Дори вражески агитки призовават своите членове да се притекат на помощ на Сплит. В акцията се включиха и феновете на Динамо Загреб, познати като “Бед Блу Бойс”. Съперничеството им с \"Торсидата\" е равнозначно на това между Левски и ЦСКА, че и повече. “Хайде, всички заедно като през 90-те! Хърватска над всичко. Брат за брата! Ще имаме време за съперничество”, пишат в един от профилите на \"лошите сини момчета\".", "date": "2017.07.18", "title": " Съперникът на Левски се хвърли срещу огнения ад в Сплит"}
{"url": "https://m.offnews.bg/news/Izvan-terena_18817/Ronaldo-Shte-ima-golemi-novini_660780.html", "text": "Асът на Реал Мадрид Кристиано Роналдо намекна, че съвсем скоро всички ще получим яснота около бъдещето на футболиста. Португалецът стори това с пост на официалния си профил в социалната мрежа \"Инстаграм\", където извести фенове и последователи да очакват \"големи новини\".В момента 32-годишният футболист продължава да е на почивка в Ибиса и снощи бе забелязан в един от изисканите местни ресторанти.Португалецът потвърди този факт със снимката, която сподели, като очевидно е имал вечер по мъжки със своята компания.По-любопитното обаче бе коментарът, който нападателят сподели. \"Говоря за бизнес в моя любим ресторант! Очаквайте скоро големи новини!\", написа Роналдо.Можем само да гадаем дали с последното четиркратният носител на Златната топка визира футболната си кариера или стартирането на нов страничен проект.Както е известно, лятото стартира със слухове за потенциална раздяла между Роналдо и Реал Мадрид заради съдебните проблеми, които той има с данъчните власти в Испания.", "date": "2017.07.18", "title": " Роналдо: Ще има големи новини"}
{"url": "https://m.offnews.bg/news/Sviat-_12/Evtini-kitajski-dronove-podbivat-pazara-v-Blizkiia-iztok-i-Afrika_660776.html", "text": "Евтини китайски дронове, копия на американските Predator и Reaper, наводниха пазара в Африка и Близкия изток. За първи път китайските машини са били засечени от сателити миналия октомври, когато на писта в Саудитска Арабия е заснет дрон, използван за нанасяне на удари в Йемен, съобщава Wall Street Journal. Това, което се виждало от космоса, били три безпилотни Wing Loong - реплики на най-смъртоносните американски дронове Predator. Твърди се, че китайските \"събратя\" имат равни на тях и дори по-добри възможности и параметри. Същият месец друг китайски военен дрон - CH-4 Rainbow, се появи на снимка на писта за излитане в Йордания близо до сирийската граница. Постепенно по същия начин бяха разкрити същите машини във военни бази в Египет и Обединените арабски емирства. Това доказва съмненията, че след като САЩ спря доставките на американските модели за съюзниците си, е отворена ниша, която Китай успешно запълва. Още повече, че машините се използват успешно в реални бойни действия. Докато администрацията на Обама се опитваше да въведе \"дрон код\" и ограничения в разпространението на опасните оръжия заради възможността от злоупотреби, Китай запълни нишата, продавайки машините на значително по-ниски цени. Това позволи много държави, някои от които със слаби правосъдни системи и липса на контрол над военните, да използват безпилотни самолети за разузнаване и поразяване на цели от дистанция. Най-големите опасения на Пентагона са, че тези оръжия могат да бъдат използвани срещу американски военни. Миналият месец в Сирия беше свален безпилотен самолет на иранската армия, който застрашаваше американски военни части.За сравнение един китайски Wing Loong струва около 1 млн. долара, докато американският Reaper достига цена от 15 млн. долара. С насърчаването в търсенето на китайска военна продукция американската политиката за износ вреди на американските стратегически интереси по много начини, коментира пред Wall Street Journal Пол Шеър - бивш служител в Пентагона. \"Това вреди на партньорските отношения на САЩ и дава предимство на съюзниците да засилят отношенията си с Китай. Това пречи и на конкуренцията\", смята той.В крайна сметка администрацията на президента Тръмп е предприела мерки за облекчаване на контрола върху износа, за да спре разрастващото се влияние на Китай в този сектор. Съветът за национална сигурност в Белия дом вече преразглежда политиката за износ на безпилотни апарати за премахване на пречките пред американските компании, коментира високопоставен служител от президентската администрация. В същото време Китай показва, че има намерение да увеличи влиянието си в Близкия изток. През март страната подписа споразумение със Саудитска Арабия за производството на 100 безпилотни бойни апарата Rainbow, включително и на подобрена, по-голяма версия CH-5. Според данни от китайската компания производител, досега дроновете са се доказали на бойното поле с повече от 300 поразени цели. \"Основният ни конкурент? САЩ, разбира се\", така коментира ситуацията главният дизайнер в китайската компания Ши Уен. Според прогнози на Пентагона Китай може да произведе близо 24 хил. дрона до 2023 година на обща стойност повече от 10 млрд. долара. ", "date": "2017.07.18", "title": " Евтини китайски дронове \"подбиват\" пазара в Близкия изток и Африка"}
{"url": "https://m.offnews.bg/news/Politika_8/Prouchvane-Ataka-e-naj-antizapadnata-partiia-v-ES_660773.html", "text": "\"Атака\" е най-антизападната партия в ЕС. Пет български партии влизат в топ 30 на антиевропейските политически сили, показва изследване на Европейския съвет за външна политика. Изследвани са 252 партии в цяла Европа. Това са всички парламентарно представени партии към времето на изследването, започнало преди година.Изследването няма претенции за представителност, защото не е говорено нито със самите политически партии, нито с техни членове или симпатизанти. Поискано е мнението на национални изследователи, хора, които следят партийния живот в съответните страни и от своя страна са говорили с представители на различните партии, така че имат представа какви са техните позиции по няколко големи групи въпроси. Това са 12 въпроса, които рефлектират върху целите на Европейския съюз, както и върху основните кризи, през които мина ЕС през последните три години, обясни Весела Чернева, директор на Българския офис на Европейския съвет по външна политика, по БНР. Въпросите са за подкрепа на ЕС, за либерализма като европейска ценност, секуларизъм (разделение между църква и държава и приемането на това разделение), подкрепа за НАТО и Европейския съюз като център на европейскияред и сигурност, подкрепа за трансаантлантическите връзки, отношение към свободния пазар и глобализацията. Три от въпросите са свързани с Русия – отношението към Москва, към санкциите срещу Русия и има ли партията връзки с Русия. Има и въпрос, свързан с подкрепата за Украйна и реформите там, както и към бежанската криза ивойната в Сирия.", "date": "2017.07.18", "title": " Проучване: \"Атака\" е най-антизападната партия в ЕС"}
{"url": "https://m.offnews.bg/news/Leka-atletika_18783/Nakazaha-60-godishen-za-doping_660782.html", "text": "Американската антидопингова агенция (USADA) продължава да предизвиква противоречиви реакции с действията си в последните дни. След като оправда и не наказа за употреба на допинг олимпийския медалист Жил Робъртс, с обяснението, че забраненото вещество пробенецид е попаднало в организма му след целувка с приятелката му, този път USADA реши да предизвика респект сред атлетите и реши да накаже 60-годишен ветеран.От местната антидопингова агенция обявиха, че 60-годишният състезател по спортно ходене Скот Макферсън е получил 4-годишно наказание заради нарушаване на антидопинговите правила.Макферсън е дал положителна допинг проба за анаболни стероиди на 18 февруари 2017 г. по време на националния шампионат за ветерани в Албакърки.В същото време Руската атлетическа федерация, която в последно време постоянно е замесена в скандали с допинг,  възнамерява да отправи запитване до Международната асоциация на атлетическите федерации (IAAF) да разреши на състезателката по спортно ходене Клавдия Афанасиева да участва на Световното първенство в Лондон следващия месец.21-годишната атлетка, която се състезава под неутрален флаг, спечели европейската титла на 20 км за девойки под 23 години в Бидгошч през миналата седмица. Така покри норматива за участие на планетарния форум от 4 до 13 август. ", "date": "2017.07.18", "title": " Наказаха 60-годишен за допинг"}
{"url": "https://m.offnews.bg/news/Futbol_18793/Bivsh-futbolist-na-TcSKA-stigna-danoto-ostana-bez-drehi-i-podslon_660774.html", "text": "Без подслон е останал бившият футболист на ЦСКА, Литекс и Славия Орлин Орлинов. Според “България Днес” талантът от село Галата живеел като бездомник по убиците на София.Когато имал късмет, преспивал в хостели, просел дрехи от познати, не разполага със средства, а семейството му не искало и да чуе за него. Разведен, без работа и без близки до себе си, той скитал по столичните улици и на няколко пъти е бил разпознат от фенове, които били потресени от гледката на бившия си любимец.“Изглежда пропаднал и неадекватен, нищо общо с онова момче, което се канеше да покори спортните върхове”, споделил пред изданието свидетел на състоянието на Орлинов.Въпреки безспорните си футболни качества, той направи много грешки в личен план - необмислен ранен брак, забежки, развод, пиянски свади и скандали. Най-бруталната му изцепка е свързана с моделката Катрин Вачева, която се оплака, че той я е пребил и пусна снимки на обезобразеното си лице през 2010 година.Бившата му съпруга пък разкри, че той често вдигал ръка на жени. Последната голяма любов на Орлинов беше популярната като Мис Джуки Габриела Радославова, но двамата бързо се разделиха.Орлинов явно е нямал добра репутация и в съблекалнята на ЦСКА, защото преди три години бившият му съотборник Апостол Попов избухна срещу него в социалните мрежи.\"Тоя боклук да не говори за ЦСКА! Таверните го чакат. Най-големият боклук, да не казваме истини за него. Този наркоман е за затвора\", избухна Апата в профила на самата Габриела.Иначе Орлин е от заможно семейство в ловешкото село Галата. Баща му е бивш борец и плати огромна сватба за чудо и приказ, характерна за онзи край. Той обаче наказваше жестоко Орлин при изцепките. Явно на фамилията й е писнало от Орлин.", "date": "2017.07.18", "title": " Бивш футболист на ЦСКА стигна дъното, остана без дрехи и подслон"}
{"url": "https://m.offnews.bg/news/Sviat-_12/Turski-sad-ostavi-v-aresta-shestima-pravozashtitnitci-sred-koito-shef_660781.html", "text": "Турски съд остави в ареста шестима правозащитници, сред които и директорът на \"Амнести интернешънъл\"-Турция. Те са обвинени в подпомагане на въоръжена терористична група. По същите обвинения бяха задържани още четирима души, които днес бяха освободени от ареста и ще очакват началото на делото срещу тях на свобода. Те няма да имат право да пътуват в чужбина и ще трябва да се явяват редовно в полицията. Общо десет души бяха арестувани на 5 юли по време на семинар, посветен на киберсигурността, в хотел близо до Истанбул. Сред тях са 8 турски граждани, един германски и един шведски. Чуждите граждани остават в ареста, съобщи AFP. Сред задържаните е и Идил Есер, която е директор на филиала на \"Амнести\" в Турция.За момента не е ясно за подпомагане на коя терористична организация са арестувани правозащитниците. Турският президент Реджеп Тайип Ердоган обяви, че групата е участвала в среща, която е продължение на миналогодишния опит за преврат. Правозащитните организации обявиха ареста за \"груба злоупотреба с власт\". Задържаните в предварителния арест по закон могат да останат там в продължение на 5 години. В понеделник Турция удължи извънредното положение в страната с още три месеца. То беше въведено след неуспешния опит за преврат миналата година.В рамките на една година над 50 000 души бяха арестувани и очакват да започнат делата срещу тях, а 150 000 бяха уволнени, в това число са войници, преподаватели, съдии и др. ", "date": "2017.07.18", "title": " Турски съд остави в ареста шестима правозащитници, сред които шефът на \"Амнести\""}
{"url": "https://m.offnews.bg/news/Tehnologii_18759/Narastva-tarseneto-na-gejmarski-laptopi-po-vreme-na-vakantciiata_660777.html", "text": "Със започването на лятната ваканция за българските ученици мнозина от тях се подготвят за пътуване. А за активните геймъри сред тях за пореден път се налага въпросът: как да се насладят на почивката, без да се налага да се отделят за дълго от своя компютър. Днес за много от младежите игрите отдавна не са просто развлечение, а начин за себеутвърждаване, среда за пълноценна комуникация с връстници и създаване на нови приятелства, някои от които се прехвърлят и в реалния свят. Затова и отделянето от техните любими игри за седмица или две може да бъде неприятно, дори и когато се дължи на хубав повод като почивката на море или планина.Добрата новина за геймърите е, че тенденциите в този сегмент се променят с бързи темпове и ако допреди няколко години, за да играем най-новите видеоигри, се нуждаехме непременно от настолен компютър, то днес геймърските лаптопи навлизат с все по-бързи темпове и вече са сравними по производителност с десктоп машините, превръщайки се в предпочитан избор за видеоигри. Затова не е изненадващо, че през последната година те продължават да отчитат ръст, на фона на цялостния спад в сегмента на персоналните компютри.„Геймърският лаптоп е най-добрият начин да вземеш играта със себе си, без значение дали си на море, на планина, на вилата при баба си или просто се разхождаш в парка с приятели. Още повече че най-новите поколения лаптопи за видеоигри са с почти същата производителност като десктоп компютрите. Това променя самия характер на гейминга, превръщайки го от самотно занимание на компютъра у дома в забавление, което е достъпно в движение. Също както преди години музиката излезе от домовете и стана достъпна навсякъде с нас, това днес се случва и с видеоигрите. Очаквам тази тенденция тепърва да влияе по-силно както на организирането на турнири по електронен спорт и LAN партита, така и на ежедневната игра, практикувана от обикновените хора“ - споделя Иван Маников, представител на  за България.Компанията е водещият доставчик на геймърски лаптопи в света, с най-много продадени лаптопи с графичен процесор Nvidia GTX GPU през отминалата година. Тя разполага с разнообразно портфолио от геймърски лаптопи, започвайки от модели като  за ежедневна игра и достигайки до  за професионалните геймъри.Лаптопите ASUS FX553 например са подходящи за геймъри, които си търсят лаптоп за игри, но с по-дискретен дизайн. Моделът позволява както висока производителност при игра, така и при активна работа или обучение. Той разполага със седмото поколение Intel Core i7 процесор и NVIDIA GeForce GTX 1050 графична карта, с поддръжка на Microsoft DirectX 12. Друг популярен модел на компанията е ASUS Strix GL502, който със своята иновативна охлаждаща система и с последното поколение Intel процесор и графична карта NVIDIA GeForce GTX не отстъпва по производителност на настолните геймърски машини.„Лаптопите са гейминг платформата на бъдещето поради високата степен на независимост, която предлагат. Освен че позволяват да играеш навсякъде, те елиминират и риска от прекъсване на играта поради внезапно спиране на тока. Очаквам в бъдеще повечето професионални геймъри да мигрират към лаптопи“, обяснява Емил „Beast“ Димитров, дългогодишен състезател, мениджър и треньор на отбори по електронен спорт, включително на националния отбор на България.", "date": "2017.07.18", "title": " Нараства търсенето на геймърски лаптопи по време на ваканцията"}
{"url": "https://m.offnews.bg/news/Temida_18762/Razsledvat-smartta-na-voenniia-pregledan-ot-student-v-Speshnoto_660779.html", "text": "Окръжна прокуратура-Благоевград разследва смъртта на зам.-командира на Военно формирование 26 400-Благоевград подп. Пламен Пацов, който почина, след като е бил прегледан от студент в Спешното отделение в благоевградската болница.44-годишният военнослужещ посетил Спешното приемно отделение, където го придружил негов познат студент по медицина, който преди време е бил на стаж в същата болница.Дежурните лекари били заети с други три случая. Без да поиска позволение, студентът по медицина направил електрокардиограма на Пацов, прегледал резултата и го отвел, без да се консултира с лекарите.Няколко часа по-късно Пацов починал, а аутопсията показа, че причината за смъртта му е белодробна емболия. Започналото разследване ще трябва да установи дали смъртта на Пацов е настъпила в резултат на престъпление, обяви говорителят на Окръжната прокуратура в Благоевград Весела Стоилова, цитирана от \"Фокус\". В същото време стана ясно, че директорът на болницата в Благоевград д-р Огнян Митев е назначил проверка по случая. ", "date": "2017.07.18", "title": " Разследват смъртта на военния, прегледан от студент в Спешното"}
{"url": "https://m.offnews.bg/news/Izvan-terena_18817/Igra-na-tronove-vdahnovi-turski-klub-pri-transfer_660759.html", "text": "Футболният Гьозтепе от турската елитна лига обяви по оригинален начин трансфера на халфа Йоан Гуфран. В Туитър страницата на клуба де появи фото в стил фентъзи сериала \"Игра на тронове\".Французинът пристигна в Измир като свободен агент. На снимката халфът е изобразен седнал върху Железен трон. Надписът \"Зимата е тук\" е заменен с \"Гуфран е тук\".31-годишният Гуфран пристига без пари от Нюкасъл. Там изкара 4 години. Той помогна на тима да се върне в Премиършип това лято, но явно не влиза в сметките за елита.Разбира се, ходът на Гьозтепе не е случаен. На 16 юли беше световната премиера на първия епизод от седми сезон на сериала.Снощи му се насладиха и българските абонати па HBO. Първите реакции са положителни.", "date": "2017.07.18", "title": " \"Игра на тронове\" вдъхнови турски клуб при трансфер"}
{"url": "https://m.offnews.bg/news/Zvezdi_18810/R-Kelly-obvinen-za-nasilvane-na-robini-v-imeniiata-si-v-Chikago-i-At_660778.html", "text": "Рапърът R Kelly беше обвинен в незаконно лишаване от свобода на жени и във вербално и физическо посегателство над тях, съобщава Independent. Обвиненията са повдигнати, след като родителите на някои момичета изнесоха информация в пресата.Трима бивши членове на обкръжението на R&B изпълнителя също потвърдиха думите на родителите за неговото контролиращо поведение.Според твърденията Кели държал момичетата в имоти в Атланта и Чикаго,като им заповядвал им да го наричат „татко“. Той дори заснемал интимни сцени с тях и ги наказвал вербално и физически, когато нарушавали „правилата“ му.Асанте МакГий, който бил от обкръжението на певеца, твърди, че в момента шест жени живеят в имоти, наети от Кели, който контролира „всеки аспект от живота им: диктува какво да ядат, как да се обличат, кога да се къпят и как да участват в интимните сцени, които записва“.Един от родители се е опитвал да се свърже през последните две години с 21-годишната си дъщеря. Тя обаче отрекла слуховете и казала, че сама се е съгласила да живее с Кели. Музикантът е арестуван два пъти през последните 10 години. Първият път е заради твърденията, че имал сексуален контакт с непълнолетно момиче. Тогава обаче не му бяха повдигнати обвинения.През 2006 г. и през 2008 г. беше арестуван заради 14 видеозаписа, на които се вижда, че прави секс с непълнолетно момиче.Също така е бил обвиняван в многобройни случаи на малтретиране на жени.", "date": "2017.07.18", "title": " R Kelly обвинен за насилване на \"робини\" в именията си в Чикаго и Атланта"}
{"url": "https://m.offnews.bg/news/Sviat-_12/Porojni-dazhdove-zaliaha-Istanbul-tceli-kvartali-pod-voda-snimki-i-v_660784.html", "text": "Поройни дъждове блокираха турския град Истанбул, след като циклонът \"Медуза\", който преди това заля Халкидики, обхвана територията на Турция.Над страната се изля проливен дъжд, като само за един час в Истанбул са се изсипали 50 литра валежи на един кв. м.Дъждът причини огромни наводнения по пътищата, залети са няколко квартала, съобщава БТА.По улиците на Истанбул текат реки, по водата се носят коли. Турските телевизии показаха хора, които плуват или се опитват да преминат през водите. Подлезите и дори автобусите на градския транспорт са наводнени.Властите препоръчват да не се излиза от домовете, особено с кола. Трафикът е блокиран, а на мостовете над Босфора са се образували опашки от автомобили. Заедно с дъжда, духа и силен вятър. Според синоптиците валежите ще продължат през целия ден и да бъдат още по-силни в следобедните часове, като се очаква дъждът да стигне до 100 литра на кв. метър.Засега не се съобщава за пострадали и загинали.", "date": "2017.07.18", "title": " Поройни дъждове заляха Истанбул, цели квартали под вода (снимки и видео)"}
{"url": "https://m.offnews.bg/news/Kultura_33/Pochina-golemiiat-dirigent-Mihail-Angelov_660791.html", "text": "На 85 години почина големият български диригент Михаил Ангелов, съобщиха от Софийската опера и балет. Той е един от основателите на оркестъра „Софийски солисти\".Бил е директор и главен диригент на оперните театри в Русе, Пловдив, Бургас и Благоевград. Между 1961 и 1991 година Михаил Ангелов е назначен последователно за диригент, заместник главен диригент, главен диригент и директор на Софийската опера. От 2005 година е главен диригент на музикалния театър „Стефан Македонски\".Ученици на Ангелов са известни изпълнители като Гена Димитрова, Нели Божкова, Валери Попова, Александрина Пендачанска, Стоян Попов, Иван Консулов, Бойко Цветанов и Цветан Михайлов.Репертоарът на маестро Ангелов съдържа 39 произведения, 17 от които той поставя за първи път на българска сцена.За своите 55 години творческа дейност Маестро Ангелов има повече от 2500 участия, които включват оперни и балетни заглавия, хорови и симфонични концерти, ораториални творби.Носител е на орден „Кирил и Методий\" – I степен и на всички високи отличия в областта на културата в България.", "date": "2017.07.18", "title": " Почина големият диригент Михаил Ангелов"}
{"url": "https://m.offnews.bg/news/Politika_8/DBG-shte-izbere-naslednik-na-Kuneva-naesen_660793.html", "text": "Движение \"България на гражданите\" ще проведе национално събрание на партията на 30 септември. На него се очаква да бъде избран нов лидер на партията, след като Меглена Кунева се оттегли.След изборите Меглена Кунева подаде оставка като лидер на партията, която тя сама създаде. Мястото й временно заеха бившите депутати от Реформаторския блок Димитър Делчев и Антони Тренчев. Последният също подаде оставка поради несъгласие с политиката на партията. Оставка подаде и знаковият депутат, който беше председател на транспортната комисия Настимир Ананиев. Днес Кунева съобщи, че тя все пак ще има наследник, който ще заеме мястото й като лидер на ДБГ. След партийните новини Меглена Кунева коментира и темата с българското председателство. По думите й приоритетите са много важни, а ние още не сме ги определили нито вътре в страната, нито в рамките на Европейския съюз.Кунева препоръча да се обърне внимание и на темата за Западните Балкани, която правителството лансира като приоритет. Кунева предложи още да бъде направен сайт, посветен на българското председателство, на който общините да имат възможност да рекламират туризма в регионите си.", "date": "2017.07.18", "title": " ДБГ ще избере наследник на Кунева наесен"}
{"url": "https://m.offnews.bg/news/Sviat-_12/V-Donbas-sazdadoha-nova-darzhava-priemnik-na-Ukrajna-krastiha-ia-Mal_660790.html", "text": "Самопровъзгласилите се Донецка и Луганска републики обявиха създаването на нова държава, наречена Малорусия. \"Конституционният акт\" за създаването на новата държава беше прочетен в Донецк. \"Ние, представители на бивши региони от Украйна, заявяваме, че се учредява нова държава, която представлява правоприемник на Украйна... Новата държава ще се нарича Малорусия, тъй като самото название Украйна се е дискредитирало\", обявиха те. Лидерът на ДНР Александър Захарченко обяви, че създаването на нова държава има за цел да спре гражданската война и да се избегнат нови жертви. Той обяви това пред представители на ЛНР и ДНР, както и на редица други украински региони. Събралите се одобриха решението. Според ТАСС то е било подкрепено от представители на общо 19 украински региона, в това число и Киев. Малорусия е историческа област главно на територията на днешна Украйна. Тя е известна като Малоруска губерния в състава на Руската империя. \"Конституционният акт\" предвижда столица на Марорусия да бъде Донецк, а Киев \"да остане със статут на исторически и културен център\". За знаме на новата държава е избран флагът на Богдан Хмелницки - хетман на запорожките казаци, присъединили земите си към руското царство през 17-и век.Представителите на ЛНР и ДНР обявиха, че ще се проведе широка обществена дискусия и след това Конституционно събрание ще изготви проект за основен закон на Малорусия, който след това ще бъде гласуван на общонароден референдум. Украинският президент Петро Порошенко веднага коментира създаването на Малорусия. Новината го свари по време на визита в Грузия. Той подчерта, че \"проектът \"Новорусия\" беше погребан. Украйна ще възстанови суверенитета си в Донбас и Крим\". \"Захарченко не е политически деятел, а марионетка, предаващи посланията на Кремъл\", заяви той. ", "date": "2017.07.18", "title": " В Донбас създадоха нова държава, приемник на Украйна, кръстиха я Малорусия"}
{"url": "https://m.offnews.bg/news/Izvan-terena_18817/Grigor-i-Nikol-se-sabraha-na-ostrov-Kapri_660786.html", "text": "Романтична ваканция събра Григор Димитров и Никол Шерцингер. Двамата се събраха на италианския остров Капри.Американската певица и тенисистът бяха заедно в Лондон тези дни покрай \"Уимълдън\", където българинът отпадна от бъдещия шампион Роджър Федерер. Никол обаче не се появи на трибуните.Двамата потеглиха заедно към райския италиански остров. Капри е една от любимите дестинации на Никол, която преди четири години отмаря там и с предишния си приятел  Люис Хамилтън.C Гpишo пък бяха в Итaлия и минaлото лято , но на друго райско кътче Пopтoфинo. Тогава бяха хванати да се целуват на марината.Капри отдавна е ваканционно скривалище за великите и известните – от римски императори до холивудски звезди. Той обаче започна битка с масовия туризъм. Общо 2 милиона туристи посещават острова през годината, което според кмета Джовани Де Мартино е равно на бедствие.", "date": "2017.07.18", "title": " Григор и Никол се събраха на остров Капри"}
{"url": "https://m.offnews.bg/news/Futbol_18793/Arestuvaha-shefa-na-ispanskiia-futbol-za-koruptciia_660788.html", "text": "Президентът на Испанската футболна федерация Анхел Мария Вияр е арестуван тази сутрин заедно със сина си Горка, пишат медиите в Испания.Антикорупционната операция е била организирана от Испанския Върховен съд и ръководена от съдия Сантяго Педрас, докато местната полиция е извършила арестите.Анхел Мария Вияр, синът му Горка, и още един ръководител от футболната централа са били задържани по подозрения за фалшифициране на документи, корупция и злоупотреба.Акцията се провежда само два дни преди Конгреса на испанската футболна централа, който трябва да се проведе в четвъртък от 11:30 часа и да утвърди календара за новия сезон в Примера дивисион.Според разследването, Вияр е облагодетелствал регионални директори, използвайки средства от Испанската футболна федерация.Предполага се, че той е извършвал тези дейности, за да си осигури подкрепа на изборите за президент, които спечели през май.67-годишният бивш испански национал бе преизбран за осми път за президент на федерацията, като заема поста от 1988 година. Той е сред най-влиятелните хора и в световния футбол. Той е вицепрезидент на ФИФА, също така изпълняваше длъжността временен шеф на УЕФА, докато течеше разследването срещу Мишел Платини.Не може да му се отрече, при Анхел Мария Вияр испанският футбол достигна космически висини. Националният тим спечели две европейски и една световна титла.Синът му Горка (на снимката) пък беше генерален директор на Южноамериканската футболна конфедерация, но се оттегли миналата година. Той беше обвинен в рекет от куп уругвайски клубове.", "date": "2017.07.18", "title": " Арестуваха шефа на испанския футбол за корупция"}
{"url": "https://m.offnews.bg/news/Ikonomika_59/Bivsh-shef-na-BDZh-Vlastta-zalaga-bomba-v-zheleznitcite_660796.html", "text": "Поразителна е лекотата, с която министърът на транспорта Ивайло Московски разпространява лъжи за БДЖ.Това коментира бившият изпълнителен директор на „Холдинг БДЖ“ Християн Кръстев по повод изказване на министъра. „Пълна лъжа е, че БСП са трупали задължения на БДЖ, а ГЕРБ били започнали да ги изплащат\", коментира Кръстев.Вярна е само сумата от 850 милиона лева задължения. Но те са от 2003 година, когато по време на управлението на Симеон Сакскобургготски са купени дизеловите и електрическите мотриси „Сименс“. Тези влакове до ден-днешен са в движение и благодарение на тях пътнически превози в БДЖ съществуват в момента. Дългът за тези мотриси беше редовно разплащан до 2009 година. С идването на първото правителство на ГЕРБ тогавашният финансов министър Симеон Дянков разпореди повече да не се изплащат. И така в рамките на две години и половина бяха натрупани наказателни лихви в размер на 33 милиона. След падането на правителството на Борисов-1, назначеното служебно правителство, а после и това на Пламен Орешарски започнаха отново да погасяват задълженията. В рамките на една година бяха изплатени 150 милиона от дълговете към банките. И в средата на 2014 година задълженията бяха намалени до 550 милиона, обясни Кръстев. Той оспори и твърдението на министър Московски, че при управлението на БСП са били издадени много лицензи на частни превозвачи. „След влизането на България в ЕС бяха издадени два такива лиценза – на една румънска фирма, регистрирана у нас, и на една 100% българска компания, базирана в Русе. И двете и в момента работят и може би от всички частни превозвачи, те са най-добрите. А само по време на второто управление на ГЕРБ са издадени 4 такива лиценза. Първият от тях дори беше издаден 10 дни след встъпването в длъжност на самия министър Московски. Лицензът беше даден на фирма на един от политическите партньори на ГЕРБ, който им помагаше по време на изборите тогава. Чудя се дали това скоростно издаване на лиценза не беше причина за парламентарната подкрепа, която ГЕРБ получи от групата на Ковачки? Вторият лиценз получи една много голяма автомобилна компания, чиито офиси са в Пловдив. Те разполагат с много товарни автомобили и решиха да разширяват бизнеса си. Тази фирма наистина инвестира много средства, купиха нови локомотиви от Германия, поръчаха си и вагони в България, които вече работят. За мен неясно защо лиценз получи и ТЕЦ „Марица изток 2“. Те возят само въглища до самите ТЕЦ-ове. Четвъртата компания, взела лиценз с подписа на министър Московски, е на братя Домусчиеви. Базирана е в Бургас. Работи вече на цялата територия на България и масово БДЖ прехвърля дейността си на нея. Това са фактите“, категоричен е Кръстев.Според него намесването на железниците в плановете за отдаване на летище „София“ на концесия е пълна спекулация. И тя цели да помогне за реализирането на концесията на летището.„В държавния бюджет няма заложени пари нито за погасяване на стари задължения на БДЖ, нито за закупуване на влакове, коментира той. Говорят за някакви 220 милиона лева, които щели да бъдат отделени за купуване на нови 15 влака. Един влак струва между 4,2 и 5,5 милиона евро. Ако направим много груба сметка, 15 влака по 10 милиона лева са 150 милиона лева. Какво ще стане с тези 70 милиона лева, които се явяват разлика до 220?“, попита Кръстев.Бившият изпълнителен директор на „Холдинг БДЖ“ предупреди и за „бомба“, която в момента управляващите залагат в БДЖ. Става въпрос за обявената процедура за ремонт на мотрисите „Сименс“, която е на стойност 137 милиона лева. Според тази процедура, в рамките на 5 години мотрисите трябва да бъдат поддържани от избраната фирма, обясни Християн Кръстев. По думите му за тази сума обаче БДЖ може да си купи съвсем нови влакове, а не да поддържа старите. Определената сума е огромна и Московски трябва да обясни защо са решили тя да е такава, твърди Кръстев.", "date": "2017.07.18", "title": " Бивш шеф на БДЖ: Властта залага \"бомба\" в железниците"}
{"url": "https://m.offnews.bg/news/Zvezdi_18810/_660785.html", "text": "Популярният британски изпълнител Ед Шийрън участва в първата серия от седмия сезон на „Game of Thrones“ и това провокира вълна от критики от страна на феновете на ленатата, съобщава Independent.Певецът се появи като войник, който заедно с другарите си, пее и отпочива край огъня. Това се случва, докато една от главните героини - Аря Старк, прекосява гора, яздейки кон. Оказва се, че голяма част от феновете не са доволни от появата на рижавия британец, който почти няма реплики в първия епизод на сезон 7 на най-известния в момента сериал. Според коментарите им в интернет, появата му е прекалено явна - други известни личности, участвали в сериите, се появявали много гримирани и е било трудно да се различат от статистите.Стигна се дотам, че певецът бе залят с критики в социалната мрежа Twitter и в крайна сметка изтри профила си.\"Пристанах да използвам Тwitter. Не мога повече да чета обидни коментари по свой адрес. Не мога да разбера защо хората ме мразят\", казва Шийрън, който още преди месец искаше да напусне социалната мрежа.", "date": "2017.07.18", "title": " Ед Шийрън изтри профила си в Twitter след критики за появата му в „Игра на тронове“"}
{"url": "https://m.offnews.bg/news/Temida_18762/Deloto-za-atentata-v-Sarafovo-mozhe-da-se-gleda-i-v-posolstvoto-ni-v-I_660797.html", "text": "Делото за атентата на летище \"Сарафово\" може да бъде гледано и в посолството на България в Израел, ако продължават проблемите с призоваването на пострадалите. Новината съобщи ръководителят на Специализирания наказателен съд Георги Ушев.Според него делото \"буксува по обективни причини\", тъй като пострадалите живеят в Израел и съдията-докладчик трябва да осигури възможност на всички да участват в процеса като частни обвинители и да ги събере заедно в едно заседание, което вече близо година не може да се случи.\"Като краен вариант можем да изпратим съдебния състав да заседава в посолството ни в Израел, ако по друг начин не може Ако бъде направено такова искане от съдията-докладчик, аз ще съдействам за това. Може би ще ни излезе по-евтино да пратим там съдебния състав, отколкото да плащаме разноските на всички пострадали\", каза днес Ушев, цитиран от \"Правен свят\".Пострадалите при атентата на бургаското летище, извършен точно преди пет години, са поискали военното крило на ливанската групировка \"Хизбула\" да бъде страна по делото. Ушев уточни, че по искането - крилото на \"Хизбула\" да бъде граждански ответник по делото, все още не се е произнесъл съдия - докладчикът, но това трябва да стане до 20 септември, когато ще бъде направен пореден опит делото да започне по същество.А това досега не успява да се случи, заради проблем с призоваването на пострадалите и наследниците на загиналите при взрива на летище Сарафово.Ушев уточни, че засега само още двама от тях не са издирени. Георги Ушев коментира темата във Висшия съдебен съвет, малко след като беше изслушан от съдийската колегия като един от кандидатите за ръководител на Апелативния специализиран съд. Другият кандидат за поста е съдия Румяна Илиева. По делото задочно са подсъдими Мелиад Фарах и Хасан ел Хадж Хасан. Двамата са обвинени, че са действали с цел да създадат смут и страх в населението на България и Израел и са застрашили националната сигурност. До задочните обвинения се стигна, след като се провалиха опитите на българската прокуратура да ги осигури за процес тук през механизма на международната правна помощ. И към този момент те се издирват с червена бюлетина от \"Интерпол\" .Днес се навършват пет години от атентата, при който загинаха петима израелски и един български гражданин.", "date": "2017.07.18", "title": " Делото за атентата в Сарафово може да се гледа и в посолството ни в Израел"}
{"url": "https://m.offnews.bg/news/Futbol_18793/TcSKA-1948-topi-Nova-pred-SEM-poluchi-ramo-ot-uiski_660792.html", "text": "Ръководството на ЦСКА 1948 пусна официално писмо до СЕМ, СБЖ и БФС, ядосано от анонсите по \"Нова телевизия\", че елитният ЦСКА-София гони 32-а титла и ще чества 70 години. Медията притежава права за първенството и очаквано рекламира продукта по гръмкия начин.Друга е темата, че хиляди левскари и привърженици на други отбори се ядосваха по фейсбук, че това е елементарна лъжа. БФС, УЕФА, Съдът в Лозана отдавна я разкриха, твърдят \"сини\" и \"неприпознали червени\".Ето писмото със съкращения:\"?\".Пак тази сутрин ЦСКА 1948 представи трети нов спонсор само за седмица, който, най-вероятно, няма да е последен. Това е фирмата \"Multiart\", вносител на алкохол. Тя представлява елитно ирландско уиски, японско уиски плюс джин и водка. За феновете са на разположение магазин на \"Витошка\", всеки момент отваря и втори пак на булеварда.\"Да, вече сме финансово стабилни. Ще сме изрядни в нашите плащания. Виждате какво става в нашия футбол - по 5-6 месеца не се плащат заплати. Ние ще сме много стриктни. Всеки приход ще бъде инвестиран\", допълни Добрин Гьонов, директор на ЦСКА 1948.\"Камбуров и Гъргоров са страхотни футболисти, които трудно ще доведем в Трета лига. Имало е разговори, но ние не сме приоритет за тях\", коментира изпълнителният директор на червените по повод трансферните новини около клуба.", "date": "2017.07.18", "title": " ЦСКА 1948 топи \"Нова\" пред СЕМ, получи рамо от уиски"}
{"url": "https://m.offnews.bg/news/112_6/Nepalnoleten-prebi-17-godishen-v-Nova-Zagora_660804.html", "text": "17-годишно момче е с мозъчно сътресение и пукната глава, след като е нападнато в гръб от група младежи в Нова Загора. Ударът е нанесен от непълнолетен, съобщи говорителят на Окръжна прокуратура-Сливен Руси Русев по Дарик. Инцидентът е станал, докато момчето изпращало приятелката си в неделя. Компанията поискала цигара от двойката и след като им отказали, нападнали младежа в гръб, съобщи говорителят на Окръжна прокуратура-Сливен Руси Русев по Дарик. По случая е образувано бързо производство, до седмица ще бъде внесен обвинителен акт за нанасяне на лека телесна повреда по хулигански подбуди. Съученици и приятели на удареното момче организират подписка и протест срещу насилието в събота. ", "date": "2017.07.18", "title": " Непълнолетен преби 17-годишен в Нова Загора"}
{"url": "https://m.offnews.bg/news/Obshtestvo_4/Niama-danni-za-postradali-balgari-pri-navodneniiata-na-Halkidiki_660798.html", "text": "Към момента няма информация за пострадали българи при наводненията на гръцкия полуостров Халкидики, причинени от циклона \"Медуза\", съобщиха от външното министерство. По информация на официалните гръцки власти най-засегнати са областите на Никити, Мармара, Порто Куфо, Торони и Каламици.Генералното консулство на България в Солун следи развитието на ситуацията и поддържа постоянен контакт с местните власти, увериха от ведомството.До този момент към мисията ни за съдействие са се обърнали двама наши сънародници, понесли материални щети и загубили документи вследствие на наводненията.Служители на консулството ще посетят засегнатите райони, за да окажат съдействие на засегнати български граждани на място.От министерството напомнят, че всички, които се нуждаят от актуална информация, или искат да подадат сигнал за свои близки, могат да го направят на телефоните на генералното консулство в Солун:0030 2310 829 2100030 2310 869 5100030 2310 869 520", "date": "2017.07.18", "title": " Няма данни за пострадали българи при наводненията на Халкидики"}
{"url": "https://m.offnews.bg/news/Zdrave_18753/Mazh-ozhivia-sled-40-minuti-bez-puls_660803.html", "text": "Мъж, оживял след 42 минути без пулс, почете екипа, който го е върнал от смъртта към живота, съобщи Би Би Си.36-годишният баща на три деца Джон Огбърн е от Северна Каролина, САЩ. Получил сърдечен удар на 26 юни, докато работил на лаптопа си близо до дома си в град Шарлът. Двама полицаи, които патрулирали наблизо, се притекли на помощ и започнали сърдечен масаж около минута след обаждането на спешния тел. 911.След 42 минути без пулс мъжът бил върнат към живота.Полицаите са Лоурънс Гилър и Николина Бажич. Усилията им са още по-забележителни, защото екипите за спешна медицинска помощ не са длъжни да продължат сърдечния масаж след 20-ата минута без признаци на живот.След като Огбърн бил отведен в болница, лекарите го поставили в изкуствена кома до края на седмицата, за да помогнат на организма му да се възстанови. След излизането от нея, посъветвали пациента да не шофира в продължение на шест месеца и да си почива.Мъжът казва, че се чувства отлично през повечето време, ако се изключи болката в гръдния кош.\"Нямам толкова енергия, колкото преди, но вероятно причината е промяната на ежедневието ми\", казва той пред Би Би Си.Сега той преосмисля живота си и разсъждава как най-пълноценно да оползотвори втория шанс за живот, който му е даден.", "date": "2017.07.18", "title": " Мъж оживя след 40 минути без пулс"}
{"url": "https://m.offnews.bg/news/Temida_18762/VSS-prekrati-proverkata-TcUM-gejt-niamalo-nishto-neredno_660795.html", "text": "Инспекторатът на Висшия съдебен съвет (ИВСС) е прекратил проверката по аферата \"ЦУМ гейт\". Това става ясно от писмо на ВСС до .Мотив за прекратяването е, че няма нищо нередно и смущаващо в срещата на главния прокурор Сотир Цацаров, бизнесмена Сашо Дончев и тогавашният член на ръководството на БСП Георги Гергов в кабинета на Гергов в ЦУМ.Целта на проверката беше дали Цацаров е уронил престижа на магистратите като е нарушил нормите от Кодекса за етичното поведение на магистратите.Според Инспектората срещата се е състояла, но не е ясно какво са си говорили тримата, тъй като нямало страничен свидетел, който да удостовери това. Сам по себе си пък фактът на срещата не нарушава никакви норми и правила.Веднъж мнозинството около главния прокурор във ВСС  със случая. Искането, внесено от Калин Калпакчиев, стана повод за изнервена реакция от страна на представляващия ВСС Димитър Узунов, който дори си позволи обидни квалификации и заяви, че искането на подобна проверка е \"забиване на нож в гърба\" на главния прокурор.Самият Цацаров отказа да дава обяснения по случая и се самооправда, като обясни, че не е нарушил закона и служебните си задължения. Той отказа да уточни какво са си говорили на срещата с Гергов и Дончев и нападна Лозан Панов, като заяви, че не му дължи обяснения с кого се среща. \"Не сте човекът, който може да ме съди\", заяви тогава Цацаров.В началото на май т.г. Инспекторатът публично обяви, че извършва проверка на случая по постъпил сигнал. Впоследствие се изясни, че подателят е Гражданското сдружение „Боец“, регистрирано във Видин, активен участник в шествията за европейско правосъдие и съдебна реформа у нас.", "date": "2017.07.18", "title": " ВСС прекрати проверката \"ЦУМ гейт\", нямало нищо нередно"}
{"url": "https://m.offnews.bg/news/Futbol_18793/Noviiat-ot-Barsa-niama-sili-za-tcial-mach-v-Levski_660794.html", "text": "Испанският ветеран на Левски Жорди Гомес е гласен за титуляр срещу Хайдук в реванша от втория предварителен кръг на Лига Европа.  Срещата е в четвъртък в София при затворени трибуни, \"сините\" паднаха 0:1 в първата среща.32-годишният футболист се присъедини към отбора преди около две седмици и не се намираше в добра физическа форма. Въпреки това, халфът тренира усилено в последните дни и вече е готов да играе от първата минута.На \"Герена\" обаче се съмняват във възможността да остане до последната минута на мача с хърватите. Гомес влезе като резерва през втората част на първата среща и загатна за класата си, макар и за няколко минути.Все пак времето ще покаже дали футболистът все още може да демонстрира такива футболни качества, каквито притежаваше в силните години на Уигън.Освен в халфовата линия, треньорът на \"сините\" Николай Митов все още избира измежду Жуниор Мапуку и Серджиу Буш за централен нападател в двубоя.Междувременно, от Левски почетоха 180-ата годишнина от рождението на своя патрон Васил Левски.", "date": "2017.07.18", "title": " Новият от Барса няма сили за цял мач в Левски"}
{"url": "https://m.offnews.bg/news/Politika_8/Prezidentat-sezira-Konstitutcionniia-sad-za-SETA_660799.html", "text": "Президентът Румен Радев сезира Конституционния съд с искане за задължително тълкуване на разпоредби от Конституцията по повод Всеобхватното икономическо и търговско споразумение между Канада и Европейския съюз и неговите държави членки (СЕТА), съобщиха от прессекретариата на държавния глава.Като международен договор СЕТА е споразумение със смесен характер и включва въпроси от изключителната компетентност на ЕС, от националната компетентност на държавите членки и от споделената компетентност между ЕС и държавите членки. СЕТА засяга практически всички сфери на обществения живот, което налага гражданите и институциите да имат яснота за естеството на такива споразумения и мястото им в българския конституционен модел. Ратифицирането на такива споразумения, които предопределят развитието на държавата в дългосрочна перспектива, следва да става с максимален консенсус.Искането на президента е за тълкуване на разпоредбите на Конституцията, свързани с условията за ратифицирането и действието на такива смесени международни договори (чл. 5, ал. 4 и чл. 85, ал. 1, т. 9), участието на Република България в ЕС (чл. 4, ал. 3) и икономическото развитие на държавата (чл. 19 и чл. 20).Тълкуването на тези разпоредби има важно значение за националната правна система и за участието на Република България в изграждането и развитието на ЕС. То ще допринесе България да се утвърди като предвидим партньор в международните отношения. Разкриването на точния смисъл на конституционните разпоредби ще има значение и в бъдеще при сключването на подобни споразумения, свързани с членството на страната ни в ЕС, се посочва в съобщението.Изложените съображения мотивират държавния глава да упражни правомощието си и да сезира Конституционния съд като пазител на върховенството на Конституцията.Президентът неведнъж е заявявал позицията срещу споразумението. „То защитава интересите на корпорациите, но не и правата на работещите. Категорично съм против това“,  през октомври 2016 г. в качеството му на кандидат президент. През март Радев обяви, че споразумението противоречи на Конституцията и каза, че България е направила компромис в името на солидарността.Споразумението беше  окончателно от Европарламента през февруари. В резултат на подписването на споразумението от българска страна Канада обяви, че облекчава  за българи, който се очаква от 1 декември да отпадне окончателно. ", "date": "2017.07.18", "title": " Президентът сезира Конституционния съд за СЕТА"}
{"url": "https://m.offnews.bg/news/Dom_18814/Kakvo-se-sluchva-s-uchilishte-kogato-popadne-v-ratcete-na-hudozhnitci_660802.html", "text": "Всички сме свикнали с белите стени в училище. За нас безличните коридори и лишените от въображение рисунки по стълбищата са нещо нормално.В едно общежитие в Париж, 100-тина артисти превърнаха еднотипните коридори в пиршество на изкуството и креативността, разказва BoredPanda.Художниците използвали спрейове и прекарали 3 седмици в общежитието на Cité Internationale Universitaire в Париж, докато превърнат всеки коридор и всеки кът в различна част от фантазията и реалността.За жалост, това невероятно постижение ще радва студентите само временно, тъй като скоро се планира официално реновиране на сградата, планирано от университета.", "date": "2017.07.18", "title": " Какво се случва с училище, когато попадне в ръцете на художници (галерия)"}
{"url": "https://m.offnews.bg/news/Izvan-terena_18817/Kadirov-obiavi-svatbata-na-stoletieto-v-Rusiia_660800.html", "text": "Тържеството в Грозни по случай ребрандирането на местната футболна гордост от Терек на Ахмат роди и друга голяма новина. Кой да я съобщи, ако не домакинът Рамзан Кадиров. Иначе Ахмат е името на покойния му баща, а идеята за прекръстването дойде \"спонтанно\" от феновете.Главата на Чеченската република даде прием за руски знаменитости като Яна Рудковская, Евгений Плюшченко, Валерия, Виктория Лопирева, Тимати, Николай Басков. В Грозни долетя самият Роналдиньо, легендата на бразилския футбол.Прочутият оперен и поп певец Николай Басков неочаквано прекъсна вечерята и направи романтично предложение на красивата Виктория Лопирева. Тя е посланик на Мондиал 2018 в Русия, също така тв процудент, водещ, модел и какво ли още не.Николай сложи брилянт върху ръката на русото изкушение и се обясни в любов: \"Моето сърце напълно й принадлежи, вече не сме приятели\", каза певецът, който също така е и актьор.Кадиров побърза да обяви сватбата за 5 октомври, като домакин отново ще бъде Грозни. \"Съвсем скоро! В град Грозни! Сватбата на столетието! Заинтригувах ли ви? И така, на пети октомври, в деня на град Грозни в столицата на чеченската република ще се състои грандиозно събитие.Сватбата на Народният артист на Руската федерация, \"Златният глас\" на нашата страна Николай Басков и очарователната телевизионна водеща, \"Мис Русия 2003\", посланик на Мондиал 2018 Виктория Лопирева. Сърцата им се намериха в Грозни\", написа Кадиров.Футболните нишки не спират дотук. И за двамата ще е втори брак. Преди 4 години Виктория вдигна сватба на Малдивите с руския национал и плейбой Фьодор Смолов. Но разводът не закъсня.", "date": "2017.07.18", "title": " Кадиров обяви сватбата на столетието в Русия"}
{"url": "https://m.offnews.bg/news/Politika_8/Da-Balgariia-Zelenite-i-DSB-poiskaha-ostavkata-na-Totev-ot-Fondatcii_660807.html", "text": "Пловдивските организации на ДСБ, “Да, България!” и Зелените искат оставката на кмета на Иван Тотев като председател на Фондация \"Пловдив 2019\", която готви и разходва средствата за подготовката на града за Европейска столица на културата.\"Кметът на града, срещу когото са внесени обвинения в съда, е и председател на Фондация „Пловдив 2019“, което тежко компрометира дейността на организацията. Не бива да допускаме съмнения в корупция да помрачат възможността за отлично представяне на града и държавата ни през 2019 година\", се казва в позиция на ДСБ - Пловдив, оглавявана от Йордан Иванов.1. За оставката на Иван Тотев като председател на Фондация „Пловдив 2019“ най-малкото до изясняване на обективната истина около повдигнатите обвинения.2. Общинският съвет да върне обратно обществениците, борили се за спечелването на титлата “Пловдив 2019” и да спре подмяната им с послушни партийни назначения.От искащите оставката партии отбелязват още, че са \"дошли парите и е започнало партийно кадруване\".Фондация „Пловдив 2019“ не е партиен проект, отбелязва ДСБ. От там уточняват, че на предстоящото заседание отсъства за пореден път корекция на Решение, с което издателят Манол Пейков бе освободен от състава на Управителния съвет на Фондация „Пловдив 2019”.\"Въпреки признанията, че решението е взето от общинските съветници без достатъчна информация и немотивирано, до днес кметът Иван Тотев не е изпълнил даденото си пред медиите обещание за връщане на горепосоченото решение за ново обсъждане и вече твърди, че темата е приключена. Отвъд срамното отстраняване на един почтен гражданин на Пловдив, сме притеснени, че управниците назначават партийни кадри, за да могат да разпределят финансовите средства от Фондацията непрозрачно и в партиен интерес. Кадровият хаос се случва точно в момента, когато забавеното държавно финансиране е осигурено\", се казва още в позиция на трите партии.", "date": "2017.07.18", "title": " Да, България, Зелените и ДСБ поискаха оставката на Тотев от Фондация \"Пловдив - столица на културата\""}
{"url": "https://m.offnews.bg/news/Futbol_18793/Berbatov-na-joga-dokato-razmishliava-za-Indiia_660810.html", "text": "Димитър Бербатов става все по-запален фен на йогата. Нападателят публикува снимка в своята страница от почивката си. На нея Бербо практикува йога. Не за първи път го показва в социалните мрежиФутболистът продължава да поддържа отлична спортна форма, въпреки че няма отбор от 2016 г., когато игра за гръцкия ПАОК. Но пък оферти не липсват.Индийската преса пусна поредните информации за интерес към  Бербатов. За българския нападател се съревновават два от грандовете в страната - Делхи Дайнамос и Атлетико Калкута.Бербатов неведнъж е заявявал, че би обмислил оферта от изток, само ако няма такава от клуб от Западна Европа. По наша информация вече е отхвърлил няколко милионни контракта от Близкия изток.Митко тренираше със своите приятели от Берое и дори вкара гол в контрола. Той е с отворена покана за заиграе в Стара Загора, което предизвика учудваща реакция сред групировката \"Анималс\", която подкрепя ЦСКА-София. \"Животните\" нападнаха Митко с остра декларация, чийто език е далеч от добрия тон. ", "date": "2017.07.18", "title": " Бербатов на йога, докато размишлява за Индия"}
{"url": "https://m.offnews.bg/news/Politika_8/Tcatcarov-prizovava-Denitca-Zlateva-za-svidetel-po-razsledvaneto-NDK_660812.html", "text": "Деница Златева ще бъде призована като свидетел по разследването за финансовото състояние на НДК.Това стана ясно от думите на главния прокурор Сотир Цацаров, който е на закритото заседание на Временна комисия за установяване на факти и обстоятелства при разходването на средства в парламента.Скандалът с НДК избухна, след като министърът на председателството на страната ни на ЕС Лиляна Павлова отстрани Мирослав Боршош като шеф на НДК с мотиви, че НДК има 3 млн.лв. загуби, а обществените поръчки се бавят.По време на първото заседание на комисията пък стана ясно, че служебният министър по европредседателството от служебния кабинет Деница Златева е приела без проблем отчета на Боршош и заедно с останалите директори го е освободила от финансова отговорност. Днес е второто заседание на комисията, което обаче е закрито за медиите.", "date": "2017.07.18", "title": " Цацаров призовава Деница Златева за свидетел по разследването НДК"}
{"url": "https://m.offnews.bg/news/Politika_8/Reshenieto-na-VSS-za-Tcatcarov-i-TcUMgejt-ne-promenia-pozitciiata-ka_660817.html", "text": "Решението на ВСС за срещата между Сотир Цацаров и Сашо Дончев не променя нищо за Георги Гергов.Това каза лидерът на БСП Корнелия Нинова във връзка с  на Инспектората към Висшия съдебен съвет, че няма нищо нередно в срещата между главния прокурор Сотир Цацаров и Сашо Дончев.Нинова коментира, че решението касае Сотир Цацаров, в качеството му на магистрат и член на ВСС.„Г-н Гергов е бил на тази среща в качеството си на политическо лице. Тук става въпрос за решение на политически орган, то няма нищо общо с това, което ВСС е решило за г-н Цацаров“, поясни лидерът на БСП.По думите ѝ решението за Георги Гергов е взето на Национален съвет на БСП. „Не мисля, че решението на ВСС променя нещо“, каза тя.Нинова поясни, че Георги Гергов е подал оставка като член на Изпълнителното бюро сам по нейно предложение.„Г-н Гергов не е извършил престъпление, нито нарушение. Става въпрос, че партията по този начин беше въвлечена в един скандален случай, един спор, който ние неинформирани трябваше да понесем политическа отговорност“, допълни Нинова.Лидерът на БСП съобщи, че партията е срещу отпадането на ограниченията за закупуване на земеделска земя. По този повод групата на БСП ще проведе разговори с останалите партии в парламента, като се очаква и среща с президента Румен Радев. \"Земеделската е предвидена за производство на селскостопанска продукция“, заяви Нинова. Според нея българската земеделска земя е най-евтина в ЕС и тя ще получава европейски субсидии и то на декар площ.„Идва някой гражданин на друга държава, купува земеделска земя, не е задължен да произвежда, декларира я и получава субсидия за тази земя, т.е. неговият интерес той ще си го защити“, каза Нинова. Тя обясни, че редица държави в ЕС имат своите ограничителни мерки и процедури за такова свободно закупуване на земеделска земя. Според нея има възможности за действие.„Ние предлагаме правителството да поиска отлагане на този въпрос. Утре ще разговарям с другите лидери, всички евродепутати от всички партии като българи да се обединят“, призова Нинова. По думите й те трябва заедно да потърсят разговор в Брюксел.„Ако не се стигне до такова съгласие и обсъждане в Брюксел, не е толкова страшно да влезем в съдебен спор и България да защити националния си интерес“, посочи Нинова. По думите й експерти не изключват да се спечели такова дело.", "date": "2017.07.18", "title": " Решението на ВСС за Цацаров и \"ЦУМгейт\" не променя позицията към Гергов, отсече Нинова"}
{"url": "https://m.offnews.bg/news/Futbol_18793/Liubo-Penev-Kolko-chuzhdentci-mogat-da-kazhat-che-Valensiia-e-tehen_660816.html", "text": "Официално представяне на Любо Пенев направи Валенсия днес, с ден по-рано от очакваното. Българинът ще води дублиращия тим на \"прилепите\" в трета лига. Бившият капитан подписа за година. \"Целта е да изградим футболисти за първия отбор. Важно е да се опитаме да спечелим всички наши мачове, но най-важното е футболистите да са готови да играят в първия отбор\", заяви Любо в спортния център на \"прилепите\" Патерна, преведен от колегите от \"Спортал\".\"През миналия сезон отборът направи силен сезон с Куро Торес начело, но в крайна сметка не успяха да се изкачат в по-горната дивизия. Надяваме се това да се случи в следващите години. Няма никакво напрежение. Работи се по селекцията. Утре стъпваме на терена и ще тренираме с наличните футболисти\", призна Любо.\"В последните месеци съществуваше възможност да поема дублиращия тим, но миналата седмица всичко придоби конкретни измерения и ето ме тук. За мен е огромна радост. Тук се чувствам като у дома си. Малко чужденци могат да кажат, че Валенсия е техният дом\", заяви юношата на ЦСКА.\"Очевидно клубът се е развил от периода ми като футболист. Да, резултатите в последно време не бяха добри, но това ще се промени много скоро. Инфраструктурата се е подобрила много. Валенсия е голям клуб и е задължен да се развива\", сигурен е българският треньор.\"Вчера говорих с Марселино (б.р. треньор на първия отбор). Диалогът помежду ни ще продължи и няма да има никакъв проблем. Играчите, от които се нуждае, ще ги има, ние ще се адаптираме към ситуацията\", довери той.\"Сега съм съсредоточен върху работата, която ме чака. Това е първата ми служба в Испания и хората ще ме опознаят. Не отписвам възможността един ден да получа оферта от Примера дивисион, но изобщо не бързам\", каза още Пенев.", "date": "2017.07.18", "title": " Любо Пенев: Колко чужденци могат да кажат, че Валенсия е техен дом?"}
{"url": "https://m.offnews.bg/news/Obshtestvo_4/DANS-niama-informatciia-za-balgari-v-zonata-na-konflikt-v-Blizkiia-izt_660814.html", "text": "Работим с оглед разширяването на информацията. До момента това, което може да се каже е, че нямаме данни български граждани да присъстват в зоната на конфликт в Близкия Изток.Това каза председателят на Държавна агенция „Национална сигурност” Димитър Георгиев по повод информация, че 77 български граждани са със забрана да влизат на територията на Турция преди закритото заседание на Временна комисия за установяване на факти и обстоятелства при разходването на средства, предоставени целево на НДК за подготовка на българското председателство на Съвета на Европейския съюз, цитиран от „Фокус“.„Всеки отделен случай, който се получава като информация се проверява в пълен обем с оглед важността на темата“, посочи той.„Направено е поискване чрез вътрешно министерство, в координация сме със всички институции“, обясни Димитър Георгиев.В  на турското Министерство на вътрешните работи, посветен на борбата с „Ислямска държава”, се посочва, че към 16 юни 2017 г. 21 български граждани са депортирани заради опитите им да пресекат зоните на конфликт през турска граница. Със забрана да влизат в Турция са общо 53 781 души от 146 държави. Сред тях най-много са гражданите на Саудитска Арабия (7523), Тунис (4605) и Русия (4128). Сред страните от ЕС с най-много предполагаеми джихадисти са Франция (2622), Белгия (1519) и Великобритания (1172).", "date": "2017.07.18", "title": " ДАНС няма информация за българи в зоната на конфликт в Близкия изток"}
{"url": "https://m.offnews.bg/news/Politika_8/Ostavame-na-opashkata-na-NATO-ako-ne-modernizirame-armiiata-predupre_660815.html", "text": "Ако не започне модернизацията на армията, страната ни ще остане на опашката сред страните от НАТО.Това заяви пред журналисти в Шабла президентът Румен Радев, цитиран от \"Фокус\".Държавният даде за пример страни, като Гърция и Полша, които вече са изпълнили изискванията за 2% от БВП. „Постигането на 2% от БВП не означава непременно генериране на отбранителни способности. Наистина трябва да мислим много сериозно и за качеството на тези 2%, но България не може повече да чака, защото въоръжените сили са на ръба, те отдавна са на критичния минимум. И когато ние сме взели някакви решения, когато има ясни процедури за тяхното изпълнение, когато има ясни разчети точно какви способности се постигат, ние трябва да уважаваме собствените си решения. Ние трябва да бъдем предсказуеми партньори в тази колективна организация. И много важно, най-сетне трябва да дадем яснота и перспектива на нашите военнослужещи кога, какво ще се случи. Трябва да дадем тази яснота и перспектива и на нашето общество“, заяви президентът.По думите му хората трябва да знаят как се развиват българските въоръжени сили, кога и по какъв начин е взето някакво решение с нужния консенсус в Министерски съвет и парламент и то да бъде осъществявано до край.„Трябва да се научим да уважаваме тези процеси“, каза още държавният глава.Военният министър Красимир Каракачанов смята, че страната ни може да задели тези 2 % за отбрана, но според него най-важно е да се направят разчети, за да се похарчат парите на българския данъкоплатец правилно, така че да се увеличат способностите на въоръжените ни сили.В рамките на ВИП-деня на международното учение „SHABLA 2017“ бяха демонстрирани бойни стрелби на българската военна авиация и зенитно-ракетните комплекси на страните-участници в учението – България, САЩ, Сърбия и Украйна. В стрелбите се включиха всички системи за противовъздушна отбрана, които са на въоръжение в трите вида войски на българските Въоръжени сили.Те демонстрираха бойни способности по поразяване на цели при усложнена метеорологична обстановка на зенитен полигон „Шабла“ в направленията: „земя-земя“, „земя-въздух“, „въздух-въздух“ и „въздух-море“. Република Сърбия, Украйна и САЩ участваха в учението със зенитно-ракетни дивизиони и извършиха пускове „земя-въздух“ със зенитно-ракетни комплекси С-300, „Нева“, „Куб“ и „AVENGER“.", "date": "2017.07.18", "title": " Оставаме на опашката на НАТО, ако не модернизираме армията, предупреди Радев"}
{"url": "https://m.offnews.bg/news/Sviat-_12/Sauditska-Arabiia-razsledva-momiche-obliaklo-kasa-pola_660811.html", "text": "Религиозната полиция в Саудитска Арабия разследва момиче, разходило се на публично място по къса пола и тениска, откриваща ръцете ѝ и с дължина малко над кръста. Девойката публикува видеото в Туитър и предизвика крайни реакции - от ярост и призиви за арест до одобрение за смелостта ѝ.Ако това беше красота на чужденка, очарованието на талията и очите ѝ нямаше да предизвика последствия, но понеже е саудитска красота, изисква съд, пише тя.Младата жена - модел на име Кулад, споделя в социалната мрежа клипа, на който се вижда как тя върви край стените на историческа крепост. Тя е облечена като туристка - пола, тениска, слънчеви очила. Това нарушава строгия дрескод за жените в мюсюлманската държава. Мюсюлманките там трябва да носят широки роби, наречени \"абая\", на публично място, и забрадки. Забранено им е да шофират и са отделени от мъжете, с които нямат роднинска връзка.Видеото бе споделено през последния уикенд. Жената се разхожда по пуста улица в укреплението в село, намиращо се на около 155 км северно от столицата Рияд.Районът е Наджд - един от най-консервативните в Саудитска Арабия, родното място на уахабизма. Под видеото се изсипаха огнени коментари, искащи мъст, а писателят и философ Ваел ал-Джасим написа, че е бил \"шокиран да прочете тези гневни, плашещи туитове\".\"Помислих си, че е бомбардирала или убила някого. Оказа се, че става въпрос за полата ѝ, която не харесват. Чудя се как \"Вижън 2030\" може да оцелее, ако тя бъде арестувана\", добавя той, имайки предвид програмата за реформа, обявена миналата година от 31-годишния коронован принц Мохамед бин Салман.", "date": "2017.07.18", "title": " Саудитска Арабия разследва момиче, облякло къса пола"}
{"url": "https://m.offnews.bg/news/Ikonomika_59/Dzhejn-Ostin-shte-krasi-novata-banknota-ot-10_660809.html", "text": "Ликът на Джейн Остин ще краси банкнотата от 10 паунда. Новата визия бе представена от управителя на Банката на Англия Марк Карни днес.Банкнотата ще бъде в обращение от септември.Портретът на писателката сменя този на Чарлз Дарвин и отбелязва 200-ата годишнина от смъртта ѝ, която е през 2017 г.Ще бъдат пуснати и ограничен брой монети от 2 паунда, също с лика на Остин.Монетата е изработена от графичния дизайнер Доминик Еванс, който казва: \"Представях си силуета на Остин като че ли тя беше в една от къщите от нейните книги, на стената в коридора, докато гостите минават, може би в \"Гордост и предразсъдъци\" или на стената в дома на Ема\".Банкнотата с номинал 10 паунда ще бъде направена от същия материал като тази от 5 британски лири.Нова банкнота от 20 паунда ще бъде в обращение от 2020 година.", "date": "2017.07.18", "title": " Джейн Остин ще краси новата банкнота от £10"}
{"url": "https://m.offnews.bg/news/Temida_18762/Spored-Tcatcarov-TcUM-gejt-e-stcenarij_660822.html", "text": "Станалото с т.нар. „ЦУМ гейт“ бе един огромен сценарий. Това каза главният прокурор Сотир Цацаров пред журналисти.Той коментира решението на Инспектората при ВСС да не се проверява случая, при който Цацаров се срещна с бизнесмените Георги Гергов и Сашо Дончев.„Сценарият е на много хора, за които действията на прокуратурата в момента са неудобни, включително и в сферата на енергетиката. Част от тях близки до партията на г-жа Нинова, част от тях, нямащи никакво отношение към нея, но имащи крупни икономически интереси в областта на доставката на енергетиката“, заяви Цацаров.„Станалото по отношение на други хора, питате конкретно за Георги Гергов, не го защитавам, казвам какво мисля - „ЦУМ гейт“ не бе причината за станалото с него в рамките на неговата партия“, коментира Сотир Цацаров.На въпрос Корнелия Нинова била ли е изпълнител на този сценарий гл. прокурор посочи: „Корнелия Нинова е достатъчно умна, за да не бъде изпълнител“.По-рано днес стана ясно, че Инспекторатът при ВСС е прекратил проверката по аферата \"ЦУМ гейт\", с мотива, че няма нищо нередно и смущаващо в срещата на главния прокурор с двамата бизнесмени. В същото време нямало четвърти свидетел, който да изнесе факти около темата на разговорите.", "date": "2017.07.18", "title": " Според Цацаров \"ЦУМ гейт\" е сценарий"}
{"url": "https://m.offnews.bg/news/Futbol_18793/Talantat-na-Slaviia-mina-uspeshno-pregledite-vav-Fiorentina_660818.html", "text": "Българският защитник Петко Христов премина успешно медицинските прегледи в лагера на Фиорентина, които му бяха направени преди сделката между италианския клуб и Славия официално да стане факт.Заедно с Христов прегледи минаха и другите нови попълнения – Мартин Грайчар и Рафик Зекнини. Договорът на младия талант с отбора от Серия А е до 30 юни 2022 година.Българският футболист получи няколко дни почивка заради участието си на Европейското първенство за 19-годишни и ще се включи по-късно към подготовката на Фиорентина.   Припомняме, че вчера двукратният шампион на Италия официално обяви трансфера на юношеския национал на България. В касата на \"белите\" пък, по думите на боса Венцеслав Стефанов, ще влезе сума, надвишаваща милион евро.Младокът записа 30 мача с гол и 2 асистенции за Славия през миналия сезон, а в събота игра за последно за родния си клуб при равенството 1:1 срещу ЦСКА-София в първия кръг на новия български шампионат.", "date": "2017.07.18", "title": " Талантът на Славия мина успешно прегледите във Фиорентина"}
{"url": "https://m.offnews.bg/news/Sviat-_12/Telata-na-shvejtcarska-dvojka-namereni-v-Alpite-75-g-sled-smartta-im_660824.html", "text": "Замръзналите тела на швейцарска двойка, изчезнала преди 75 години в Алпите, бяха открити в топящ се ледник, съобщават швейцарски медии, цитирани от в. \"Guardian\".Марселин и Франсин Дюмолин - родители на 7 деца, отишли да издоят кравите си на ливадата над село Шандолин на 15 август 1942 година. Не се върнали.\"Прекарахме целия си живот в търсене. Мислехме, че един ден ще можем да им осигурим погребението, което заслужаваха\", казва най-малката дъщеря - Марселин Удри-Дюмолин, сега на 79 години.\"Мога да кажа, че след 75 години чакане тази новина ми дава дълбоко усещане за спокойствие\".При двете тела били намерени и документи за самоличност, по които били разпознати миналата седмица. Съпрузите открил работник близо до ски лифт, на височина 2615 метра.Ще бъде проведен ДНК тест, който да потвърди идентичността им.Телата лежали едно до друго. Мъж и жена в дрехи от времето на Втората световна война. Били напълно съхранени от ледника, заедно с вещите, които са носили.Може би са загинали при падане в дълбок процеп на ледника и са останали там десетилетия.Когато починали, Марселин бил на 40, а Франсин на 37 г. Той бил обущар, тя работела като учителка. Имали петима синове и две дъщери.Това беше първият път, когато майка ми отиде с него. Тя винаги беше бременна и не можеше да изкачва височините\", казва дъщерята.Известно време след смъртта на родителите децата били разделени между роднински семейства. Тя попаднала при леля си. \"Няма да облека черно за погребението. Бяло би подхождало повече. То е символ на надеждата, която никога не загубих\", казва най-малкото дете на Марселин и Франсин.", "date": "2017.07.18", "title": " Телата на швейцарска двойка намерени в Алпите 75 г. след смъртта им"}
{"url": "https://m.offnews.bg/news/Razsledvane_68/Kmetat-na-Pomorie-gotvi-unikalna-shema-za-da-vzeme-atraktiven-teren-o_660821.html", "text": "Община Поморие да развали дарение от някогашната Община Анхиало, от 1932 г. за строежа на бившия (вече) Военен санаториум. Това ще обсъжда на свое заседание утре настоящият общински съвет в морския град.Инициативата е на кмета Иван Алексиев, който още през миналата година заплаши, че ще предприеме подобна стъпка. Според Алексиев решението, с което се променя собствеността на санаториума от публична държавна в частна държавна е възможност болницата да се ликвидира. През тази година тя беше прехвърлена от Министерството на отбраната към държавното дружество, което управлява велинградската болница „Вита“. Алексиев неколкократно настояваше общината да я стопанисва, за да не се ликвидира. Затова и заплаши, че общината ще развали дарението от 1931 г., когато предоставя близо 7.5 дка за строежа на санаториума. Според местни политици, обаче, има и реалната опасност общината да ликвидира санаториума. Няма правна възможност за разваляне на дарението, смятат те. Отделно, има и съмнения доколко Поморие ще може да го стопанисва, след като общинската болница е в лошо финансово състояние и трупа дългове. Освен това за ремонт на санаториума са необходими около 5 млн. лв., по данни на новото му ръководство, а от Министерството на отбраната са осигурили до момента само около милион.Сесията, на която ще се обсъжда разваляне на дарението е в сряда в Поморие.Историята на имота датира още отпреди 75 г., когато с решение на Градския общински съвет на град Анхиало /Протокол №46 от 10.11.1931 г./ са дарени на Министерството на отбраната 5 декара място за постройка „Дом за почивна станция за инвалидите“, а с решение от 1 февруари 1932 г. допълнително са дарени още 2470 м.С последващи заповеди на председателя на Бургаския окръжен народен съвет са прибавени още площи – със заповед №403/01.03.1961 са придадени още 2240 м и със заповед №279/15.03.1971 са придадени допълнително 456.25 м.Единствената цел на утрешното заседание на общинския съвет е имотът да бъде отнет от МО и предоставен на смесено търговско дружество между общината и частни лица. Схемата е позната – имотът да влезе като апортна вноска в това дружество, след което неговият капитал да бъде вдигнат от частните лица и така те да сложат ръка върху имота, като лишат военноинвалидите от възможност за почивка по техния джоб и направят огромен луксозен хотел на брега на морето.", "date": "2017.07.18", "title": " Кметът на Поморие готви уникална схема, за да вземе атрактивен терен от военните"}
{"url": "https://m.offnews.bg/news/Obshtestvo_4/Nad-5000-na-matura-po-literatura-naesen_660827.html", "text": "5178 младежи са подали заявление за явяване на матура по български език и литература на сесията през август-септември. Крайният срок за заявка за участие бе вчера, 17 юли, а изпитът е на 28 август, съобщи МОН.Държавният зрелостен изпит е задължителен за получаването на диплома, даваща право за кандидатстване в университет. Абитуриентите се явяват и на втора матура по избран от тях предмет при завършването на последната година от средното си образование. Ако не издържат изпитите или искат по-висока оценка, могат да се явят повторно.За втори ДЗИ наесен са се записали 4826 младежи. Те ще се явят на 29 август.1957 от тях са избрали биология и здравно образование. География са предпочели други 1891, а философия - 478 души. 304 са заявленията за изпита по английски език. Следват история и цивилизация – 107, математика - 53, руски език и физика и астрономия - по 11, немски език - 7, химия - 4, испански - 3.Зрелостниците могат да се явят и на зрелостен изпит по желание. За такъв в септемврийската сесия са се записали 11 души. Четирима ще се явят на английски, двама - на математика, двама - на география, трима са избрали физика, химия и италиански език.Тези изпити ще се проведат в периода от 30 август до 5 септември по график, който ще бъде обявен допълнително.", "date": "2017.07.18", "title": " Над 5000 на матура по литература наесен"}
{"url": "https://m.offnews.bg/news/Kuhnia_18815/Kurkumata-nachelo-na-borbata-s-bolestite-i-dobar-priiatel-v-kuhniata_660826.html", "text": "Научни изследвания от цял свят продължават да доказват връзката на подправките с превенцията и лечението на над 150 здравословни проблема, към които спадат сърдечните заболявания, ракът, диабет тип 2 и болестта на Алцхаймер.Мощният здравословен потенциал на подправките се дължи на факта, че те са изключително богати на растителни вещества, които се борят срещу окисляването и възпалението – двата процеса, стоящи в основата на повечето хронични заболявания.В книгата си „Лечебните подправки“ д-р Бхарат Агарвал – световнопризнат експерт в областта на терапевтичната употреба на подправките – показва как най-пълноценно да се възползваме от лечебната им сила. В книгата са представени 50 полезни подправки, с които да направим живота си по-здравословен, по-ароматен и по-вкусен.• Справочник от А до Я за терапевтичния потенциал на лечебните подправки срещу над 150 здравословни проблема – от акне, бръчки и тревожност до артрит, язва и сърдечен удар.• 50 вкусни и лесни рецепти. Много от тях са вариации на добре познати класически рецепти – като пиле „Орегано“ и унгарски гулаш, докато други са напълно нови открития – като „Супа от печени домати с резене и мента“ или „Поширани круши в портвайн със звездовиден анасон“.• 24 микса от подправки, които да ви бъдат винаги подръка и с които да можете винаги когато пожелаете да приготвяте ароматни изкушения за възможно най-кратко време с възможно най-малко усилия.• Списък с доставчици на подправки.Наричана подигравателно в миналото „шафранът на бедняците“ заради яркия си наситеножълт цвят, днес куркумата се възприема като златно индийско съкровище. Причината за тази звездна слава е „златното“ здраве на хората, която я консумират ежедневно, а също и растящата ѝ научна репутация като едно от най-мощните природни лекарства.Куркумата е основна подправка в индийската кухня и присъства в почти всички храни, консумирани от индийците – факт, който бил забелязан от учените преди 30 години, след като било установено, че честотата на хроничните заболявания сред индийското население е значително по-ниска в сравнение с честотата в повечето западноевропейски страни и особено в САЩ.Предпазните и лечебни свойства на куркумата се дължат на активната ѝ съставка куркумин – вещество с толкова разнообразни и мощни антиоксидантни и противовъзпалителни свойства, че както показват наблюденията, защитава и подобрява здравето на буквално всеки един орган в тялото.Проведените до момента хиляди изследвания върху животни и хора по целия свят сочат, че куркуминът може да се бори с повече от 70 заболявания, включително и с някои от най-големите заплахи за здравето като рака, сърдечните болести, диабет тип 2 и болестта на Алцхаймер. И списъкът продължава да расте.Някои слухове са изключително неподатливи на опровергаване!Когато Марко Поло за първи път се натъква на куркумата в Китай през 1280 г., той я оприличава на скъпата подправка шафран, която добива наситен жълт цвят при добавяне към течност. Едва ли е могъл да направи по-нелепа грешка. Шафранът и куркумата нямат нищо общо помежду си, освен цвета. Тази грешка става причина през следващите 700 години куркумата да бъде приемана за евтин заместител на шафрана.И двете подправки придават на храната жълт цвят, но в никакъв случай не са взаимозаменяеми. И вкусът, и ароматът им са напълно различни.„Ако трябваше да разчитам само на едно растение за всички възможни здравословни и хранителни нужди, бих избрал индийската подправка куркума“, казва д-р Дейвид Фроли, основател и директор на Американския институт за ведически изследвания в Санта Фе, Ню Мексико. Това е подправка, допълва той, която всеки „трябва да опознае и да възприеме в начина си на живот“.И аз съм напълно съгласен с него – няма друга подправка, която да е така подробно изследвана и в САЩ, и по целия свят и която да съдържа в себе си толкова богат здравословен потенциал.Международните проучвания всъщност доказват, че куркуминът, приеман под формата на хранителна добавка, е също толкова ефикасен, колкото и фармацевтичните медикаменти, а в някои случаи дори и по-ефикасен, но без техните странични ефекти. Наскоро с моите колеги от Центъра за ракови изследвания „М. Д. Андерсън“ към Тексаския университет направихме сравнение между куркумина и различни противовъзпалителни, болкоуспокояващи и противоракови лекарства, като тествахме ефикасността им по отношение намаляването на възпалението и спирането на размножаването на раковите клетки. Оказа се, че куркуминът е по-ефикасен за понижаване на възпалението в сравнение с аспирина и ибупрофена и еднакъв по ефикасност със силното лекарство целекоксиб (Celebrex). Доказахме също така, че ефективността му за потискане на растежа на раковите клетки при рак на гърдата е еднаква с тази на медикамента „Тамоксифен“ – широко използван за противодействие на развитието и разпространението на този вид рак. Резултатите са, меко казано, удивителни.Куркумата има повече от 50 лечебни свойства – от облекчаване на болка до подобряване на кръвообращението – заради които лечителите от Индия (и Китай) я използват вече над 2000 години срещу различни болести.Традиционните лечители са ползвали куркумата като:• антиацид, за успокояване на храносмилателни неразположения;• прахообразно средство за ускоряване процеса на оздравяване на рани и за предотвратяване на възпаление (бинтовете в Индия често съдържат куркума);• аналгетик за облекчаване на главоболие (куркуминът е съставка в лекарството „Тиленол“);• стимулант за подобряване на кръвообращението;• мехлем за лекуване на кожни проблеми;• средство за отпушване на носа (някои спрейове за нос съдържат куркумин).В народната медицина куркумата се ползва за лечение на около 60 заболявания – от рубеола, варицела и колики до простуда, болести на венците, газове, лошо храносмилане и стрес.Но звездната ѝ слава сред подправките се дължи най-вече на факта, че тя е антиоксидант с мощни противовъзпалителни способности. А защо това е толкова важно?Оксидацията може да бъде сравнена с ръжда вътре в тялото, причинена от фактори, които учените наричат реактивни кислородни видове (РКВ) – молекули, в чиято външна обвивка липсва един електрон, поради което те отнемат електрон от други молекули и по този начин създават оксидативно увреждане, или оксидативен стрес. Производството на РКВ се дължи на многобройни фактори като вредно слънчево лъчение, замърсяване, богата на мазнини диета и дори на самия процес на стареене на организма.Оксидативният стрес, който те предизвикват, на свой ред води до хронично възпаление – коварна разновидност на същата имунна реакция, изразяваща се в зачервяване, оток и загряване, която съпътства едно обикновено нараняване. Хроничното възпаление се посочва за причинител на много от болестите на съвременния начин на живот. Те включват сърдечносъдовите заболявания, които водят до сърдечен и мозъчен удар; диабет тип 2, който учетворява риска от сърдечносъдови заболявания и може да доведе до бъбречна недостатъчност, слепота и ампутации; болестите на Алцхаймер и Паркинсон; астмата; а също и автоимунни заболявания като ревматоиден артрит и псориазис. В експерименти с клетъчни култури, животни и хора антиоксидантният и противовъзпалителен куркумин е показал ефективност срещу всички изброени състояния.И все пак силата на куркумата като антиоксидант е приковала вниманието на медицината в САЩ и по света най-вече поради ясно изявената му способност да се бори с рака.И най-предубеденият скептик ще се затрудни да обори вече над хилядата научни изследвания с един и същ резултат: куркуминът има противоракови свойства. Проучванията показват, че той може да се бори с рака на много нива. Той е в състояние да:• потиска активирането на гени, които отключват рак;• потиска разпространението на туморните клетки;• потиска трансформацията на нормалните клетки в туморни;• убива клетки, които мутират в ракови;• намалява туморните клетки;• предотвратява разпространяването на туморите в други органи;• възпрепятства притока на кръв, необходим за формирането и разпространяването на раковите клетки;• усилва разрушителните за рака ефекти от химио- и лъчетерапията.Куркуминът е проявил някои от тези способности, а в отделни случаи и всички тях, спрямо 22 различни вида рак, включително най-големите убийци – рака на гърдата, на дебелото черво, на белия дроб и на простатата.Забавил е също така прогресирането на някои от най-трудните за побеждаване видове рак като този на мозъка, костите, кръвта, хранопровода, черния дроб, панкреаса, стомаха, матката, а също и на меланом (най-смъртоносния вид рак на кожата). Няма открита друга естествена субстанция, която да притежава такава мощна сила срещу рака. Ето данни от някои от проучванията върху куркумина и рака.• Рак на гърдата. Едно от най-забележителните наблюдавани свойства на куркумина е надеждната му ефективност срещу рака на гърдата, дори и срещу най-резистентните на лекарства форми на заболяването.В едно от изследванията учените добавили куркумин към паклитаксел (Taxol) – често употребявано химиотерапевтично лекарство срещу рак на гърдата – и той не само усилил ефекта на лекарството, но и същевременно намалил страничните му ефекти, като по този начин направил химиотерапевтичния режим по-поносим за пациентите. В друго проучване, публикувано в списанието „Менопоз“, учените открили, че куркуминът намалява риска от рак на гърдата при жени на хормонално заместителна терапия с комбинация от естроген и прогестин – доказан рисков фактор за заболяването.• Рак на дебелото черво. Многобройни изследвания върху животни са показали, че куркуминът може да помогне за предотвратяване или за забавяне на развитието на рак на дебелото черво, като напоследък същите резултати започват да дават и изследванията върху хора. В едно проучване, направено от изследователи от Калифорнийския университет в Лос Анджелес (UCLA), e установено, че куркуминът предотвратява образуването на полипи (свръхразрастване на лигавицата на дебелото черво) при хора с фамилна аденоматозна полипоза (ФАП) – наследствено заболяване, което може да доведе до рак на дебелото черво. В друго проучване при хора с ФАП, които приемали по 480 милиграма куркумин плюс 20 милиграма кверцетин (активния фитохимикал в лука), се наблюдавали по-малко на брой и по-малки полипи.• Рак на маточната шийка. Установено е, че куркуминът унищожава човешкия папилома вирус – водеща причина за рака на маточната шийка. А също и че може да бъде използван за борба с преканцерозните клетъчни изменения, които предхождат заболяването.• Рак на белите дробове. Няколко проучвания върху животни сочат, че куркуминът може да предпази белите дробове от рак вследствие на тютюнопушене. В едно от тях 16 пушачи приемали 1500 милиграма куркумин дневно. След 30 дни в уринните им проби било отчетено значително по-малко количество токсини, свързани с употребата на тютюн, в сравнение с пробите на други 6 пушачи, които не били приемали куркумин.• Рак на панкреаса. Изследвания при хора и животни дават надежда, че куркуминът може да бъде използван и в борбата с рака на панкреаса – една от най-смъртоносните форми на рак, която не се повлиява добре от химиотерапия. В нашите лаборатории в Центъра „М. Д. Андерсън“ беше установено, че приемът на куркумин в комбинация с химиотерапевтичния медикамент гемцитабин (Gemzar) усилва влиянието на лекарството при животни.В друго проучване с участието на 34 пациенти с напреднал стадий на рак на панкреаса, който в нормални условия завършва с летален изход в рамките на една година, те приемали ежедневно високи дози куркумин. При 64% от пациентите подправката забавила очакваното прогресиране на заболяването.• Рак на простатата. В изследване, публикувано в списанието „Кансър Рисърч“, учените предизвикали рак на простатата при опитни мишки, след което ги разделили на четири групи, всяка от които била подложена на различна терапия. Едната група получавала куркумин, втората – химиотерапевтично лекарство, третата преминала през лъчетерапия, а четвъртата била оставена без лечение. Най-ефективен за контролирането на прогресирането на заболяването бил куркуминът. В друго изследване, проведено от учени от Университета „Рутгерс“, комбинацията от куркумин и изотиоцианат (противораково вещество, съдържащо се в кръстоцветните зеленчуци, към които спадат карфиолът, зелето и къдравото зеле), довела до обратимост на туморния растеж при рак на простатата при опитни мишки.• Рак на кожата. В нашите лаборатории в Центъра за ракови изследвания „М. Д. Андерсън“ инжектирахме мишки с вещества, които предизвикват меланом. Лекувахме половината, като сложихме куркумин в храната им, а другата половина – като мажехме раковите лезии с куркумин на паста. И в двата случая куркуминът забави развитието на болестта при по-голямата част от мишките. В друг експеримент тествахме куркумина върху лабораторно отгледани меланомни клетки, за да видим дали подправката ще попречи на клетките да оцелеят и да се размножат.Колкото повече куркумин се прибавяше към тях, толкова повече клетки умираха.Изследванията сочат, че заболеваемостта от рак е най-ниска в страни, където се консумира най-много куркума. Вярвам, че не е случайно съвпадение фактът, че в благоговеещата пред куркумата Индия нивата на най-често срещаните видове рак – на белите дробове, дебелото черво и простатата – са десет пъти по-ниски от регистрираните нива в САЩ.Броят на случаите на левкемия в детска възраст е нараснал с 50% от 1950 г. насам и много учени подозират, че един от факторите за това е излагането – преди раждането и след това – на въздействието на замърсители от вида на бензена, който представлява канцероген, съдържащ се в индустриалните отпадъци. Куркумата може да помогне…В рамките на една проведена наскоро конференция, посветена на левкемията при децата, учените от Медицинския център към Университета „Лойола“ в Чикаго представиха доказателства, че консумацията на храни, подправени с куркума, може да намали риска от левкемия в детска възраст.Учените, изследвали куркумата в продължение на 20 години, вярват, че тя защитава децата от вредните химикали в околната среда.Жените в Индия използват куркумата като средство за разкрасяване и за поддържане на лицето гладко, свежо и лишено от бръчки и петна. Г-жа Агарвал ви предлага рецепта за маска за лице, която можете да използвате толкова често, колкото пожелаете. Много индийки си я правят всеки ден.За маската те използват сусамово олио, произведено в Индия, но всяко друго олио без мирис ще свърши работа – като растително олио или олио от канола. Ако все пак държите да бъде сусамово, вземете го от индийски пазар, тъй като продаваното в обикновените супермаркети има силна миризма, пък и струва скъпо.След маската, която ще ви стигне за няколко пъти, ще чувствате лицето си свежо и чисто като след спа процедура, но на една стотна от цената!1/2 чаша брашно от нахут1 супена лъжица куркумаолио за готвене без мирисводаСмесете брашното и куркумата в съд с плътно затварящ се капак.Дръжте го на сухо място или близо до банята.За да направите маската, смесете около 1 супена лъжица от сухата смес с около пет капки олио в малка чинийка. Прибавете достатъчно вода, за да се получи каша с консистенцията на тесто за кекс.Приберете косата си и я покрийте с кърпа. С върховете на пръстите разнесете кашата по лицето и шията си, като избягвате зоната около очите. Оставете маската на лицето си, докато изсъхне напълно, за около 15 минути. Измийте я под душа.• потиска токсичността на полицикличните ароматни хидрокарбони (ПАХ) – причиняващи рак химикали от околната среда. ПАХ се образуват също и върху месо, птици и риба, когато се пекат на скара или се пържат при температури, надвишаващи 180°С;• намалява вредата от йонизиращо лъчение като слънчевата радиация, рентгеновото облъчване и облъчването при други медицински диагностични изследвания;• предотвратява образуването на подозираните за канцерогенни вещества в обработените и пушените храни.Предлагам ви един апетитен и здравословен съвет. За да подсилите още повече ефекта на куркумата срещу замърсителите от заобикалящата ни среда, поръсете храната си с куркума и черен пипер едновременно. Проучванията показват, че куркуминът в куркумата и пиперинът в черния пипер в комбинация имат силно предпазно действие срещу вредните фактори от околната среда. Освен това пиперинът увеличава усвояването на куркумина.През последните 25 години нивата на заболеваемост от пагубната за паметта болест на Алцхаймер в СА Щ са се удвоили. Всъщност те нарастват навсякъде по света с изключение на Индия, където тази болест засяга по-малко от 1% от населението. И причината най-вероятно се крие в куркумата и куркумина.Болестта на Алцхаймер се причинява от натрупването на плака в междуклетъчното пространство на мозъчните клетки (невроните), като така се прекъсва комуникацията помежду им. Учените не знаят защо се образуват тези плаки, но знаят как се развиват. Отключва ги протеин, наречен амилоид А. В здравия мозък този протеин се разгражда и елиминира. При болестта на Алцхаймер протеините от този вид се струпват и втвърдяват. Опитите с животни показват, че куркуминът се прикрепва към амилоид А и така предотвратява натрупването му и съответно блокирането на нервната дейност.Съвременните медикаменти за лечение на болестта на Алцхаймер намаляват частично симптомите и забавят хода на заболяването, но никое от тях не се смята за високоефективно. Възможно е куркуминът да бъде лекарството на бъдещето. Изследванията показват, че освен да обезврежда амилоид А, той може още: да намали оксидативното увреждане на невроните; да намали увреждането на нервните синапси, които са пътищата за комуникация между мозъчните клетки; а също и да понижи нивата на отлагащите се в мозъка токсични метали, които могат допълнително да допринесат за развитието на болестта на Алцхаймер.Оказва се също така, че редовният прием на куркума играе ролята на естествена защита срещу отслабване на паметта и мозъчните функции, които може да съпътстват остаряването. В проведено от азиатски учени изследване върху връзката между консумацията на куркума и мозъчната дейност при възрастни хора без Алцхаймер, участниците, консумиращи богата на куркума храна, показали по-добри резултати при стандартизирани тестове за интелигентност в сравнение с тези, които рядко или никога не приемали куркума.Болестта на Паркинсон е дегенеративно заболяване, причинено от измирането на мозъчните клетки, които произвеждат допамин – химикал в мозъка, контролиращ множество функции, включително връзката между централната нервна система и мускулите. Оксидативният стрес и възпалението се посочват като две от причините за това заболяване, което дало основание на екип изследователи от Медицинския университет „Джонс Хопкинс“ да се замислят дали куркуминът може да предотврати клетъчната смърт.За да проверят теорията си, учените създали лабораторен модел на болестта на Паркинсон. В него нервните клетки произвеждали протеин, който унищожил 50% от тях. Добавянето на куркумин към клетъчния модел понижило клетъчната смърт с 19% и осезаемо намалило оксидативния стрес в клетките. „Тези резултати представят куркумина като потенциален претендент за средство, потискащо оксидацията, която води до болестта на Паркинсон – казва д-р Уил Смит, преподавател по психиатрия и поведенчески науки в Университета „Джонс Хопкинс“. – Тази най-обикновена подправка може да бъде оръжие за защита на мозъка.“Възпалението е основна характеристика на най-разпространените форми на артрит: остеоартрит (разрушаване на хрущяла, който покрива и омекотява ставните краища на костите), ревматоиден артрит (автоимунно заболяване, което засяга ставите) и подагра (натрупването на остри кристали на пикочната киселина, които разрушават ставите).За да се справят с възпалението, много хора приемат нестероидни противовъзпалителни средства (НСПВС ) като аспирин, напроксен (Aleve, Naprosyn) или ибупрофен (Motrin). И макар да помагат за облекчаване на възпалението, тези НСПВС могат също така да раздразнят лигавицата на стомашно-чревния тракт – средно един на трима от 13 милиона души, приемащи НСПВС , страда от гастроинтестинални проблеми, които водят до хоспитализацията на 103 000 души годишно и убиват повече от 16 000 с внезапно и обилно кървене от язва.Предполагаше се, че новият клас НСПВС , наречени Cox-2 инхибитори, като например целекоксиб (Celebrex), ще щадят стомашно-чревния тракт, но се стигна дотам, че те драстично увеличиха случаите на сърдечни болести и инсулт! Все по-често хората с артрит търсят безопасно и ефикасно противовъзпалително средство. И това може да бъде куркуминът.Наскоро тайландски изследователи доказаха противовъзпалителната сила на куркумина, като тестваха подправката куркума спрямо ибупрофен в експеримент, включващ 107 възрастни хора с остър хроничен остеоартрит на коляното. Половината от тях трябвало да приемат 800 милиграма ибупрофен, а другата половина – 2000 милиграма (2 грама) екстракт, съдържащ активната съставка на куркумина. На всеки 2 седмици в продължение на половин годинаизследователите измервали болката, подвижността на коляното, способността на пациентите да се качват и слизат по стълби и времето, необходимо им да изминат 100 метра (малко повече от дължината на футболно игрище).Учените са установили, че куркуминът „може да бъде точно толкова ефективен, колкото и ибупрофена, за облекчаване на болката и подобряване на подвижността на коляното“.При проведено наблюдение върху 18 души с ревматоиден артрит изследователите са установили, че 1200 милиграма куркумин, приемани в продължение на две седмици, действат също толкова ефикасно за намаляванена симптомите на заболяването, колкото и фенилбутазонът (Butazolidine) – мощно НСПВС . При хората, приемали куркумин, се наблюдавало намаляване на сутрешните отоци и скованост и увеличаване на възможността за извършване на ежедневни дейности.Как точно действа куркуминът, показва едно изследване върху лабораторни животни. Учени от Университета на Аризона предизвикали артрит у опитни животни и установили, че куркумата, която били давали на животните преди индуцирането на артрита, предпазва ставите им от възпаление. „Куркумата [...] значително потисна развитието на индуцирания артрит, което е рядко наблюдаван ефект“, казва д-р Джанет Фънк, ръководител на проучването. При консумиралите куркума животни, за разлика от неконсумиралите, подправката намалила разрушаването на хрущялите с 66, а на костите – с 57%.Когато учените изследвали механизма на действие на куркумата, те установили, че тя променя молекулярно-генетичните механизми на артрита.По-конкретно, подправката оказва влияние върху нуклеарния фактор капабета – т.нар. транскрипционен фактор, който активира или деактивира гените, като в този случай куркумата помогнала на фактора да деактивира гените на възпалението, водещи да разрушаване на хрущяла и костта.Реактивните кислородни видове нанасят най-много щети на здравите артерии, затова не е изненадващо, че учени от Франция съобщиха наскоро, че куркуминът има способността да предпазва артериите от запушване – ключовият фактор за сърдечни и мозъчни удари. В проведеното изследване учените подложили две групи мишки на вредна за артериите диета, като на едната група давали в допълнение и добавка от куркумин. След 16 седмици мишките, приемали куркумин, имали 26% по-малко мастни натрупвания по артериите. Учените потвърдили също така и една находка от предишни изследвания – че куркуминът има силата да променя генната експресия, свързана с натрупването на плака.Но способностите на куркумина за защита на артериите не спират дотук. В друго изследване върху животни, проведено в Медицинския колеж в щата Джорджия, е доказано, че куркуминът намалява размера на кръвните съсиреци при хеморагичен инсулт, причинен от спукан кръвоносен съд в мозъка. В експеримента на животните бил причинен инсулт, като после на всеки час в продължение на три часа им се поставяли инжекции с куркумин. Куркуминът „значително намали размера на съсиреците“, отчитат учените.В друг експеримент с животни същият екип е установил, че куркумата намалява риска от церебрален вазоспазъм – животозастрашаващо стесняване на артерията, предизвикано понякога от инсулт или черепно-мозъчна травма (ЧМТ). В резултат на изследването учените препоръчват куркумата като възможна допълнителна терапия за превенция на церебрални вазоспазми и за намаляване на оксидативното увреждане на мозъка при хора с инсулт или ЧМТ.Куркуминът се бори и срещу запушващия артериите холестерол. В едно изследване на индийски учени 10 души в добро здраве трябвало всяка сутрин да вземат хранителна добавка с 500 милиграма куркумин. Само 1 седмица след началото на експеримента „лошият“ LDL холестерол се понижил средно с 33%, а „добрият“ HDL холестерол се увеличил с 29%.А ето я и причината куркуминът да бъде ненадминато средство за борба с холестерола – той действа в черния дроб, където увеличава отделянето на протеини, които се прикрепят към LDL частиците и ги извеждат извън тялото. Куркуминът също така стимулира черния дроб да произвежда повече жлъчен сок, който подпомага разграждането и елиминирането на излишния холестерол.• намаляването на триглицеридите – други запушващи артериите мазнини в кръвта;• блокирането на отделянето на хомоцистеин – аминокиселина, свързана с повишената честота на сърдечните болести и инсултите;• регулирането на кръвното налягане;• намаляването на уврежданията вследствие на прекаран сърдечен удар.Буквално всичко, което влиза в тялото, добро или лошо, спира по пътя си в черния дроб. Когато функционира във върховата си форма, черният дроб може да филтрира по два литра кръв на минута и лесно разрушава токсините.Черният дроб обаче е обект на много вредни влияния. Алкохолът, замърсяването на околната среда, цигареният дим, алергените, лошият начин на хранене и дори стресът може да се отразят зле на черния дроб и да забавят функционирането му. Куркуминът обаче може да помогне за поддържането на здрав черен дроб, като начините за това са два: като стимулира отделянето на ензими, които го детоксикират, и като подпомага жлъчния поток, който почиства черния дроб и подмладява клетките му.Куркумата може да бъде полезна за черния дроб и в други отношения –изследвания върху животни в СА Щ, Финландия и Китай показват, че тази подправка има способността да предотвратява алкохолна цироза и рак на черния дроб.Според индийския фолклор тайната на красивата и блестяща кожа се крие в куркумата. В Индия има традиция преди сватбената церемония младоженците да се мажат с куркума, смесена с мляко, за да подсилят свежестта на кожата си. Индийките ползват паста от куркума като маска за ежедневна грижа за лицето против петна и бръчки. Както в Индия, така и на много други места по света куркумата е широко използвана съставка в козметиката.Съвременната наука потвърждава това, което аюрведическите лечители в Индия знаят от векове: куркумата е ефективно средство срещу всякакъв вид кожни проблеми. Те включват: акне, петна, сърбеж и обриви; упорити състояния като контактен дерматит и алергични реакции, както и сериозни хронични състояния като псориазис и склеродерма.Третирането на рани с директно приложение на куркумин в експеримент с лабораторни животни довело до по-бързото им заздравяване с по-малко белези.Изследване от Университета „Тъфтс“ показва, че куркумата може да предпазва от натрупване на наднормено тегло.В проведения експеримент изследователите подложили две групи мишки на богата на мазнини диета, като едната от групите трябвало всеки ден да приема добавка с куркумин в допълнение. След 12 седмици мишките от групата с куркумина били наддали по-малко тегло и натрупали по-малко мастни клетки. (Холестеролът им също бил по-нисък.)„Наднорменото тегло е следствие от разрастването и натрупването на мастна тъкан, което не може да се случи, ако не се образуват нови кръвоносни съдове – процес, познат като ангиогенеза – обяснява Мосен Мейдани, един от изследователите, провели проучването. – Нашите данни показват, че куркуминът потиска ангиогенезата в мастната тъкан на мишките, подложени на диета, богата на мазнини.“ Заключението на учените е, че куркумата и куркуминът могат да бъдат от полза за предпазване от наднормено тегло и при хората.Куркумата и куркуминът могат да бъдат полезни при още много други състояния.Към тях спадат:• Възпалителни чревни заболявания (болест на Крон и колит). Няколко изследвания върху животни и предварителни проучвания върху хора сочат, че куркуминът е ефикасен срещу болестта на Крон и може да подпомогне стимулирането на ремисия при язвен колит. В едно от проучванията куркуминът довел до значително подобрение на симптомите при 207 души с възпалителни заболявания на червата.• Кистозна фиброза. Това тежко заболяване поразява предимно деца и младежи, като кара белите им дробове да се изпълват с гъста слуз. В изследване върху животни учени от „Йейл“ открили, че куркуминът коригира увреждането, предизвикващо излишъка от слуз. „Определена профилактична доза би имала добър ефект и при хората“, казват те.• Депресия. Проучвания върху животни са установили, че куркуминът намалява депресивните разстройства в поведението при опитни мишки, като увеличава нивата на серотонин и допамин – два химикала в мозъка, които обикновено са в недостиг при депресия.• Диабет тип 2. Проучвания върху животни и хора са показали, че куркуминът подпомага контролирането на нивата на кръвната захар и също така намалява риска от свързаните с болестта усложнения, към които спада диабетната ретинопатия – разрушаване на кръвоносни съдове в окото, което води до слепота. Куркуминът подсилва и панкреаса, който произвежда инсулин – хормонът, отговорен за регулацията на нивата на захар в кръвта.• Очни заболявания. Увеитът е сериозна очна инфекция, която може да доведе до слепота. В изследване, в което били включени 32 души, куркуминът се оказал също толкова ефективен за лечение на инфекцията, колкото и кортикостероидите. А в проучване, публикувано във „Фитотерапи Рисърч“, очните капки с екстракт от куркума („Опткеър“) показали добър терапевтичен ефект спрямо много очни проблеми, включително конюнктивит, синдром на сухото око и усложнения при постоперативна грижа за катарактата.• Заболявания на жлъчката. При изследване, проведено върху хора със заболяване на жлъчката, приемът на 20 милиграма добавка с куркумин дневно намалил образуването на жлъчни камъни и подобрил общото състояние на жлъчния мехур.• Възрастова дегенерация на макулата. Това заболяване се изразява в постепенно разрушаване на макулата – централната област на ретината, която е отговорна за фокусирането и ясното зрение. То засяга 20% от американците на възраст между 65 и 74 години и 35% от тези над 75-годишна възраст, като се нарежда на първо място сред причините за ослепяване. Изследване върху животни, проведено в Центъра за здравни науки към Университета на Оклахома, показва, че куркуминът може да предложи естествена защита срещу възрастовата дегенерация на макулата, като предпазва ретината от светлинния и оксидативен стрес. Други опити с животни са установили, че куркуминът може по същия начин да предпазва и от катаракти.• Болка. Многобройни проучвания доказват, че куркумата намалява болката и възпалението. В едно от тях на 45 оперирани пациенти били давани дневни дози от една от следните добавки: 400 мг куркумин, 100 мг фенилбутазон или плацебо. Куркуминът довел до значително облекчение, без да има страничните ефекти на лекарството.Приемът на богата на куркума храна е чудесен начин да се грижим за доброто си здраве. Средностатистическият индиец приема приблизително по 1 чаена лъжичка куркума дневно, разпределена в три хранения, и това количество е достатъчно, за да може индийците да се радват на забележително ниска заболеваемост от Алцхаймер, рак и диабет тип 2.Аз препоръчвам дневен прием на 500 милиграма добавка с куркумин за общоукрепващ ефект. (Препоръчителни дози за конкретни състояния ще намерите в Част IV. Подправките като природно лекарство.)Бъдете сигурни, че добавката с куркумин е безвредна: досега не са наблюдавани сериозни странични ефекти или токсичност при прием на до 16 грама куркумин дневно. Което се равнява на изяждането на цяла чаша куркума дневно!Най-добре е добавката с куркумин да се приема на гладно, около 1 час преди хранене. Може да подобрите усвояването на куркумина, като го вземате в съчетание със: сок от грейпфрут, сок от ананас, мляко или пиперин (хранителна добавка с черен пипер), както и с ястия, съдържащи мазнина (например зехтин) или млечен продукт (като кисело мляко).Бахар, галангал, джинджифил, канела, кардамон, ким, кимион, кокос, кориандър, лук, резене (семена), синапено семе, сушени домати, черен пипер, чесъни е чудесно допълнение към рецепти за:доматени сосове, карфиол, къри, леща, ориз, супии всякакви зеленчуци, особено карфиол и лук.Куркумата е единственият достъпен източник на куркумин, затова се постарайте да прибавяте възможно най-голямо количество към храната си.Когато се сготви, тя има мек аромат, наподобяващ донякъде аромата на джинджифил или портокал, с леко пиперлив вкус.Тя е все още сравнително нова за западната кухня и западния вкус, затова рядко ще се намери готвач, който да успее да използва цяло бурканче преди датата на изтичане на срока му на годност. Това ще се промени обаче, когато разберете каква е истинската кулинарна стойност на тази подправка.Наричано още гоби в Индия, това популярно ястие произхожда от северната част на страната и се сервира във всеки индийски дом. Комбинацията от куркума, лук, пипер, чесън, джинджифил и кръстоцветни зеленчуци го прави блюдо с мощно противораково действие.2 супени лъжици растително олио2 супени лъжици куркума2 супени лъжици семена от кимион1 средна глава лук, нарязана на тънки шайби3 скилидки чесън, накълцани1 консерва рязани домати от 800 грама1 средна глава карфиол, накъсана на розички700 г червени картофи, обелени и нарязани на едро1/2 чаена лъжичка пресен джинджифил, ситно нарязан1/2 чаена лъжичка чили на прах1/4 чаена лъжичка прясно смлян черен пипер1 супена лъжица гарам масаласол на вкус1/4 чаша едро нарязан кориандър (по желание)1. Сгорещете мазнината в голяма тенджера на средна температура. Запържете куркумата и кимиона за около 30 секунди, докато изпуснат аромата си. Прибавете лука и чесъна и сотирайте за около 8 минути, докато лукът омекне, като разбърквате непрекъснато.2. Разбъркайте вътре доматите, карфиола, картофите, джинджифила, чилито на прах и мления пипер. Намалете температурата на котлона, покрийте с леко открехнат капак и гответе около 40 минути, като разбърквате често. Ако кърито ви се струва твърде гъсто или зеленчуците залепват за дъното на тенджерата, долейте малко вода.3. Добавете гарам масала и продължете да варите на тих огън още около 5 минути. Изключете котлона и оставете кърито покрито с капак до поднасянето му. По желание поръсете с кориандър и сервирайте.Количеството е за 6 порции.Дори индийците са съгласни, че вкусът ѝ е леко остър, затова никога не я ползват сурова. Вкусът ѝ омеква при готвене. Най-лесният начин е просто да сгорещите малко олио в тигана и да го поръсите с куркума, като разбърквате с дървена лъжица, за да не загори. След секунди вече ще може да се насладите на апетитното ухание на тази подправка и сами ще откриете защо индийците толкова много я обичат! Ако не доловите този аромат, значи куркумата е остаряла.• С горещете олио, прибавете куркума по описания начин и изпържете зеленчуци в овкусената мазнина.• Добавяйте куркума към обичайните рецепти за месо, птици или риба, които изискват сотиране или запържване в тиган.• С лагайте една или две чаени лъжички в задушени ястия с месо и зеленчуци за количества от две до четири порции. За по-големи количества ползвайте повече куркума.• Прибавяйте куркума към пържен лук. (Едно изследване, описано в „Защита срещу канцерогенното замърсяване на околната среда“ (с. 195), е установило, че комбинацията от лук и куркума има повишено предпазно действие срещу ракови заболявания.)• С лагайте куркума в ястия с кръстоцветни зеленчуци за допълнителна защита срещу рак на гърдата, на простатата и други видове рак. Всъщност кръстоцветните зеленчуци са полезни не само срещу рак на простатата, но и срещу много други болести – приемът им се свързва с по-ниска податливост към всякакви заболявания. Тези зеленчуци включват зеле, карфиол, броколи, брюкселско зеле, листно зеле, кресон.• Консумирайте повече жълта горчица.• Прибавяйте куркума към бъркани яйца и други ястия с яйца. Тя ще им придаде както аромат, така и ярък жълт цвят.• Използвайте я за подправка на ястия с леща, както правят в Индия.• Прибавяйте куркума към дип сосове и дресинги за салати.• С месете я с разтопено масло и залейте сготвени зеленчуци.• С лагайте по 1 супена лъжица куркума в голяма тенджера пилешка супа с фиде.• Запържете куркумата в олио и добавете към нея течността за сваряване на ориз басмати.• Добавете 1 чаена лъжичка куркума към домашно приготвен чили сос.• Използвайте я за подправяне на яхнии с морски дарове и ястия с кокосово мляко.Куркумата не се препоръчва за ястия с млечни продукти, тъй като те отнемат деликатния ѝ аромат. в миналото куркумата се е ползвала за багрило за платовете, от които са се шиели богато оцветените дрехи на аристократите. Затова внимавайте да не я разсипете – от тъкани се изпира трудно, а може дори да остави трайни петна и върху кухненския ви плот.", "date": "2017.07.18", "title": " Куркумата - начело на борбата с болестите и добър приятел в кухнята"}
{"url": "https://m.offnews.bg/news/Obshtestvo_4/Bitiiat-v-Nova-Zagora-Otnovo-ot-romi-i-otnovo-za-tcigara_660820.html", "text": "Нападнатото в неделя 17-годишно момче в Нова Загора е било нападнато от група роми. Те първо ги попитали колко е часът, а след това поискали цигара, съобщава bTV.Момчето и момичето отговорили, че не пушат, но компанията тръгнала след тях. Малко по-късно 17-годишният ученик е нападнат в гръб и ударен с метален бокс в главата. Момчето е с леко мозъчно сътресение и пукната глава.Родителите му са категорични, че той не е предизвикал с нищо агресията.Само за ден над 200 подписа срещу агресията и насилието са събрали съученици и приятели на удареното момче. За събота в Нова Загора е планиран и протест.Днес пък в Бяла, стотици жители на града, близки, приятели и съученици изпратиха 18-годишния Алекс Ангелов. Момчето, което догодина трябваше да е абитуриент, почина в събота в русенската болница, където бе настанен в критично състояние след побой от роми. Повод за боя отново бе поискана цигара.", "date": "2017.07.18", "title": " Битият в Нова Загора: Отново от роми и отново за цигара"}
{"url": "https://m.offnews.bg/news/Obshtestvo_4/Sofiia-chestva-180-godini-ot-rozhdenieto-na-Apostola-galeriia_660813.html", "text": "Днес в Борисовата градина пред бюст-паметника на Васил Левски почит на Апостола на българската свобода отдадоха кметът на София Йорданка Фандъкова, председателят на Народното събрание Димитър Главчев и омбудсмана Мая Манолова. По случай 180 години от рождението на Левски бе организирано тържествено честване. В програмата участваха актьорите Мариус Донкин и Красимира Кузманова, Теодосий Спасов, мъжки камерен хор „България” и Гвардейският представителен духов оркестър.Юношите на ФК \"Левски\" поднесоха венци пред паметника, а десетки се събраха, за да поставят цветя в чест на героя на българската свобода.", "date": "2017.07.18", "title": " София чества 180 години от рождението на Апостола (галерия)"}
{"url": "https://m.offnews.bg/news/Obshtestvo_4/30-poleta-zakasniaha-zaradi-intcidenta-na-letishte-Burgas_660819.html", "text": "Графикът на повече от 30 полета е бил нарушен след инцидента на летището в Бургас от тази сутрин, при който самолет излезе от пистата. Заради инцидента летището беше затворено предиобед, съобщава БНР.12 от полетите са пренасочени към летищата във Варна и София, а 19 поетапно се приемат на летището в Бургас.Самолет на авиокомпания \"Травъл сървис\", осъществявал полет от чешкия град Бърно до Бургас, излезе от пистата при кацане на летището тази сутрин. Всички 178 пътници бяха евакуирани и са невредими. 136 са планираните полети на бургаското летище днес. Единствено авиокомпанията \"Уиз еър\" до момента е отменила полетите си за Варшава, Будапеща и лондонското летище \"Лутън\". Въпреки че самолетите летят със закъснение, паника сред чакащите пътници на аерогарата в морския град няма.", "date": "2017.07.18", "title": " 30 полета закъсняха заради инцидента на летище Бургас"}
{"url": "https://m.offnews.bg/news/Futbol_18793/Shef-v-Barsa-ukroti-isteriiata-okolo-Nejmar_660825.html", "text": "Вицепрезидентът на каталунския гранд Барселона Жорди Местре заяви категорично, че каталунците няма да се разделят с една от суперзвездите си - Неймар. Както е известно, от няколко дни всички испански и френски медии гърмят, че Пари Сен Жермен е готов да плати освобождаващата клауза на футболиста. Тя се равнява на 222 милиона евро в момента.\"На 200 процента Неймар няма да напусне Барселона това лято. Тази сутрин прочетох, че ПСЖ се намирали в решителни преговори. Няма причина отношенията между клубовете да се променят\" отбеляза Местре.На 25 години Неймар е на прага на петия си сезон в Барселона. Откупната му клауза за това лято е 200 милиона евро, а с оглед космическите суми, които се предлагат и раздават на пазара няма да е изненада, ако французите направят такава мегаоферта.Припомняме, че основната трансферна цел на Барселона това лято пък е именно футболист на ПСЖ. Става дума за халфът Марко Верати. Според испанските медии, каталунският клуб е готов да предложи на парижани 65 милиона евро плюс правата върху Иван Ракитич. Барселона продължава с подготовката си в САЩ. Футболистите на треньора Ернесто Валверде ще се изправят срещу Ювентус в контрола на 23 юли.", "date": "2017.07.18", "title": " Шеф в Барса укроти истерията около Неймар"}
{"url": "https://m.offnews.bg/news/Sviat-_12/Moskva-izvadi-dokumenti-za-vaztorga-na-poliatcite-ot-Chervenata-armiia_660808.html", "text": "Руското Министерство на отбраната публикува разсекретени документи от Втората световна война, според които Червената армия е била посрещната с благодарност и радост от полското население, като сред тях има и благодарствено писмо от поляците до Сталин. Документите са публикувани като част от \"уникален исторически проект на Министерството на отбраната\", озаглавен \"Освобождението на Полша, цената на победата\", само ден след като Полша прие закон, според който ще започне демонтирането на паметниците от съветската епоха. След приемането на закона ще бъдат демонтирани около 250 мемориала в чест на Червената армия.\"В разсекретените документи са показани много факти за благожелателното отношение на полското население и духовенството към Червената армия, за участието на поляците в погребването на съветски военни, загинали при освобождаването на Полша, за тяхното обещание да увековечат подвига на червеноармейците в паметници и монументи, заветът за запазването на които ще предават на поколенията. В докладните записки и доклади на политическите органи на Червената армия са зафиксирани случаи на масови унищожения, грабежи и изтезания на полското население от хитлеровите войски, разрушени от окупаторите населени места, обекти на промишлеността и културното наследство. Документирани са свидетелства за внимателно отношение на командните звена и формации на Червената армия към обектите на транспортната инфраструктура на Полша. Справките показват масови загуби само на Първия Украински фронт за месец активни боеве за освобождаването на Полша. В справките на оперативното управление на щаба на Първия Белоруски фронт са посочени факти, според които Червената армия е помагала на бойците във Варшавското въстание. В рапорта на командващите войски на Първия Белоруски фронт маршал Георгий Константинович Жуков до Сталин е засвидетелствано отношението на жителите на полските градове към съветските войски, състоянието на освободените градове и промишлените обекти в западната част на Полша\", се посочва в уводни думи на специално . Сред разсекретените документи, публикувани от руското военно министерство, е телеграма от Съюза на полските патриоти от 17 ноември 1943 г. В нея се казва: \"Със своите геройски бойни подвизи вие издигнахте мост, съединяващ ни с братския народ, с който искаме да живеем в съгласие и дружба в предстоящите велики години на строителство след окончателната съвместна победа над врага. Чест и слава. Благодарение на вашия подвиг поляците в необятните простори на Съветския съюз, които се трудят в името и на нашата свобода, могат да ходят с високо вдигната глава. Вестта за вас ще дойде до родината и ще влее сили и бодрост в сърцата на нашите братя, борещи се с врага\". Сред публикуваните от Москва документи е още обръщение на Военния съвет на полската армия в СССР към поляците от 1 юли 1944 г.: \"Братя. Вдигнете се всички на борба с хитлеровските окупатори. Не вярвайте на лъжите на немците или на техните съзнателни или несъзнателни агенти за Съветския съюз и нашата полска ария. Посрещнете достойно съюзническата Червена армия, която има най-големи заслуги в победата над немците. Помагайте на нашата армия и съветските войски да унищожат немските въоръжени сили\". Министерството е публикувало и обръщение на командира от Първия Полски корпус генерал-майор Зигмунд Берлинг до Сталин. В него се казва:Друг документ, от август 1944 г., разказва за срещата на Червената армия с поляците: В същия документ се казва още, че особено възхищение сред поляците предизвикват числеността и техниката на Червената армия, като не е имало нито един случай на ярко изразено недоброжелателно отношение към нея.Там се допълва, че немската пропаганда е изобразила Червената армия като армия от разбойници, които само колят и грабят всички жители, че „идват не руснаци, а азиатци с едно око на челото“. В документа се предават думите на сержант Борисов: „Бил съм по-рано по тези земи, хората бяха неприветливи, няма да чуеш добра дума, а след като бяха окупирани от немците, изведнъж станаха по-добри“.", "date": "2017.07.18", "title": " Москва извади документи за възторга на поляците от Червената армия"}
{"url": "https://m.offnews.bg/news/Futbol_18793/Krusharski-Podariavam-Loko-Plovdiv-na-Kamburov-shte-davam-i-200-000_660829.html", "text": "Собственикът на Локомотив Пловдив Христо Крушарски беше атакуван остро от Мартин Камбуров при раздялата на легендата с клуба. Бизнесменът, който произвежда ракети против градушки, пусна интересна декларация. „В последните часове получих призиви от фенове на клуба, които поискаха от мен да им разкрия истината, относно случилите се събития в клуба през последните дни. Желая да споделя тази информация с всички локомотивци, защото те я заслужават.Много се изговори и изписа за разговора между мен и Мартин Камбуров часове преди старта на първенството срещу Етър.Аз съм собственик на Локомотив и като такъв се интересувам постоянно от състоянието на отбора.Твърдя, че на гореспоменатия разговор се проведе диалог, а не монолог от моя страна. Споменах му, че получих информация от съблекалнята, че ще излязат срещу Етър, но може да не дадат всичко от себе си.Като капитан на отбора аз се обърнах към Мартин и поисках да разбера дали е вярно, след което той се обиди. Аз го уверих, че пари в клуба ще има в понеделник, както и се случи. Причината да не им платя в деня на мача бе изтеклата информация от ‘‘кухнята‘‘, което е в разрез с правилата, наложени при нас.В крайна сметка той обяви, че си тръгва. За втори път в последните няколко месеца. Първият път направих всичко необходимо да го разубедя. Толкова по нашият разговор.Интересно е, че решението на Камбуров отново изтече в медиите минути, след нашия разговор. В интервюто си от вчера той заявява, че е професионалист, а всеки професионалист във футбола работи за пари. Същевременно влиза в противоречие със себе си, заявявайки, че играе за емблемата, а не за едната заплата.Също така искам да поясня, че Мартин Камбуров сам предложи да даде заем на клуба в размер на 21,000 лева, които вчера му бяха върнати. Винаги съм казвал, че не бих отказал помощ от никого и затова приех Камбуров да помогне.Вчера Мартин Камбуров заяви, че той е Локомотив. Аз съм готов да предоставя на Мартин Камбуров, или който и да е друг, целия пакет акции на ПФК „Локомотив Пловдив 1926“ АД моментално. Няма да потърся нито стотинка от това, което съм вложил и изградил до този момент.Готов съм да помагам с 200 000 лева годишно в началото на всеки сезон, без да участвам в управлението на клуба. Това бе и ангажиментът ми към Локомотив Пловдив, който поех в самото начало, преди да бъда завладян от магията, наречена Локомотив. Ако някой смята, че може да дава повече от мен за Локомотив, аз ще се оттегля, ще му стисна ръката и ще му пожелая успех, независимо дали се казва Мартин Камбуров или някой друг.Аз не твърдя, че Христо Крушарски е Локомотив, но продължавам да вярвам, че мога да превърна Локомотив в успешен клуб.Пожелавам успех на Мартин Камбуров в бъдещите му начинания.''", "date": "2017.07.18", "title": " Крушарски: Подарявам Локо Пловдив на Камбуров, ще давам и 200 000 лева"}
{"url": "https://m.offnews.bg/news/Kultura_33/Noviiat-3D-portret-na-Levski-video_660823.html", "text": "Животът на Васил Левски е сравнително добре познат, благодарение на останалите документи, свързани с неговото революционно дело, както и личната му кореспонденция с близки и съратници.Няма българин, който не знае и как е изглеждал Апостолът на Свободата, благодарение на няколко снимки, останали от онова време, както и портретите, рисувани през годините.За съжаление снимачната техника по онова време е била в зората на своето развитие и изображенията, които са останали, не са съвсем ясни и детайлни, а за част от тях се предполага, че са допълнително обработвани.Поради тази причина ликът на Левски, който всеки от нас си е изградил, в известна степен е комбинация между снимковия материал и довършения образ от всеки зрител, благодарение на фантазията му, която добавя по нещо свое, за да възприемем неясното черно-бяло изображение като реален човек.Преди 3 месеца Георги Врабчев публикува портрет на Левски, изработен със средствата на компютърната графика.Работният процес е сложен и противно на широко разпространеното мнение, че в компютърните технологии човешкият фактор е незначителен, на практика за да се създаде образ на човек, който вече не е между живите, се изискват много повече усилия и познания от страна на твореца, отколкото работата върху платно или лист с молив.Нужно е първоначално да се създаде много точен тримерен модел на главата заедно с очите, дори и части от тялото, които не виждаме, като зъби, език и др. подобно на скулптура. Върху тези модели се поставят висококачествени текстури за цвета на повърхността на кожата, как тя се променя в дълбочина, текстури на порите и неравностите по кожата, да се окажат местата, където тя е по-матова и къде е лъскава и още куп други неща, да се създаде окосмяването.Няма точна рецепта как да се направи за всеки отделен човек, а резултатът е плод на сложно търсене, експериментиране и дълго чакане, за да се види крайният резултат от всички тези дейности.Много често докато се моделира лицето в програмата, в която се изгражда тримерният образ, всичко изглежда точно, но след като се изчисли финалното изображение, благодарение на всички тези особености, образът няма много общо с това, което сме очаквали и е нужно да се правят промени на базата на очакването от това, което сме искали и това, което сме получили.Понякога този процес отнема седмици, дори месеци. Често проблем се оказва и един феномен, който кара авторите да свикват с работата си и виждат в крайния резултат това, което искат да направят, а не това, което са създали. Поради тази причина е важно, работейки по някакъв портрет, той да бъде оставян известно време и продължен по-късно, когато художникът ще види по-ясно истинския образ, който е създал, а не изкривения от неговите очаквания образ.                                                                         Първият портрет, който Георги Врабчев публикува в социалните мрежи, предизвика множество дискусии. Много хора отказаха да припознаят в този образ своя герой, други останаха възхитени от резултата, но авторът му се вслуша и в двете страни, като обеща да направи нов вариант, включващ забележките, които е получил от посетителите на профила му.Скоро след това той направи нова версия, която отново бе приета двуполюсно. Най-големият проблем в тези опити се оказаха неясните изображения, останали във времето, защото при опит да се направят прецизни детайли, каквито цели авторът на 3D портрета, всяко малко отклонение променя драстично финалния образ.Ето защо авторът остави портрета да отлежи по-дълго и днес е факт третият портрет на Левски. Врабчев смята, че е дал най-доброто от себе си, за да се доближи максимално до образа на Левски, който всички ние познаваме.Скоро файловете с портрета ще бъдат достъпни във висока резолюция за всеки желаещ да го разпечата за лични или благотворителни цели, без да заплаща авторско право на художника.", "date": "2017.07.18", "title": " Новият 3D портрет на Левски (видео)"}
{"url": "https://m.offnews.bg/news/Analizi_289/Ikonomicheski-efektivna-li-e-lekarstvenata-ni-politika_660828.html", "text": "Какъв е проблемът с лекарствата?Проблемите в българското здравеопазване не са само при лекарствата. Проблемът на цялата система всъщност е неефективното изразходване на средства, което се задълбочава ежегодно. Вторият проблем е, че от създаването на Националната здравноосигурителна каса (НЗОК) до наши дни бюджетът ѝ расте средно с около 7% на година, а от 2009 г. насам е нараснал с 40%.В частта лекарства ситуацията не е по-различна. Както в нея, така и в цялостното състояние на здравния фонд са намесени много лобистки интереси. От 2009 г. насам бюджетът на НЗОК за лекарствени продукти е нараснал с приблизително 70%. Зад това се крият много интереси – наскоро в медиите излезе публикация за финансирането конференции на медицински експерти от големи фармацевтични концерни, което може да бъде проследено и до определени изменения в позитивния лекарствен списък, както и в предписването на определени медикаменти без рецепта.Проблемите в системите на здравеопазване, както в България, така и по света, са в това, че разходите за здраве постоянно растат и ще продължават да растат занапред поради демографските изменения и напредването на медицината – увеличаването на продължителността на живота и хронифицирането на някои заболявания, които доскоро са били с бърз летален изход. Проблемът с лекарствата в България е това, че общественият ресурс за тях не се разходва оптимално – процентът доплащане от страна на пациента е един от най-високите за Европейския съюз – 60-65%, заради което е намален и достъпът. От НЗОК заплащат скъпи оригинали, вместо да заплащат еквивалентните генерици с най-конкурентна цена. Лекарите рядко информират своите пациенти за съществуващи алтернативи на тяхното лечение.Когато бъде изобретен оригинален медикамент, стандартната патентна защита в ЕС продължава 20 години, макар че фармацевтичният сектор е уникален с това, че тази защита може да се удължи с Допълнително удостоверение за защита (ДУЗ). Има за цел да компенсира производителите за периода между подаването на заявление за патент за нов лекарствен продукт и разрешение за пускане на пазара. Генеричните лекарства могат да се предлагат на пациенти само в ЕС след изтичане срока на съответни патенти и ДУЗ за оригиналния продукт. След изтичане на патента генеричната индустрия има право да започне да произвежда генеричен медикамент. Самият генеричен медикамент съдържа същото активно вещество (молекула), както оригинала, а също така има същите терапевтични качества, както и взаимозаменяемост с оригинала. Единствените неща, по които трябва да се различава, са формата, цвета и наименованието на оригиналния медикамент. Разликата между оригинала и генерика в икономически аспект е, че генерикът е по-евтин, но пък е също толкова качествен. В България качеството на лекарствата се гарантира от Изпълнителната агенция по лекарствата (ИАЛ).Един от големите проблеми, които Европейската комисия (ЕК) изтъкна в последния си доклад за България, бе достъпът до здравеопазване. Достъпът, за който говорим, не касае само физическия достъп до медицински грижи, но и този до лекарства, включващ няколко точки: – В България процентът доплащане в сферата на лекарствата е между 55% и 60%. Това е най-високият процент доплащане в ЕС, където средното ниво на доплащане е около 18-19%. Ето защо сред много от населението е вкоренено усещането, че лекарствата в България са скъпи. На практика това не е така, те реално са най-евтините в Европа, просто доплащаме много повече за тях. Дори процентът доплащане да остане същият, може да се съгласим, че има разлика в това да доплатиш 5 лв. за един генеричен и 15 лв. за един оригинален медикамент. – Информираността на пациентите в България е минимална, що се касае до тяхното лечение. В сферата на лекарствата информираността им също е една от най-ниските в ЕС, а оттук идва и един от основните проблеми. Тъй като определени медицински специалисти в България предпочитат да предписват определени лекарства (в много от случаите тези лекарства са оригинали), те рядко се допитват до нуждите на пациента, а също така и рядко се съобразяват с бюджета на НЗОК, когато го правят. Един от основните проблеми в тази част е, че лекарите не информират пациентите си за по-евтини и ефективни методи за лечение, както и по-евтини терапии. Няма нищо лошо в това лекарят да избере терапия по свое експертно усмотрение, проблемът е, когато тази терапия е заплащана с публични средства, а също така и има еквивалентна и по-евтина алтернатива. Преминаването от оригинални към генерични лекарства може да влоши здравето на пациента. Генеричните медикаменти имат повече странични ефекти, отколкото марковите. Всеки тип лекарство може потенциално да причини нежелани реакции, независимо дали е оригинал, или генерик. Настъпването на такива зависи от клиничното състояние и предразположеност на пациента, негови алергични реакции към определени субстанции в лекарството. Марката на лекарството не е от значение в този случай. Генеричните лекарства са по-евтини, защото са по-лоши версии на маркови лекарства. Генеричните лекарства са също толкова ефективни, колкото и техните оригинални „братовчеди“. Разликата в цената няма нищо общо с използваните активни вещества. При производството на оригинални лекарства фармацевтичните компании инвестират в маркетинг, реклама, научни изследвания и разработки, които оказват силно влияние върху цената. Оригиналните лекарства са по-безопасни от генеричните. Както оригиналните, така и генерични лекарства използват един и същ набор от активни съставки, като използваните консерванти и ароматизатори идват като единствените разлики в състава. Генеричните лекарства са безопасни. ИАЛ не би позволила продажбата на опасни лекарства на широката общественост. Генеричните лекарства са лоши копия на оригиналните медикаменти, поради което се появяват по-късно на пазара. Това е далеч от истината. Оригиналните лекарства се появяват в аптеките по-рано, защото тяхното разработване се финансира от производители на лекарства, носители на патента. След като изтече патентът, генеричните лекарства могат да бъдат произведени и след това пуснати в аптеките. Както беше посочено по-горе, се използват същите активни съставки и същият производствен процес. Силата и ефективността както на оригиналите, така и на генеричните лекарства са идентични. Лекарите предписват маркови лекарства, следователно те са по-ефективни. Макар че е вярно, че лекарите често предписват маркови медикаменти, това не означава, че генеричните лекарства са по-малко ефективни. Всъщност пациентите могат да попитат лекарите си, ако предписаното лекарство има алтернативи.Трудно е да генерализираме групи, които са против, но можем да кажем, че определени интереси могат да бъдат засегнати от промяна на законодателството в полза на икономическата ефективност.Обществена тайна е, че лекарите са ухажвани от една или друга фармацевтична компания с цел да предписват нейния продукт на своите пациенти. Само по себе си това не е грешно, защото все пак лекарят има право да избере каква терапия да насрочи за пациентите си. Проблемът се появява тогава, когато той предписва медикаменти, платени от НЗОК, за които има евтини генерични алтернативи, като пропуска да разясни това на своите пациенти. Затова имаме случаи на хора в пенсионна възраст, които споделят в интервюта, че лекарствата за едно или друго заболяване са скъпи. Реално те доплащат скъпия оригинал, който е предписан от техния лекар. Други, които могат да са против, са представителите на пациентските организации, чиято основна цел (а не би трябвало) е да лобират за вкарване на определени медикаменти в позитивния лекарствен списък (ПЛС), за да бъдат заплащани частично или напълно от държавата. Тук трябва много дебело да подчертаем, че пациентските организации сами по себе си не са нещо лошо, напротив, те трябва да са обратната връзка от пациентите към лекарите и държавата по определени наболели проблеми, но в България рядко виждаме качествена обратна връзка от тях, що се отнася до права на пациента, достъп, грижи и добри практики.При оптимизация на разходите за лекарства и преминаване към прогенерична лекарствена политика стойността на лечението ще се намали значително. Вследствие на тази политика ще се получат икономии от мащаба или стойността на медикаментите ще спада с всяка допълнителна единица произведено лекарство. Парите, които пациентите доплащат за лекарства, ако за тях съществуват генерични еквиваленти на пазара, ще бъдат в пъти по-малко. Достъпът до лекарства ще се увеличи и все по-малко хора ще отпадат от системата поради финансови съображения. При отпадане от терапия за лечение при много от пациентите се увеличава рискът от негативни здравословни последствия, а понякога се стига и до летален изход.Факт е, че разходите за здравеопазване растат непрестанно в световен аспект. От 1995 до 2014 г. разходите за здравеопазване като процент от БВП на световно ниво са нараснали от 8,5% до 10%. Факторите за това са напредъкът на медицината, откъдето следва и покачване на средната възраст на смъртност, откритията в сферата на иновативните медикаменти, които позволяват някои заболявания, доскоро считани за смъртна присъда като Хепатит, СПИН и др., да бъдат овладени и превърнати в хронични.Взимайки предвид всички гореизброени фактори и настоящата ситуация в България, най-смисленият ход е да бъдат оптимизирани разходите за здравеопазване – там, където могат, без това да се отрази негативно на пациентите. Решението е ясно – прогенеричната политика е доказала своя ефект в Европа и по света. Държавите в Европа, в които тя се провежда ефективно, са Германия, Холандия и Великобритания. Генеричните медикаменти спестяват около 100 милиарда евро годишно на здравните системи в Европейския съюз, като за последните 10 години са увеличили достъпа до лекарства двойно. Лечението на социално значимите заболявания като хипертония и диабет се е улеснило и постигнало висока е разходоефективност. Прогенерична политика означава по-добър достъп на по-ниска цена и гарантира висока продължителност на лечението с минимален риск от отпадане поради финансови фактори.", "date": "2017.07.18", "title": " Икономически ефективна ли е лекарствената ни политика?"}
{"url": "https://m.offnews.bg/news/Futbol_18793/Levski-chaka-krilo-ot-Manchestar-IUnajted_660832.html", "text": "Левски се е заел да събира бивши играчи на европейски грандове. След Барселона на прицел е Манчестър Юнайтед. До три дни в София идва французинът Габриел Обертан. Това потвърдиха за „Спортно шоу Гонг“ два независими източника.Преговорите между „синия“ клуб и футболиста текат усилено от няколко дни и по всичко личи, че са пред край. От „Герена“ са готови да изпълнят финансовите претенции на Обертан.Габриел Обертан е бивш футболист на Манчестър Юнайтед. Там той игра с Димитър Бербатов. Кариерата му стартира от Бордо, а после преминава и през отборите на Нюкасъл, Анжи Махачкала и Уигън, където игра за последно. Най-силен е престоят му при „свраките“. За тях Обертан игра пет сезона.Крилото има зад гърба си 71 мача във Висшата лига, 69 мача в Лига 1 и 14 срещи в Шампионската лига. Обертан има участия в младежките и юношеските формации на Франция, но няма мач за мъжете на „петлите“.Пред трансфер в Левски е и централен защитник от клуб в Примера дивисион. Името му не е известно. Припомняме, в Левски вече са горди с привличането на халфа Жорди Гомес, минал някога през Барселона. ", "date": "2017.07.18", "title": " Левски чака крило от Манчестър Юнайтед"}
{"url": "https://m.offnews.bg/news/Obshtestvo_4/S-tceremoniia-pochetoha-pametta-na-zaginalite-pri-atentata-v-Burgas_660838.html", "text": "Близки на загиналите при атентата на летище „Бургас“ преди пет години дойдоха и тази година на лобното им място, за да почетат паметта им. Сред тях бе и Ахмед Кьосьов – баща на загиналия при бомбения взрив шофьор на автобуса Мустафа.„“, коментира кратко Ахмед.Близки на загиналите израелски туристи казаха, че се чувстват изолирани от процеса, който все още не е започнал по същество в българския съд. „, коментираха майката и сестрата на загиналия Маор Харуш.Посланикът на Израел, Ирит Лилиан, посочи, че е в ръцете на българския съд дали военното крило на Хизбула ще бъде присъединено като ответник в процеса.„“, поясни Лилиан. В своето слово тя посочи, че вярва в българските магистрати и цитира израелската поговорка „Справедливостта идва бавно“. Пред мемориала на летище „Бургас“ бяха запалени шест свещи, в памет на загиналите. Една от тях запали здравният министър Николай Петров. По време на атентата, той е един от лекарите, който помага на пострадалите в Бургас.", "date": "2017.07.18", "title": " С церемония почетоха паметта на загиналите при атентата в Бургас"}
{"url": "https://m.offnews.bg/news/Obshtestvo_4/Balgarite-spestovni-1-v-ES-po-razgovori-prez-internet_660831.html", "text": "Социални мрежиБългария е на първо място по телефонни и видео разговори през интернет. Страната ни е сред водещите по участие в социалните мрежи - над средното за ЕС и на шесто място по държави след Унгария, Малта, Белгия, Кипър и Дания, показват данни на Евростат за 2016 г.Средният процент на участие в тях за ЕС е 63, с 10% повече от преди 5 г. (през 2011 г. е бил 53%), и той отчита онлайн поведението на хората между 16 и 74 г. Първенецът Унгария е с 83%, следват Малта (82%) и Белгия (80%). България шеста със 76%, а преди нея се нареждат Кипър и Дания. На последно място е Франция, където по-малко от половината от активното население се занимава със социални мрежи - само 47%. Предпоследното място е за Словения, а преди нея е Чехия съответно с 51% и 55%.Във възрастта 16-24 години близо 9 от всеки 10 интернет потребители в ЕС използват социалните мрежи (88%). Процентът варира от 77% във Франция и 80% в Словения до 97% в Белгия, Дания и Унгария.При по-възрастното европейско население - 65-74 г., активни в социалните мрежи са близо 1/3 - 32%. Най-висок е процентът в Белгия (56%), следвана от Унгария (55%), Малта (51%) и Португалия (50%).Преглеждането на Туитър и Фейсбук не е от първостепенно значение за средния европеец. Докато за тази дейност процентът е 63%, изпращането и преглеждането на електронните писма има цели 86% и заема първото място. Информация търсят 80%, 70% четат новини онлайн.Друга популярна възможност на световната мрежа - употребата ѝ за телефонни и видео разговори, сега се използва от 10% повече потребители, отколкото през 2011-а. През 2016 г. средният процент в ЕС 39%. Далеч по-висок е той в България. Всъщност, страната ни е на първо място с цели 80% по телефонни и видео разговори през интернет.Предпочитанията са различни в различните страни. Докато телефонните разговори са най-популярни у нас, а в Унгария са първенци по използване на социалните мрежи, във Финландия е най-високият дял на интернет потребители, които банкират онлайн - (92%). По този показател на второ място са Дания и Холандия по 91%. Най-често от световната мрежа се информират за новитите в Литва (93%) и Хърватия (91%).Възрастта е важен фактор за определяне на поведението и в интернет - по-младите използват в социалните мрежи, публикуват и гледат видеа в YouTube или Netflix, слушат музика онлайн. По-възрастните пък по-често новини и търсят информация за здравето.През 2016 г. 8 от 10 интернет потребители са търсили информация за стоки и услуги. В отговор бизнес организациите са увеличили присъствието си в интернет, например като създават интернет сайтове, използват социалните мрежи или пускат таргетирани реклами.", "date": "2017.07.18", "title": " Българите спестовни: №1 в ЕС по разговори през интернет"}
{"url": "https://m.offnews.bg/news/Protesti_17652/Protestat-na-politcaite-IQ-to-mi-e-nad-srednoto-A-zaplatata-snimki_660839.html", "text": "Над 200 души се включиха в протеста на столичните полицаи в градинката до църквата \"Св. Седмочисленици\", на метри от сградата на МВР.Демонстрантите настояват за увеличение на заплатите и изработването на изцяло нов закон за МВР.Третото им искане, което е свързано с изплащането на средства за униформи, залегна в скоростно приетите на първо четене промени в закона. С тях се регламентира изплащането на пари със задна дата – от 2011 година до сега.В протеста тази вечер се включиха и от сектор \"Спасителна дейност\" - София, както и от Научноизследователския институт по криминалистика и криминология към МВР.На плакатите, които издигнаха демонстрантите, се четеше: \"IQ-то ми е над средното! А заплатата?\", \"Имам съвест, имам и морал! Не желая да плащам за грешките Ви!\", \"Експертите криминалисти не са \", \"Искаме заплата, а не подаяние!\".Ако не бъдат чути исканията им, полицаите обещаха ежедневни протести от първия ден на българското председателство на Съвета на ЕС от началото на 2018 година.За увеличение на заплатите на полицаите ще се мисли от 2018 г., заяви в понеделник шефът на вътрешната комисия в парламента и бивш вътрешен министър Цветан Цветанов.Той обяви, че е солидарен с исканията на протестиращите, но те реално могат да станат факт едва от догодина. Цветанов добави, че трябва да се спре да се говори за реформа в МВР, а да се поясни, че става въпрос за оптимизация.Следват поредица от протести и в още градове в страната.", "date": "2017.07.18", "title": " Протестът на полицаите: IQ-то ми е над средното! А заплатата? (снимки)"}
{"url": "https://m.offnews.bg/news/Sviat-_12/Doklad-600-momcheta-sa-zhertva-na-seksualno-i-fizichesko-nasilie-ot-s_660833.html", "text": "Близо 600 младежи от момчешкия църковен хор и училище \"Регенсбург Дъмпатцен\" в Германия са ставали жертва на физическо или сексуално насилие в продължение на близо шест десетилетия, пише Би Би Си, позовавайки се на нов доклад. Общо 49 члена на Католическата църква в Германия, които работят в хора и училището на \"Регенсбург Дъмпатцен\", са причинявали физически и сексуален тормоз в периода от 1945 г. до 90-те години на миналия век. Жертвите са споделили, че чувството, което са изпитвали по време на участието си в хора или живеейки в интерната на училището, наподобява на \"затвор, ад и концентрационен лагер\". Жертвите са описали опита си в училището в Южна Германия като \"най-лошото време в живота им, характеризиращо се със страх, насилие и безнадеждност\".Доклад от 2016 г. пък сочи, че 231 деца са били малтретирани - още от предучилищните етапи на католическото училище. Представители на момчешкия хор \"Регенсбург Дъмпатцен\" все още не са излезли с официално становище след резултатите от доклада. Представяйки заключенията си от доклада, един от разследващите адвокати - Улрих Вебер, твърди, че в хода на разследването си не е успял да се свърже или говори с всички бивши ученици и участници в хора на \"Регенсбург Дъмпатцен\" затова и предполага че реалният брой на малтретираните достига 700 души. От 49-те членове на Католическата църква в Германия 9 са идентифицирани като сексуални насилници. Вебер заяви, че предполагаемите извършители са идентифицирани, но не се очаква да им бъдат повдигнати наказателни обвинения, защото престъпленията са станали твърде отдавна, за да бъдат законно валидни.От 2010 г. 1000-годишният хор е разтърсван от твърдения за сексуално насилие в редиците му. ", "date": "2017.07.18", "title": " Доклад: 600 момчета са жертва на сексуално и физическо насилие от свещеници в Германия"}
{"url": "https://m.offnews.bg/news/Futbol_18793/Noviiat-napadatel-na-Levski-Cherna-sila-ili-stojkadzhiia-ot-Instagra_660801.html", "text": "\"Черната сила\" на Левски Жуниор Мапуку започна да блести повече в социалните мрежи, отколкото на терена. Нападателят публикува поредна снимка в Инстаграм, подкрепена от силни думи под нея. И започва да дразни.Новият таран пристигна от Берое това лято и загатна за головия си нюх с двете попадения в първия мач от Лига Европа срещу черногорския Сутиеска (3:1), но като че ли всичко приключи с този двубой.Мапуку веднага привлече симпатиите на феновете със своята отдаденост по време на двубоя, включително и с няколко  атрактивни отигравания. На стадиона онази вечер веднага се усети духа на последната голова машина на Левски - Гара Дембеле. Уви, за негово нещастие еуфорията бързо избледнява.На реванша в Черна гора той така и не успя да затрудни защитата на Сутиеска. Седмица по-късно нападателят бе безпомощен в наказателното поле на Хайдук в първия мач от втория квалификационен кръг на европейския турнир. Именно поради тази причина вече започва да витае във въздуха мълвата, че треньорът на Левски Николай Митов смята да започне реванша с хърватите, поставяйки Сержиу Буш на върха на атаката.За сметка на това, Мапуку набира все повече самочувствие в социалните мрежи. Нападателят не пропуска да се представи като един виден  със своите ударни публикации. От една страна, това не е лошо. Все пак той демонстрира нещо, което отдавна не сме виждали в синия тим - самочувствие. Освен това, вече рядко се случва футболистите да покажат страст към играта и отбора... макар и малко демонстративно.От друга страна, модните публикации в стил Пол Погба, Патрис Евра и други спортни величия предизвикват смях, имайки предвид нивото на българския футбол. Последната снимка на Мапуку е пред тоалетните на един от столичните молове.Това напомня ли ви на някои видни съвременни персони? Вероятно да. Предизвиква тревога и сред феновете, защото \"побългаряването\" на чужденците започна прекалено рано. В предишни години тази метаморфоза започваше поне след първия полусезон. Сега - след няма и месец.Няма лошо човек да се похвали с новите си тоалети, но първо трябва да се раздаде със \"синята\" фланелка. Успехите на терена ще му донесат достатъчно популярност. Иначе Мапуку и Мапуковците ще останат едни анимационни герои от Инстаграм. Преди да бъдат заменени със следващите!", "date": "2017.07.18", "title": " Новият нападател на Левски - Черна сила или стойкаджия от Инстаграм"}
{"url": "https://m.offnews.bg/news/Izvan-terena_18817/Nikol-nagrabi-Grigor-v-moreto-goreshti-snimki_660834.html", "text": "Николр Шерцингер не издържа след кратката раздяла с нашия Григор Димитров и го награби в морето на остров Капри. Папараци уловиха щастливия следобед между двамата  на италианския остров.Певицата беше със секси бял бански. Гришо също показа атлетичното си тяло в баровското кътче.Никол направи лек масаж на Григор върху шезлонга. После се размениха и целувки.Американката направо не издържа и сграбчи после хасковлията във водата. Клюкарският \"Дейли мейл\" не пропусна да отбележи, че 39-годишната кака направо изглежда луда по 13 години по-младия приятел.Близки до Никол споделиха пред медията, че двамата наистина са имали кратка почивка в отношенията си, но сега пишат нови страници. Може и да е измислено, но звучи убедително. А и на кой му пука.Важното е, че Никол зарадва с формите си не само българина но и милионите си фенове. Тя показа няколко упражнения от йога.Гришо явно остава впечатлен. И на своя страна й демонстрира упражнения от стречинга. Англичаните похвалиха мускулите му, които привличат като магнит каката от Хаваите.Накрая Шерцинегр си махна и горнището, но предвидливо легна по корем. Каката знае, че всеки момент могат да я издебнат папараци.Припомняме, двамата са от вчера на романтична почивка на остров Капри срещу Неапол. Преди това Григор беше ангажиран с \"Уимбълдън\", а Никол се изявява като съдия в английския \"X фактор\"   ", "date": "2017.07.18", "title": " Никол награби Григор в морето (горещи снимки)"}
{"url": "https://m.offnews.bg/news/Turizam_75/Angelkova-otkri-nezakonni-obekti-na-tcentralnata-aleia-v-Slanchev-bria_660841.html", "text": "Министърът на туризма Николина Ангелкова направи внезапна проверка на крайбрежната и централната алея в Слънчев бряг.По централната алея на курорта има незаконни обекти и за дейността им ще бъдат сезирани всички компетентни институции, за да бъдат премахнати, заяви министърът на туризма.Тя подчерта, че инспекциите ще продължат през целия летен сезон – както планови, така и внезапни и по сигнали на потребители.В проверката днес участва и изпълнителният директор на „Слънчев бряг“ АД Златко Димитров.Ангелкова припомни, че се обсъждат текстове за изменение и допълнение в Закона за туризма, с които ще се регламентира статутът на националните курорти и ще бъдат посочени изискванията към тях.Специална наредба ще посочва реда за управление и организация на туристическата дейност на територията на националните курорти. В нея ще са визирани изграждането, поддържането и благоустрояването на туристическа инфраструктура, на зелените площи, визията и рекламата, осигуряването на обществения ред, медицинското обслужване, организацията на движението, паркирането, нивото на шума и др., като особено внимание ще бъде обърнато на разполагането на преместваемите обекти и съоръжения, каза още министърът.", "date": "2017.07.18", "title": " Ангелкова откри незаконни обекти на централната алея в Слънчев бряг"}
{"url": "https://m.offnews.bg/news/Futbol_18793/Mihail-Kasabov-i-oshte-10-sa-agentite-na-DS-v-rakovodstvoto-na-futbola_660837.html", "text": "Комисията по досиетата осветли 11 агенти на ДС, минали през ръководния орган на футболния съюз - Изпълкома. Установени са 17 души, но шестима са покойници.Действащ вицепрезидент все още е Михаил Касабов, който е сред сътрудниците на комунистическите служби. Проверката на БФС е обхванала общо 72 лица, заемали или заемащи такива длъжности след 10 ноември 1989 г. насам (решение №2-1012 от 18 юли 2017 г.).Някои от обявените сътрудници са осветени с предишни решения на Комисията при проверки в друго качество. От новите имена изпъква това на българския футболен съдия и международен съдия на ФИФА Любе Спасов.Според данните, съдържащи се в архивите на ДС, той е вербуван като агент под псевдонима МАКСИМ от Софийско градско управление на МВР-ДС по линия на Шесто управление на ДС за борба с идеологическата диверсия през 1979 г. През 1982 г. е свален от оперативен отчет.Агентът на най-висока позиция в БФС е Михаил Касабов – вицепрезидент от 1995 г. Той е донасял на три управления под името Иван.Личат още имената на бившият защитник на Левски - Веско Балевски. Красимир Георгиев пък е бившият шеф на Берое, зет на Николай Банев. Двамата са били щатни сътрудници на зловещата държавна сигурност.Както е отбелязано, за Георги Марков, Кеворкян, Гергов се знае отдавна.Също и за Христо Александров, който навремето на практика управляваше БФС заедно с групата на \"пловдивските брокери\". Ицо Салфетката по-късно беше осъден за източване на банка. Христо е \"пял\" като Тошо.Ето и пълния списък на обявените сътрудници (10 на ДС и 1 на Разузнавателното управление на Генералния щаб на БНА):, член на Изпълнителния комитет от 27.06.2001 г. до 27.02.2014 г.; член на Изпълнителния комитет от 27.06.2001 г. до 10.11.2005 г.; член на Управителния съвет от 29.11.1993 г. до 15.12.1995 г.; член на Управителния съвет до 27.06.2001 г.;, член на Изпълнителния комитет от 10.11.2005 г. до 19.11.2009 г.;в, член на Изпълнителния комитет от 19.11.2009 г. до 17.01.2014 г.;, член на Управителния съвет от 26.06.1991 г. до 29.11.1993 г.;в, вицепрезидент от 15.12.1995 г.;, член на Управителния съвет от 29.11.1993 г. до 15.12.1995 г.;, член на Управителния съвет от 29.11.1993 г. до 15.12.1995 г.;, член на Управителния съвет от 29.11.1993 г. до 15.12.1995 г.", "date": "2017.07.18", "title": " Михаил Касабов и още 10 са агентите на ДС в ръководството на футбола"}
{"url": "https://m.offnews.bg/news/Volejbol_18779/Plamen-Konstantinov-Balgarite-mrazim-100-pati-poveche-otkolkoto-obic_660842.html", "text": "Интересни размисли за българската психология направи селекционерът на волейболистите Пламен Константинов. Той анализира положението преди Европейското първенство за мъже в Полша.\"Не ме е страх от отбори, които мразим. Българите мразим 100 пъти повече, отколкото обичаме. Това може би ни е проблемът като нация\", каза Гибона. И призна, че след първенството ще прави анализи дали волейболистите още са разделени на групи.\"Така е било винаги. Този е с онзи, онзи е с другия. Винаги делим нещо! Задължително. Обаче ако питате когото и да е от нас - какво делим, никога няма да ви отговори. И аз не знам! Но делим!\", каза Пламен.„Лично нашето желание е да играем до последно, до крайната фаза на първенството. Ще търсим пробив в четворката“, уточни после Константинов по отношение на целите.От отбора, който се класира на девето място в Световната лига през миналия месец, отпаднаха Димитър Маринков, Жани Желязков и Любомир Агонцев, а към подготовката на тима на тяхно място се присъединиха Тодор Алексиев и Велизар Чернокожев.Евро 2017 в Полша започва на 24 август, а българите са група с Русия, Словения и Испания. Ако вярваме на Пламен Константинов, а има защо, дано ги мразим всичките! ", "date": "2017.07.18", "title": " Пламен Константинов: Българите мразим 100 пъти повече, отколкото обичаме"}
{"url": "https://m.offnews.bg/news/Izvan-terena_18817/Ronaldo-potvardi-za-dete-nomer-4_660843.html", "text": "Бебе номер 4 на Кристиано Роналдо се задава. Носителят на “Златната топка”, настоящ и бъдещ, потвърди, че приятелката му Джорджина Родригес е бременна, пишат испанските медии.Според тях португалецът е отговорил утвърдително на въпрос на El Mundo дали е щастлив, че много скоро ще има още едно бебе в семейството: “Да, щастлив съм. На Иберийския полуостров разтълкуваха тези думи като потвърждение за бременността.Хм! Испанските медии видяха и че Джорджина е последвала в Instagram луксозни сватбени агенции и очаквано се зароди слух, че много скоро може да има сватба.А за бременността й се говори от месец-два. Няколко пъти папараци я хващаха уж с коремче. Роналдо вече е татко на три деца. Кристиано Младши е на седем години, а близнаците Ева и Матео са едва на няколко седмици. И трите дечица са от сурогатни майки. Предполага се, че процедурите са извършени в САЩ срещне няколко милиона долара едната.", "date": "2017.07.18", "title": " Роналдо потвърди за дете номер 4"}
{"url": "https://m.offnews.bg/news/Politika_8/Borisov-razgovaria-s-premiera-na-Katar-poiska-razreshavane-na-krizata_660806.html", "text": "Премиерът Бойко Борисов разговаря по телефона с премиера на Катар Абдула бин Насър бин Халифа Ал Тани по повод създалата се остра дипломатическа криза в отношенията на някои арабски държави с Катар. \"Стабилността в региона на Персийския залив е от особено значение за България и региона на Балканите. В тази връзка приветстваме и подкрепяме разрешаването на възникналата кризисна ситуация с политически средства и по пътя на дипломацията\", заяви Борисов, цитиран от правителствената пресслужба.Той изрази желанието на българската страна за мирно и бързо уреждане на възникналата кризисна ситуация в много важен за България близък регион.Министър-председателят отбеляза категоричната си позиция против всяка форма на по-нататъшна ескалация на напрежението, както и срещу намесата на външни за региона фактори.Борисов акцентира също върху запазването на стабилността на Съвета за сътрудничество на арабските държави от Залива, което по думите му, е в интерес на целия регион.Борисов допълни, че България цени своите приятелски отношения със страните от арабския свят и изтъкна сътрудничеството с Катар. ", "date": "2017.07.18", "title": " Борисов разговаря с премиера на Катар, поиска разрешаване на кризата"}
{"url": "https://m.offnews.bg/news/Sviat-_12/Opozitciiata-v-Skopie-iska-Sofiia-da-priznae-che-v-Balgariia-ima-make_660844.html", "text": "Готов ли е премиерът Зоран Заев да подпише договор с България, съдържащ най-малко един член, за който смятаме, че противоречи на член 49 от Конституцията на Република Македония? Член 29 от Конституцията на западната ни съседка предвижда задължение на държавата да се грижи за македонците извън Македония.Този въпрос постави днес председателят на комисията по външните работи в македонския парламент Антонио Милошоски. Той беше министър на външните работи в първото и второто правителство на Никола Груевски, а в момента е депутат от опозиционната ВМРО-ДПМНЕ.Милошоски заяви, че депутатите от неговата партия ВМРО-ДПМНЕ и коалицията около нея имат сериозни забележки по договора с България и искат той да бъде надграден и подобрен.Милошоски каза, че подписаната с България декларация от 1999 г. не е задължителна и има роля на препоръка за сътрудничество и добросъседство.За разлика от нея договорът, който трябва да се подпише, е юридически задължителен двустранно и международно и на него не трябва да се гледа като на успех, а трябва да се мисли и за последиците от реализирането му година, 5 или 15 години след подписването, категорични са депутатите от ВМРО-ДПМНЕ.Милошоски предлага още 4 въпроса, които да бъдат включени в договора:Договорът трябва да бъде със симетрични ползи за всички страни, каза Милошоски.От ВМРО-ДПМНЕ обявиха, че не е важно колко бързо ще се подпише договорът, а трябва да се работи за подобряване на качеството на неговия тест.Македонското правителство днес информира комисията по външните работи в Собранието за договора за добросъседство с България при закрити врата.Премиерът Зоран Заев оправда нуждата от закрито заседание с международната Виенска конвенция и \"с цел да не се наруши момента на взаимно уважение с България\".След заседанието Заев каза, че като преговарящ от името на Македония ще вземе предвид съветите, които е получил, но не влезе в подробности.Нашето желание е да подпишем договора. Досега имаме отлична база за компромис между двете страни. Окончателен договор ще имаме след неговата ратификация в парламента, заяви премиерът.Заев призова ВМРО-ДПМНЕ и другите опозиционни партии да продължат да участват в консултациите и да подкрепят договора.В договора няма дилеми, че става дума за две държави, два народа и два езика. С договора се откриват нови перспективи за сътрудничество със съседите и ускоряване на процесите на интеграция в Европейския съюз и НАТО, увери македонският премиер.Той изрази очакване договорът да бъде подписан от българска и македонска страна на 1 август.", "date": "2017.07.18", "title": " Опозицията в Скопие иска София да признае, че в България има македонци"}
{"url": "https://m.offnews.bg/news/Politika_8/Prezidentat-Za-Levski-rodoliubieto-ne-e-trapeza-a-misiia_660845.html", "text": "За Васил Левски родолюбието не е трапеза, а мисия. Тежко е да го констатираме, но днешната българска политика е печалното отрицание на онова кредо на Апостола. Оттам и бедите ни. Но Левски ни завещава и спасителния път, своя пример и думите: „времето е в нас и ние сме във времето, то нас обръща, и ние него обръщаме“.Това заяви президентът Румен Радев в Карлово на церемонията по повод 180 години от рождението на Апостола на свободата Васил Левски.От рождението на Апостола ни делят едва 180 години. Днес България е свободна република, но мнозина я напускат, а усещането за несправедливост е масово. Защото свободата е път, който всеки от нас трябва да извърви. Да поеме отговорност за делата и думите си и да осъзнае, че от него зависи да обърне времето, заяви Радев.В изказването си държавният глава подчерта, че историята крачи неумолимо, но понякога нейното безвремие трае векове и са нужни хора с кураж, които да я уловят за ръка и да я извадят от калта.„Апостолът е от малцината призвани, които ускоряват хода на историята. Безправен, но непокорен, той ще извърви пътя до свободата преди другите и заради другите“, каза президентът.Румен Радев припомни, че за 35 години Левски израства от абаджия, дякон, даскал, хъш и четник до стратег и държавник - \"приживе е вече мит, а бесилото му ще се превърне в българското национално разпятие, предвестник на нашето възкресение.\"Още млад Дяконът зарязва утехата на религията, но не губи вярата. Загърбва служението, поема риска на революцията, но не забравя смирението. Тъкмо той, водачът, проповядва „от сърце да обичаме оногова, който ни покаже грешката“, каза държавният глава.По думите на президента, Левски мечтае дръзко, говори кратко, действа решително и с непобедимо търпение и постоянство. Презира лукавото пустословие. Сам пише, че „интригата спира хода на народната работа“. Убеден е, че „трябват дела, а не думи“.На тържествената церемония в Карлово по случай годишнината от рождението на Васил Левски присъстваха вицепрезидентът Илияна Йотова, заместник министър-председателят Валери Симеонов, заместник-председателят на 44-то Народно събрание Валери Жаблянов, кметът на Карлово Емил Кабаиванов, народни представители и хиляди граждани.", "date": "2017.07.18", "title": " Президентът: За Левски родолюбието не е трапеза, а мисия"}
{"url": "https://m.offnews.bg/news/Koloezdene_18819/Majkal-Matius-s-vazhen-udar-na-Tur-dio-Frans_660840.html", "text": "Австралиецът Майкъл Матюс от Sunweb спечели втората си победа на настоящия Тур дьо Франс, като днес взе инфарктно финалния спринт на етап номер 16. Размествания в генералното класиране няма, британецът Крис Фрум от Sky запази преднината си пред Ару и Барде.Етапът от 165 километра стана доста неприятен заради силните ветрове. Те успяха да разкъсат колоната, от което се възползваха Матюс и норвежецът Едвалд Боасон Хаген.Машината за победи Марсел Кител този път закъса рано. Целият ден за тима му Quick-Step беше много лош. Лидерът му Дан Мартин загуби доста време в челото на класирането.Германецът Кител се беше устремил към шеста етапна победа на този Тур. Но отборът на Sunweb му направи рано разлика. Матюс беше изведен до победа още в междинния спринт, така успя да се приближи плътно на 29 точки от Кител в битката за Зелената фланелка.Тактиката на Sunweb беше да откаже рано Кител. На три пъти не успя, но при атаката на една от височините немецът видимо изостана. Той нямаше и помощ от своя съотборник Филип Жилбер, който не стартира заради болест.На финала  Грег ван Амермает от BMC спринтира рано, но не прецени силите си. Матюс показа страхотна мощ, за да завърши първи. Тройката оформиха Хаген (Dimension Data) и немецът Джон Дегенколб от Trek-Segafredo.1. Крис Фрум (Team Sky) 68 ч. 18 мин. и 36 сек.2. Фабио Ару (Astana) +18 сек.3. Ромен Барде (AG2R) +23 сек.4. Ригоберто Уран (Cannondale-Drapac) +29 сек.5. Микел Ланда (Team Sky) +1 мин. и 17 сек.", "date": "2017.07.18", "title": " Майкъл Матюс с важен удар на \"Тур дьо Франс\""}
