{"url": "https://offnews.bg/112/trima-ubiti-ot-malnii-prez-poslednite-24-chasa-662371.html", "text": "Трима души загинаха от мълнии през последното денонощие - край Батак, пловдивското село Маноле и в София.Мъж е починал, а друг е ранен от паднала мълния в района на язовир \"Широка поляна\" край Батак. Сигнал за трагичния инцидент е получен днес около 14 часа в дежурната част на пожарната в Батак.Поради отдалечеността на местността, към мястото на инцидента потеглили два противопожарни автомобила с шестима пожарникари.Пристигайки на мястото огнеборците са установили, че е възникнал пожар в дървена барака, предизвикан от паднала мълния върху постройката. Загинал е 68-годишен мъж от Стамболийски, а негов 49-годишен приятел е с изгаряния по краката и едната ръка.Огнеборците загасили огъня напълно и не му дали възможност да се разрасне и навлезе в гъстата иглолистна гора наблизо.Рано тази сутрин край пловдивското село Маноле е открито тяло на пастир. По първоначална информация 45-годишният мъж е убит от мълния в понеделник вечерта.Трупът му е открит от негови близки, тръгнали да го издирват, след като стадото се прибрало от паша само.40-годишен строителен работник загина в понеделник вечерта и в София - след", "date": "2017.08.08", "title": "Трима убити от мълнии през последните 24 часа"}
{"url": "https://offnews.bg/futbol/skopie-v-nozete-na-bg-fenovete-na-iunajted-ekskluzivno-video-662357.html", "text": "Повече от 100 български привърженици от фенклуба на Манчестър Юнайтед вече са в Скопие и чакат с нетърпение предстоящия двубой между \"червените дяволи\" и Реал Мадрид за Суперкупата на Европа.Точно в 10:00 часа тази сутрин автобусът с родните фенове потегли от Национален стадион \"Васил Левски\", а настроението сред запалянковците бе преповдигнато още по време на пътуването.С пристигането си привържениците на английския гранд оцветиха в червено улиците на македонската столица и атакуваха местните заведения, които още от сутринта бяха в трескава подготовка за посрещането на хилядите гости, като естествено най-зареждана бе наливната бира.Стадион \"Филип II\" в Скопие ще приеме тази вечер, от 21:45 часа, двата тима в исторически сблъсък Суперкупата на Европа, а шоуто е гарантирано.Грандовете вече премериха сили в предсезонната подготовка. На 24 юли на \"Ливайс Стейдиъм\" съперниците врътнаха реми 1:1 в редовното време, а след това англичаните спечелиха след изпълнение на дузпи.", "date": "2017.08.08", "title": "Скопие в нозете на БГ феновете на Юнайтед (ексклузивно видео)"}
{"url": "https://offnews.bg/leka-atletika/ivet-lalova-e-na-polufinal-662380.html", "text": "Ивет Лалова ще бяга полуфинал на 200 метра! Българката се класира с лекота на второ място в своята трета серия на Световното първенство по лека атлетика в Лондон. Красивата софиянка записа резултат от 23.08 секунди при чудесната стартова реакция от 0.152. Тя изостана единствено от американката Деаджа Стивънс, която слезе под 23 секунди с 22.90. Трета в серията е представителката на Ямайка -  Сашалий Форбс, с 23.26 секунди.Ивет бяга в неприятната осма пътека и изоставаше на пето място при последния вираж. Тя успя да навакса в последните 50 метра и финишира без проблеми до желаното второ.Полуфиналите на 200 метра при жените ще се проведат на 10 август от 23:05 часа българско време, а финалът е на 11-и от 23:50. За тях се класират спринтьорките в топ 3 на всяка от седемте серии, плюс трите най-добри „губещи“ времена.Ивет Лалова отпадна на този етап в бягането на 100 метра. Красавицата обаче бяга тактически, за да \"загрее двигателя\" за по-силната си дисциплина - 200 метра.", "date": "2017.08.08", "title": "Ивет Лалова е на полуфинал"}
{"url": "https://offnews.bg/futbol/iunajted-na-kolene-real-vze-trofeia-i-v-skopie-662381.html", "text": "Реал Мадрид победи категорично Манчестър Юнайтед с 2:1 на стадион \"Филип II\" в Скопие и триумфира със Суперкупата на Европа.Възпитаниците на треньора Зинедин Зидан влязоха в историята на турнира, след като изравниха постижението на Милан от 1989 и 1990 година и станаха вторият тим с две поредни титли от тази надпревара.Шоуто на арената в македонската столица започна още преди първия съдийски сигнал. Домакините определено се бяха погрижили вечерта за фенове и футболисти да бъде незабравима с изпълнения на македонски фолклорни танци.Официалното откриване завърши с група от 19 деца с увреден слух от местното държавно училище за образование и рехабилитация, които заедно с детския хор Falsetto изпълниха песента \"Скала\" на групата Coldplay на жестомимичен език.След това реферът Джанлука Роки даде началото на двубоя. Още в 3-ата минута защитата на английския тим изпусна Гарет Бейл, който успя да протегне крак, но не успя да насочи добре топката и от шест метра я прати над гредата.Малко по-късно Джеси Лингард се устреми фронтално към вратата и падна на дъгата, като реферът прецени, че няма нарушение. В 16-ата отбраната на Юнайтед се пропука, Каземиро беше изпуснат и стреля с глава - в напречната греда.Въпрос на време беше да падне първия гол и това стана в 24-ата минута. Дани Карвахал направи великолепно дълго диагонално подаване на към Каземиро, който от въздуха засече топката в мрежата - 1:0.Малко след попадението играчите на Юнайтед успяха да изнесат играта в по-предни позиции, което доведе до напрежение пред наказателното поле на испанците, но Лукаку и Погба така и не успяха да се възползват.През втората част двата отбора успяха да вдигнат малко темпото въпреки голямата жега в Скопие. В 52-ата минута Иско направи резултата 2:0, Футболистът получи топката след двойно подаване при страхотна атака в наказателното поле, и сам срещу Де Хеа не сгреши.Десет минути по-късно Ромелу Лукаку намали резултата. Давид Де Хеа изби коварен далечен изстрел на Неманя Матич, а белгийският национал не се поколеба и опъна мрежата на Кейлор Навас - 2:1.В последните минути на двубоя двата отбора си размениха няколко опасни ситуации, но за нещастие на \"червените дяволи\" резултатът остана непроменен.", "date": "2017.08.08", "title": "Юнайтед на колене, Реал взе трофея и в Скопие"}
{"url": "https://offnews.bg/tenis/chestit-rozhden-den-maestro-662376.html", "text": "Всякакви клишета за него са изчерпани! Няма да ги повтаряме. Е, най-вярно е това, че е като виното - с годините става по-добър. Но пък познаваме мнозина, които обожават дъха на младо вино.Е, добре, де! Той е като виното! Добър е и като млад, и като стар. Опиянява ни! Прави ни щастливи. Да обичаме! Тениса, спорта, красивото.Той е Роджър Федерер, разбира се! Маестрото, който днес навършва 36 години.Швейцарецът заслужено е считан за най-велик тенисист в историята, макар че подобни сравнения винаги са дразнели истинските спортни ценители. През този сезон той съумя да направи впечатляващо завръщане и дори е с шанс да се бори да завърши сезона на върха.Маестрото прибави две титли от Големия Шлем през тази година и титлите му набъбнаха на 19. Той спечели първо на Australian Open, а след това прибави рекордна осма титла от Уимбълдън. Без загубен сет!През тази година той съумя да спечели още трофеите от Australian Open, Индиън Уелс, Маями, Хале.Най-важното е, че продължава да ни печели като човек. След \"Уимбълдън\" заяви, че за него важното е да бъде баща, а след това тенисист. После като човек се напи и си призна, че главата го боли от празнуването на титлата в Лондон.Абсолютен пич! Честит рожден ден, Мистър Съвършенство!", "date": "2017.08.08", "title": "Честит рожден ден, Маестро!"}
{"url": "https://offnews.bg/medii/koshlukov-e-bil-programen-direktor-na-alfa-televiziata-na-ataka-662382.html", "text": "През последната година Емил Кошлуков е работил като програмен директор на Алфа - телевизията на партия Атака. Това е записал самият той в документите, с които кандидатства за генерален директор на БНТ, твърдят три независими източника от Съвета за електронни медии пред Кошлуков беше за кратко и изпълнителен директор на TВ7 и News7, водеше предаването \"Факторът Кошлуков\" по ТВ7. В периода 2014 - 2015 г. беше в борда на директорите на ТВ СЕДЕМ ЕАД.В процедурата за избор на генерален директор на БНТ е записано: кандидатите \"да притежават най-малко петгодишен трудов стаж в телевизия\". Към момента не е ясно защо Кошлуков е посочил в документите, че е работил като програмен директор на Алфа и дали трудовият му стаж в TВ7 е достатъчен за спазване на процедурата.Емил Кошлуков беше член на Координационния съвет на СДС и участник в Националната кръгла маса през 1990 г. като делегат от СДС. В периода 1991 – 1996 година учи политология в Калифорнийския университет. От 2001 година е депутат в Народното събрание от листата на НДСВ. През 2004 година основа партия „Новото време“.", "date": "2017.08.08", "title": "Кошлуков е бил програмен директор на Алфа - телевизията на Атака"}
{"url": "https://offnews.bg/politika/sled-skandala-obshtinarkata-ot-gerb-pernik-se-otkaza-ot-chastnata-s-662378.html", "text": "Общинският съветник от ГЕРБ-Перник Румяна Гьорева се отказа от договора за създаването на частна детска градина и ще дари безвъзмездно \"в полза на общината и детската градина\" вложените пари.Това се посочва в нейно писмо до медиите, след като днес bTV показа как фирмата на Гьорева е взела общинска детска градина и я е превърнала в частна - благодарение на решение на местния парламент.В града се готвеше и протест на родители.В началото на август пък заместник-председателят на Общинския съвет Румяна Гьорева обяви пред местните медии:Тази вечер Гьорева изпрати писмо до медиите, което гласи:", "date": "2017.08.08", "title": "След скандала: Общинарката от ГЕРБ - Перник се отказа от частната си детска градина"}
{"url": "https://offnews.bg/112/prodavachka-hvarli-kufar-i-blokira-za-chas-orlov-most-662379.html", "text": "За час бул. \"Цар Освободител\" в София беше затворен за движение в участъка от Орлов мост до бул. \"Васил Левски\". Причината - изоставен куфар на стълбите в подлеза на Орлов мост.Оказа се, че куфарът е от магазин за куфари и чанти на Орлов мост и е изхвърлен от продавачка, съобщава bTV.На място пристигна собственичката на магазина, която беше разпитана от полицаите.Към 21.30 ч. движението в участъка е възстановено. Възстановен е и маршрутът на автобусите и тролеите, които се движат в района, съобщи пресцентърът на Столичната община.", "date": "2017.08.08", "title": "Продавачка хвърли куфар и блокира за час Орлов мост"}
{"url": "https://offnews.bg/obshtestvo/burgazlii-se-preboriha-da-ima-asfalt-i-na-tehnite-ulitci-662363.html", "text": "Жителите на бургаската улица „Батак“, както и съседите им в квартал „Банево“ ще имат повод да отворят шампанско през тази година. Причината – от Община Бургас поеха конкретни ангажименти кога ще бъдат асфалтирани улици, които бяха оставени само с покритие от натрошен камък. , когато бургазлията Кирил Казаков прави запитване до местната администрация, кога, след като е завършил мащабният ВиК проект, който се реализира в квартала, ще бъдат възстановени улиците. И получава становище, че…  настилката вече е възстановена. Причината е, че в протокола, изготвен преди започване на ремонта, е записано, че улицата не е имало трайна асфалтова настилка. Такава, обаче, е имало и по спомените на хората, които живеят там, и по направената справка в Google Eearth.В последствие, от Община Бургас казват, че улиците ще бъдат асфалтирани, отделени са и средства за това. Стимул за бързата реакция бе и внесената подписка в общинския съвет, както и заплахите за протест на местните. Опитите и на журналисти, и на самия Казаков да получат информация кога ще се случи това на ул. \"Батак\", претърпяват неуспех. Единствената конкретика от местната администрация е, че ремонтът ще бъде извършен през 2017 г. Затова и Кирил Казаков завежда дело за отказан достъп до обществена информация, след като от Община Бургас не му отговарят кога, според календарния план – график, ще бъде асфалтирана улица „Батак“. В съдебно заседание, юрисконсулт на Общината поясни, че в администрацията не разполагали с такъв график. След като през юни съдът разпорежда да бъде предоставена информация, все пак от администрацията изпращат „Списък на улиците в кв. Банево и срок, в който на същите ще бъдат извършени възстановителни работи“, въпреки че в него не са уточнени месеците на извършване на дейностите. Съгласно списъка - до края на тази година трябва да бъдат възстановени настилките на целите улици „Батак“, „Странджа“ и „Иглика“, както и на „Свобода“ и „Левски“, в участъците между улиците „Михаил Герджиков“ и „Трите сестри“. По улиците вече се работи.", "date": "2017.08.08", "title": "Бургазлии се пребориха да има асфалт и на техните улици"}
{"url": "https://offnews.bg/politika/kaloian-pargov-gerb-i-op-sa-sabrali-razlichni-idei-lansirani-v-otdel-662368.html", "text": "„ГЕРБ и Обединени патриоти са събрали различни идеи, лансирани в отделни програми\", заяви лидерът на столичните социалисти Калоян Паргов по време на пресконференция в централата на БСП.Според него икономиката е нещото, което интересува всички и от това зависят плановете на хората за следващите години.„Управляващите са посочили два основни проблема - административна тежест и капиталов пазар. Административната тежест в последните 10 години може да бъде оценена по способността и желанието на бизнеса да инвестира в България или да бяга със своите капитали извън страната и преките чуждестранни инвестиции, които са спаднали драстично от 2007г. насам. Капиталовият пазар е част от програмата на БСП. Преди обаче да има такъв пазар, трябва да имаме действаща икономика\", обясни той.По думите му програмата на ГЕРБ и ОП е сбирщина от различни идеи, лансирани в различни програми.По отношение на Българското председателство на Съвета на ЕС Паргов заяви, че са записани 3 приоритета - консенсус, конкурентоспособност и кохезионна политика.„Консенсус за какво обаче? За кохезионната политика - всички се интересуват дали, какво и на какъв признак ще получи страната ни. Въпросът е и за какво искаме тези пари и те каква добавена стойност ще имат и към икономиката като цяло. С бетон и асфалт трудно се постига устойчив икономически растеж. Председателството е възможност, която ние трябва да си дадем сметка, че трябва да оползотворим\", каза още той.Паргов заяви, че в графата външна политика говорим за Шенген и Еврозона.„Те се преписват от програма на програма и са част от провала на ГЕРБ. Тази тема беше част и от първия мандат на Борисов\", коментира той.Калоян Паргов заяви, че приоритетите на БСП са ясни и са записани в програмата на партията.„Това е единствената алтернатива за България. Алтернативният бюджет, който ще изготвим, се базира на - образование, доходи и сигурност. По тези теми ще търсим и консенсус\", заключи Калоян Паргов.", "date": "2017.08.08", "title": "Калоян Паргов: ГЕРБ и ОП са събрали различни идеи, лансирани в отделни програми"}
{"url": "https://offnews.bg/obshtestvo/provezhdaneto-na-uchenicheskia-chas-v-muzeia-ili-teatara-otnovo-vazmoz-661846.html", "text": "Организираните ученически посещения в музеи, театри, на концерти отново ще станат възможни с промяна в документ на Министерството на образованието и науката. Проектът за изменение на Наредба 10 е внесен за обсъждане и предстои гласуването на постановлението от Министерския съвет.Действащата от миналата есен наредба предизвика смут сред учителите и на практика ги отказа да опитват да правят часовете интересни и полезни например с посещения в музеи или театри. Причината - за всяко такова посещение директорът трябваше да информира началника на регионалното управление на образованието поне 7 дена по-рано, но преди това учителят трябваше да вземе писменото съгласие на всеки родител/настойник на ученик в съответния клас. След цялото това усилие началникът можеше да реши, че организираната проява не е достатъчно добра и да я спре в 7-дневен срок от получаване на уведомлението.Брожение сред учителите преизвика преосмислянето на текстовете в наредбата. Редакцията им гласи, че \"по време на учебната година учениците може организирано да посещават обществени, културни и научни институции и природни обекти в зависимост от темите в учебното съдържание, да участват в организирани прояви, изяви и мероприятия, както и в пътувания, които не са предмет на уреждане в наредбата по чл. 79, ал. 5 от Закона за туризма\", тоест не са екскурзии, организирани от туроператор.Редът, според поправения текст, ще се определя от правилника на училището, а провеждането ще контролира директорът.Ако учителят реши да заведе децата някъде извън населеното място, където е училището, ще праща имейл на началника на регионалното управление 3 дни преди заминаването. Той отново ще може да го спре, ако прецени, че замисленото не е подходящо за децата.Пак ще се иска съгласието на родителите, но всяко училище ще решава как да организира получаването му. Вече не се иска то да се дава писмено, нито да се предоставя на началника на регионалното управление на образованието.", "date": "2017.08.08", "title": "Провеждането на ученическия час в музея или театъра отново възможно"}
{"url": "https://offnews.bg/ikonomika/bezplatnoto-sanirane-dotuk-edin-na-vseki-114-balgari-go-e-usetil-662372.html", "text": "Дотук едва един на всеки 114 българи е усетил благината на безплатното саниране, за което държавата похарчи стотици милиони левове. Това показва официалната статистика на Министерството на регионалното развитие и благоустройството, обявена днес.Според данните едва 62 252 души живеят в реновираните по Националната програма за енергийна ефективност 515 сгради. При население на България от 7 101 859 души към края на миналата година, това означава, че от благината са се възползвали по-малко от процент от хората в страната.Към края на месец юли 2017 г. Министерството на регионалното развитие и благоустройството е разплатило общо 235 987 521,60 лв. към „Българска банка за развитие“ АД за общо 232 обновени и въведени в експлоатация многофамилни жилищни сгради по Националната програма за енергийна ефективност, показва докладът на министъра на регионалното развитие и благоустройството Николай Нанков до председателя на Народното събрание Димитър Главчев в изпълнение на решение на парламента от месец юни т.г.Разплащанията към ББР стартираха през месец юни на база подписано споразумение между МРРБ и банката. Още през същия месец към ББР са платени общо 9 977 621,74 лв. за 10 въведени в експлоатация сгради. През месец юли към банката са възстановени средствата за 222 изцяло обновени сгради на обща стойност 226 009 899,86 лв.В доклада се прогнозира, че до края на годината към ББР могат да бъдат погасени задължения за общо между 450 млн. лв. и 530 млн. лв., като в тази сума се включват и вече разплатените средства. Изчислението е направено на база процеса по изпълнение на програмата, включително разплащане, анексиране на договорите, приемането на сградите и въвеждането им в екслоатация, издаването на окончателни фактури от строителния надзор и инвеститорския контрол, както и след подписването на окончателния протокол, удостоверяващ, че всички дейности са разплатени от страна на ББР АД към избраните външни изпълнители.Към средата на юли в различен етап на изпълнение са дейностите по 1982 сгради, като 585 от тях са в етап на строителство. Изцяло завършени и въведени в експлоатация към средата на месец юли са 515 многофамилни сгради, като подобрената жилищна инфраструктура е с обща разгърната площ от 2 489 433,92 кв. м.До момента облагодетелствани от подобрената инфраструктура са 62 252 човека, живеещи в обновените 29 915 жилища, посочват от МРРБ.Сключените договори за целево финансиране между община, областен управител и ББР АД са общо 2022. Тристранните споразумения се сключват след подписването на договор между община и сдружение на собственици и получаването на всички коректно попълнени документи. Към доклада има приложена и таблица по общини. От нея става ясно, че от 2022 сгради със сключени договори за целево финансиране, най-много са в област Бургас – 236, като 39 от тях са въведени в експлоатация, 236 са със стартирали дейности, а 88 са в етап на строителство. След област Бургас е област Благоевград със 189 сключени договора. Трета по брой сключени договори е област Хасково с общо 180 договора.", "date": "2017.08.08", "title": "Безплатното саниране дотук: Един на всеки 114 българи го е усетил"}
{"url": "https://offnews.bg/obshtestvo/da-pomognem-na-prikovania-kam-invaliden-stol-kris-da-ima-sobstven-dom-662369.html", "text": "Добри хора търсят помощ за своя приятел Крис Караджов, прикован към инвалидна количка. След инцидент по време на ски през 2012 г. Крис е прикован към инвалиден стол. Въпреки множеството трудности, той успява да продължи работата си като преподавател в университета в Лонг Бийч, факултета по \"Журналистика и масови комуникации\", където е обичан и уважаван от студентите си.Сградата, в която Крис живее под наем, е продадена на друг собственик, който увеличава значително наемите. За човек в неговото положение е трудно да се справя с наема, тъй като, освен режийни сметки, трябва да отделя част от бюджета си за медицински услуги, свързани със състоянието му.Приятелите на Крис Катя и Катрин , където всеки желаещ може да дари избрана от него сума.Момичетата се надяват да съберат достатъчно пари, за да може Крис да си купи собствен дом, въпреки че цените на имотите в щата са огромни. Но дори финансите да не стигнат за собствен дом, те значително биха помогнали на Крис.Много хора биха казали, че Крис просто може да се премести в по-евтин район на града, но за човек в неговото положение да смени дома си означава да смени работата си и цялата си среда, тъй като апартаментът, в който живее е на удобно за него място, където може да се предвижва със специалната моторна количка, която има, обясняват приятелите му.", "date": "2017.08.08", "title": "Да помогнем на прикования към инвалиден стол Крис да има собствен дом"}
{"url": "https://offnews.bg/sviat/15-mesetca-zatvor-za-opozitcionen-kmet-zaradi-protestite-vav-venetcuel-662367.html", "text": "Опозиционен кмет във Венецуела беше осъден на 15 месеца затвор заради продължаващите с месеци антиправителствени протести.Решението е на Върховния съд на страната. Кметът на квартал \"Чакао\" в столицата Каракас Рамон Мучачо е отстранен и от поста си. Кварталът стана арена на антиправителствените протести. В решението на съда се казва, че Мучачо е проявил неуважение към съда, като не се е подчинил на заповед да осигури свободно преминаване в квартала, където протестиращи от четири месеца блокират улиците и поставят барикади, съобщиха Ройтерс и БТА.Рамон Мучачо разкритикува решението на съда и го нарече \"опит за смазване на несъгласието\".\"Осъждат ни за това, че си вършим работата, за това, че гарантираме законното право на мирен протест и правото на всички венецуелци да упражняват своите граждански и политически права\", заяви Мучачо.Върховният съд на Венецуела е използвал подобни аргументи в миналото, за да лишава от свобода кметове на обхванати от протести общини.", "date": "2017.08.08", "title": "15 месеца затвор за опозиционен кмет заради протестите във Венецуела"}
{"url": "https://offnews.bg/112/malnia-ubi-pastir-v-plovdivsko-662370.html", "text": "45-годишен пастир от пловдивското село Маноле е починал, след като е бил ударен от мълния, докато пасял овцете. Тялото на пастира е открито тази сутрин, съобщи \"24 часа\". Бурята се разразила около 18.30 часа вчера и продължила до около 21 часа. Пастирът тръгнал да прибере овцете по време на бурята. Жители на селото предполагат, че Веселин Йорданов е убит между 20 и 20.30 часа, когато се чул много силен гръм. Йорданов не е семеен и няма деца. Жителите на селото го описват като добър и скромен. ", "date": "2017.08.08", "title": "Мълния уби пастир в Пловдивско"}
{"url": "https://offnews.bg/futbol/tcska-1948-si-nameri-malko-kote-i-nov-sponsor-662375.html", "text": "ЦСКА 1948 си намери коте и нов спонсор в седмицата, в която стартира първенството на Югозападната \"В\" група. В събота \"червените\" приемат Беласица, а от вчера тренират на стадион \"Локомотив\". Сътрудничеството в тази посока може и да се задълбочи.След тренировката играчите на Вальо Илиев си намериха котенце, скитащо в покритата писта на стадиона. Те му купиха ядене и го обявиха за свой любимец.В същото време ръководството на ЦСКА 1948 представи „Нектар Натура ООД“ като нов спонсор на клуба. Договорът за сътрудничество е за една година с опция за удължаването му. „Нектар Натура ООД“ е петият спонсор, който избра да подкрепи ЦСКА 1948 в рамките на два месеца.„За малко повече от година ЦСКА 1948 се превърна в предпочитан партньор. Работим правилно, играем честно и правим истински спорт. Радваме се, че това се вижда, а от нас очаквайте само да надграждаме. Нашият клуб е клуб на феновете и има нужда от тази подкрепа“, сподели Изпълнителният директор Добрин Гьонов.„Нектар Натура“ е позвнато име в производството на напитки за хотелиерската и ресторантьорската индустрия.", "date": "2017.08.08", "title": "ЦСКА 1948 си намери малко коте и нов спонсор"}
{"url": "https://offnews.bg/kultura/btv-pesenta-na-dashteriata-na-orhan-murad-e-kradena-originalat-rel-662364.html", "text": "Песента на Сузанита - 14-годишната дъщеря на Орхан Мурад, се оказа крадена. Мелодията и е част от религиозна песен на бахайската вяра, .Приликите между песента на Сузанита и религиозната песен са очевидни, а в следващото видео може да чуете записа на религиозната песен.Песента на Сузанита може да чуете . Клипът от официалния канал на певицата в платформата бе свален.Религиозната песен прославя Бога и моли за помощ в трудностите.Оригиналната песен се казва Allahumma Ya Subuhun. Композирана от е известния австрийски диригент и цигулар Биджан Казем Мисаг и е изключително популярна след последователните на бахайската вяра, допълва бТВ.Продуцентът на оригиналната творба Том Прайс нарече песента на Сузанита \"кражба\" пред телевизията.„Това е точно същата песен, която аз съм продуцирал и съм записал през 1991 г. Това беше религиозен запис. Правя много религиозна музика за бахайската вяра. Тази религия има повече от 10 млн. последователи по света. Когато ми изпратиха това видео в „Ютюб“, го пуснах… Тя (Сузанита – б.ред.) пееше точно същата мелодия, но не само това – бяха използвали моя запис. В този клип може да чуете моя оригинален запис. Така че това видео в „Ютюб“ е откраднало две неща: продукцията, която аз направих през 1991 г. и песента, която проф. Казем Мисаг е написал. Това са нарушения на две авторски права“, казва Прайс.Той допълни, че ако песента на Сузанита не бъде свалена от платформата за разпространение на видеоклипове, ще заведе дело за авторски права.От своя страна Орхан Мерад защити дъщеря си и заяви, че в песента е използван един семпъл от диджей Бис от Arab trap. Един бийт е равен на два такта, а авторското право нарича пагиатство, когато се заимстват четири или повече такта. \"Става въпрос за семпълче от два такта, което Сузи и нейните приятелчета са взели и са започнали да импровизират отгоре. Не вярно това, което каза господинът, че тя пее същата мелодия – мелодията е съвършено различна, даже малко фолклорен мотив има“, заявява Мурад пред телевизията.Мурад отхвърли и твърденията, че текстът е откровено сексуален. „Това, че някой е обладан от Луцифер и Буда, значи, че в него се борят доброто и злото. Точно за това става въпрос – че показваме пръст на дявола и го караме да пали свещи, което означава, че се борим с него, за да го превъзпитаме. Толкова ли никой иска да чуе текста на тази хубава песен?!“, попита той.Самата Сузанита каза, че авторът е диджей Бис, с когото се била свързала и имала позволение да ползва семпъла му.Въпреки че двамата заявиха, че парчето няма да бъде свалено от \"Ютуб\", клипът бе изтрит.", "date": "2017.08.08", "title": "бТВ: Песента на дъщерята на Орхан Мурад е крадена, оригиналът - религиозна песен"}
{"url": "https://offnews.bg/futbol/delio-rosi-dajte-mi-vreme-i-shte-napravia-levski-goliam-otbor-662373.html", "text": "Време за работа поиска новият треньор на Левски - италианецът Делио Роси. Опитният спец е водил над 600 мача на Апенините.„Важното е да наложим разпознаваем стил на игра, а победите ще дойдат”, каза той, \"Не може да искаме да тичаме без да сме се научили да ходим. Ако получа нужното време, ще направя Левски отбор от високо ниво”, обеща спецът, чийто най-.голям успех е Купата на Италия с Лацио.\"Извинявам се, че не мога да говоря на български език, защото преди една седмица не знаех, че бъда в България и ще стана треньор на Левски. Делио Роси се казвам, на 57 години съм, бивш футболист. Женен съм от 34 години, имам 3 деца, с пълен успех съм завършил спортната академия в Италия. От 1990 година съм треньор по футбол\", започна Роси.\"Искам работата ми да бъде оценявана от това, което правя, а не от това, което говоря. Последните 19 години съм работил само в Италия. Аз съм човек, който иска да се доказва и обичам предизвикателствата, затова приех офертата на Левски. Идвам, за да постигна успехи с отбора. Имах и други предложения, но собственикът ми показа, че наистина искаше да работя в Левски, затова избрах този отбор\", заяви италианецът.\"Не съм тук да давам обещания и няма да го направя. Собственикът ме помоли да изградя нов стил на игра и организация, за да имаме основи да вървим напред. Не съм магьосник, но мисля, че ще успея\", каза той.На тренировката Делио Роси беше посрещнат от десетина фенове. После заприиждаха още. Няколко от тях извадиха плакат, на който беше написано \"Добре дошъл\".Младо семейство с дете пък обра точките. То дойде, само за да се снима с Габриел Обертан. После не дочака тренировката на Роси и отпраши.", "date": "2017.08.08", "title": "Делио Роси: Дайте ми време и ще направя Левски голям отбор"}
{"url": "https://offnews.bg/politika/zabranata-za-stroezh-v-kaliakra-ostava-praviat-plana-za-upravlenie-b-662339.html", "text": "Заповедта за забрана за земеделие и строителни дейности в части на защитена зона \"Комплекс Калиакра\" продължава да действа до прецизирането на нова заповед, която да е в съгласие с всички заинтересовани страни. Това стана ясно на срещата на еколози, собственици на имоти, кметове, учени, експерти от Министерство на околната среда и водите, свикана от премиера Бойко Борисов. Когато се стигне до единно решение, то ще бъде съгласувано и с Брюксел и едва тогава заповедта ще бъде окончателно отменена, посочи след срещата екоминистърът Нено Димов.Заповедта на Ненов от края на юли предизвика протести на земеделци, рибари и собственици на имоти в региона заради опасения, че тя ще засегне поминъка им. По думите на екоминистъра забраната засяга основно държавна площ и няма отношение към акваторията на Черно море, за което притеснение изразиха рибарите. Димов не се ангажира със срокове за изготвянето на новата заповед, но посочи, че целта ще е това да се случи възможно най-скоро. Основният проблем обаче не е толкова заповедта на министъра, колкото планът за управление на екозоната, в който се сблъскват интересите на природозащитници и собственици на имоти, стана ясно на срещата. По плана е работено до момента в рамките на две години и половина. Вчера до кметствата е изпратена информация за имотите в зоната, която ще трябва да бъде прегледана и коригирана, ако в нея има грешки. Именно такава е и една от договорките с Брюксел. Тази седмица ще бъдат определени 4 работни групи, занимаващи се със земеделие, строителство, енергетика и акватория, които да търсят балансирано решение по казуса. Браншовите организации обявиха, че един от основните проблеми според тях е липсата на достатъчно информация за рибарите и за собствениците на имоти, които всъщност не знаят дали земите им попадат под забраната, или не. \"Страхът и слухът в България работят със страшна сила. Ако трябва нива по нива, бостан по бостан, ще се обяснява на хората за Калиакра\", коментира премиерът Бойко Борисов. \"Не можем да оставим на отделно ведомство ситуация, в която жандармерията стои между хората. Всичко друго мога да понеса, такова нещо не мога. Опасенията на хората са в следното – във всеки град в Гърция имат рибна борса. Половин България плажува там и всеки ден ползва продукти от морето. Същото е в Хърватия. Понеже ми е много интересно да гледам рибите и винаги гледам да ходя по борсите. Винаги се съобразяваме и с тези, които искат да бранят делфините, мидите, коралите. Балансът е много труден, но именно затова са тези институти, които да намират баланса\", допълни той. \"Мога да успея в Брюксел  само ако демонстрираме единство. Комисарят ще дойде, но няма да дойде в среда, в която биха ги посрещнали с протести. Не проявим ли всички толерантност и разбиране, накрая действително ще стигнем до осъдителни решения и тогава ще възбудим и другата част на България\", подчерта премиерът.По думите му ще има компенсаторни механизми за ощетените. \"Ако не можем да защитим някой, имаме компенсаторни механизми. Тогава ще му дадем бостан на друго място и този човек да е защитен. 20, 30, 40 млн. лв. има в различните компенсаторни механизми\", посочи той. От своя страна, еколозите подчертаха, че трябва да бъде изпълнен закона и да се издадат заповеди за всички зони в \"Натура 2000\", за да не се стигне до заплахата от нови процедури срещу България. До момента такива заповеди са издадени за 127 зони от общо 350, подчерта Тома Белев от Асоциацията на парковете в България.Той предложи редица мерки, изразяващи исканията на еколозите, които включват преместване на вятърните генератори извън защитената зона, което по думите му ще струва много по-малко от плащането на санкциите от решението на Съда на ЕС срещу България. Белев поиска още да се отдели време за реално обществено обсъждане на плана за управление, за да не се стига до недоразумения. Вицепремиерът Валери Симеонов се изказа в защита на браншовите организации и собствениците на имоти в казуса, като посочи: \"Тук сме не по наше желание, тук сме в тежка ситуация и трябва да излезем от един кошмар, който мога да сравня с филма „Птиците“ на Хичкок, в който птиците изяждат хората\". Той подчерта, че не е съгласен с това 34% от територията на България трябва да бъде защитена при среден процент защитени зони в Европа 18%, но сега трябва да се намери решение в създалата се ситуация.\"Трябва да се търси този положителен тон, в който да се опитваме да решаваме създадените проблеми. Те са повече от десетилетия. Ако тогава е било подходено с дълбочина към проблемите и анализиране на рисковете, нямаше да се стигне в положението, в което се намираме сега\", каза той.  ", "date": "2017.08.08", "title": "Забраната за строеж в Калиакра остава, правят плана за управление \"бостан по бостан\""}
{"url": "https://offnews.bg/futbol/ludogoretc-prodade-kafu-za-7-miliona-evro-662351.html", "text": "Джонатан Кафу вече не е футболист на Лудогорец, пише Sportal.bg. Нападателят беше продаден на френския Бордо за сумата от 7 милиона евро. Сделката стана факт преди броени минути.Трансферната сума е рекордна за футболист от български клуб. Лудогорец ще прибере респектиращите 7 милиона евро от сделката.Кафу си събра багажа от Разград и ще пътува за Бордо, където ще премине медицински изследвания. Бразилецът няма да вземе участие в утрешния мач за Суперкупата на България срещу Ботев Пловдив.Припомняме, че наскоро Лудогорец успя да осъществи доста сериозен трансфер, като продаде централния бранител на хита в Серия \"А\" Аталанта за 4 милиона евро.Като цяло Кирил Домусчиев трудно се разделя с играчите на Лудогорец и продава само при изгодни оферти. Най-много пари \"орлите\" прибраха от продажбата на Жуниор Кайсара в Шалке - 6 милиона евро.", "date": "2017.08.08", "title": "Лудогорец продаде Кафу за 7 милиона евро"}
{"url": "https://offnews.bg/obshtestvo/tcgm-priema-dokumenti-za-novata-zelena-zona-v-sredetc-i-lozenetc-662355.html", "text": "Документи за стикери за паркиране в новите участъци на зелена зона в районите \"Средец\" и \"Лозенец\" приема Центърът за градска мобилност от днес, съобщиха от ЦГМ.В пунктовете за издаване на билети на метростанциите НДК и Европейски съюз всеки гражданин може да получи информация или да подаде документи за издаване на винетен стикер за паркиране.Целта на изнесените гишета е да облекчи максимално цялата процедура преди новите участъци от зоната да заработят от 1 октомври тази година. Гражданите могат да подават своите документи и в офисите на пл. „Възраждане“№1 или на ул. „Будапеща“№17 . Заявления се приемат и онлайн на страницата на ЦГМ www.sofiatraffic.bg.Право на стикери за платено локално паркиране имат всички физически лица, които управляват ППС и живеят в собствено или наето жилище по постоянен адрес в съответната зона. При подаването на заявлението се изисква документ за собственост или договор за наем на имот, който се използва само и единствено за жилищни цели. Ако автомобилът не е собствен, а се управлява по друго право, то се предоставя документ, удостоверяващ това право. Цената на винетния стикер за зелената зона е 100 лева на година или 10 лева на месец за един автомобил. За втори автомобил за домакинство сумата е в двоен размер, а за всеки следващ в троен.Повече информация на www.sofiatraffic.bg. ЦГМ ще разпространи и специални флаери в двата района, на които са описани условията за издаване на винетни стикери за паркиране в платените зони, както и кои са новите улици и места в нея.Разширяването на „зелена“ зона в районите „Средец“ и „Лозенец“ е по решение на Столичния общински съвет след предложение на районните кметове. Новите места за паркиране в двата района са 4 500. Екипите на ЦГМ вече маркират местата за паркиране, поставят антипаркинг колчета и знаци.От 1 октомври по решение на СОС се променя и работното време на зоните – 8.30 до 19.30 ч в делничните дни. Сега зоните започваха от 8.00 ч. приключваха в 19.00 ч. В събота зоните ще работят до 18 часа. Няма промяна в цената на паркиране в „синя зона“, където винетният стикер за живущите в района й е 150 лева, а на час е 2 лева. За „зелена“ зона почасовото паркиране е 1 лев. ", "date": "2017.08.08", "title": "ЦГМ приема документи за новата зелена зона в Средец и Лозенец"}
{"url": "https://offnews.bg/futbol/sadat-otriaza-zhivotnite-zadalzhi-gi-da-platiat-7-835-367-50-leva-662374.html", "text": "Съдът отряза жалбите срещу разпределението, направено от синдик Дора Милева между кредитори на ЦСКА. Те чакат 8-те милиона лева от търга за емблемата, спечелен от от фирма \"Ред Енимълс\". Тя е собственост на един от тарторите на \"Животните\" - Иван Велчев - Кюстендилеца.Куриозното е, че беше сред подалите жалби, т.е. победителят не е съгласен с победата си, но това е най-малкият проблем. Сега ще се види кой не иска да се плаща отново, като подаде нова жалба до втора инстанция. Ако няма такива,  \"Животните\" трябва да внесат до седмица след откриване на сметката въпросните 8 милиона.Ето решението на съда:\"", "date": "2017.08.08", "title": "Съдът отряза \"Животните\", задължи ги да платят  7 835 367.50 лева за емблемата на ЦСКА"}
{"url": "https://offnews.bg/izvan-terena/bivsha-pornozvezda-stana-kinokritik-662352.html", "text": "Бившата ливанска хардкор порнозвезда Миа Халифа смени рязко ориентацията си. Тя изостави спортните теми и се ориентира към кинокритика.Доскоро любимата й тема за коментари беше баскетболът, но това вече не е така.През уикенда Миа е ходила на кино, за да изгледа касовия хит \"Дюнкерк\". Ливанката определено не е останала очарована от лентата, като я нарича \"отвратителна\" и дори я сравнява с порното.\"Обичам режисьора Крис Нолан повече от кучетата си, но в \"Дюнкерк\" е направил повече свирки, отколкото съм направила аз от 2014-а насам\", пише устатата Миа.", "date": "2017.08.08", "title": "Бивша порнозвезда стана кинокритик"}
{"url": "https://offnews.bg/politika/pismo-na-banev-istinata-za-polimeri-i-vinata-na-borisov-opisani-tochk-662348.html", "text": "Николай Банев, който заедно с жена си е акционер на завод \"Полимери\" в Девня, отговори с писмо на обвиненията на премиера Бойко Борисов, че заводът е съсипан и разграбен. Ето неговото писмо без редакторска намеса: Българските медии разпространиха Ваше изказване, свързано с приватизацията и разграбването на „Полимери” АД - Девня.Искам да внеса яснота по този емблематичен случай, в който и Вие, г-н Премиер, имате пряко участие вече повече от осем години.", "date": "2017.08.08", "title": "Писмо на Банев: Истината за Полимери и вината на Борисов описани точка по точка"}
{"url": "https://offnews.bg/sviat/zemetresenie-s-magnitud-ot-5-3-udari-bodrum-662353.html", "text": "Земетресение с магнитуд от 5,3 по скалата на Рихтер разлюля турския курорт Бодрум, предава \"Индипендънт\".Епицентърът земетресението е на 15 километра югоизточно от егейското крайбрежие на Бодрум, на дълбочина от 10 километра.За сега няма данни за пострадали. В нощта на 20-21 юли земетресение с магнитуд от 6,7 по Рихтер удари града, вземайки два човешки живота и ранявайки стотици души.", "date": "2017.08.08", "title": "Земетресение с магнитуд от 5,3 удари Бодрум"}
{"url": "https://offnews.bg/kultura/hakeri-iznudvat-hbo-za-da-ne-pusnat-stcenaria-na-igra-na-tronove-662340.html", "text": "Хакери пуснаха част от сценария на пети епизод на седми сезон на \"Игра на тронове\", както и други документи, свързани със сериала, и поискаха откуп, за да не разпространят цялата информация, с която разполагат, пише Би Би Си.Хакерите публикуваха части от сценария на предстоящия пети епизод на седми сезон, както и фирмени документи на HBO. Епизоди на други шоута на телевизията също бяха незаконно споделени. Престъпниците твърдят, че разполагат с общо 1,5 терабайта данни. От своя страна НВО заявиха, че не вярват, че хакерите разполагат с толкова много информация. Файловете при последното изтичане на информация са били кръстени \"HBO се проваля\". Те са съдържали юридическа информация, трудови договори и други фирмени файлове.Асошиейтед прес съобщава, че някои документи изглежда съдържат лична информация за контакт с актьорите от сериала. Известието за откуп, включено в кратко видео, съдържа текст, адресиран до главния изпълнителен директор на HBO Ричард Плеплер. Хакерите обаче не са оповестили колко искат.\"Искаме ХХХХ долара, за да спре изтичането на вашите данни\", пише се в искането, \"HBO харчи 12 млн. долара за пазарни проучвания и 5 млн. долара за реклами на \"Игра на тронове\", така че помислете за друг бюджет за вашите реклами\".Въпреки че съобщението няма дата и не е споменато каква сума искат хакерите, те дават на HBO срок от три дни, за да извърши плащането.", "date": "2017.08.08", "title": "Хакери изнудват HBO, за да не пуснат сценария на \"Игра на тронове\""}
{"url": "https://offnews.bg/politika/zhelio-bojchev-100-te-dni-na-borisov-sa-propiliano-vreme-za-balgaria-662354.html", "text": "БСП дава негативна оценка на 100-те дни на правителството „Борисов-3“. Това е правителство на сделката в името на власт, за сметка на подменените обещания и излъгани избиратели. Това е правителство на скандалите, корупцията и нестабилността“, заяви зам.-председателят на „БСП за България“ Жельо Бойчев. Според него НДК, Боршош, „Суджук гейт“ не са изолирани явления, а очертават истинския профил на това управление.„Всичко се свежда само до едно – овладяване на икономиката, търговия с влияние, подчиняване на цели сектори от българската държава на групировката около ГЕРБ, погром върху околната среда и опит за ограничаване на правата на работещите – или си част от играта и плащаш, или те смачкват. А суджукът е само най-циничната част от проявлението на това управление на ГЕРБ“, допълни той. Като примери Бойчев посочи скандалните назначения – нацистките поздрави, протести на браншовите организации, бързите обвинения в корупция. „Това правителство започна с лобистко законодателство – първият законопроект, внесен в НС – законът за опазване на земеделската земя, бе оттеглен от самите тях два дни след това“, каза още той. По неговите думи сесията на това НС е приключила със скандални законопроекти, които ограничават достъпа до правосъдие и правата на българските граждани и ежедневно се генерират скандали. „Социалният диалог е замразен. Българското правителство вместо да го насърчава и гарантира, то противопоставя синдикати на работодателски организации“, коментира още народният представител.Той подчерта, че сме свидетели на протести в МВР заради унизителните условия на работа на служителите – липса на диалог и разбиране от страна на министъра. „Подобно е положението и в Министерството на отбраната – хаос около проектите за модернизация на българската армия. Опит да се разпалва война между институциите - поправките в закона за отбрана и въоръжени сили, които ограничават правомощията на българския президент и правят опит да се политизира армията“, уточни зам.-председателят на левицата. Той е на мнение и че се противопоставя група български пенсионери на друга. „Тези 100 дни върнаха омразата, конфронтацията и разделението в българското общество такова, каквото го бяхме забравили от 90-те години. Непрекъснато разговорът се свеждаше до миналото и то се използва само, за да се чертаят разделителни линии. Едно пропиляно и загубено време за България“, категоричен е Бойчев. Според него не е бил поставен нито един от важните проблеми на българските граждани – бедност, растящо неравенство, демографска катастрофа, гарантиране сигурността на всеки български гражданин, борба с престъпността и корупцията, модерно и достъпно образование и здравеопазване.„Тези 100 дни на кабинета на Борисов доказаха, че ГЕРБ предпочитат силата пред демокрацията - правото на силния пред закона. Суджукът за малцина, вместо хляб за всички“, каза още той. Жельо Бойчев подчерта, че България има и заслужава друг тип бъдеще и друг тип перспектива. „Това заслужават и всички милиони български граждани, които останаха и не напуснаха страната. От БСП искаме да им кажем, че има смисъл да останат и да се борят. Ние протягаме ръка към всеки, решил, че битката за България не е изгубена“, заключи Жельо Бойчев. ", "date": "2017.08.08", "title": "Жельо Бойчев: 100-те дни на Борисов са пропиляно време за България"}
{"url": "https://offnews.bg/leka-atletika/nemska-atletka-lizhe-bateria-predi-start-662365.html", "text": "Странен \"допинг\" си прилага германската спринтьорка Джина Люкенкемпер, която участва на световното първенство в Лондон.Преди да застане на стартовото блокче тя облизва с език батерия от 9 волта, което я активира. Ритуалът й си има логично обяснение и е свързан с активизирането на нервната система, а оттам и на стартовата реакция.Методът е познат като електростимулация и се извършва и в клинични условия, но на пистата и батерията върши работа.\"Работя с треньор, който познава добре нервната система. Връзката между рецепторите на езика и мозъка е невероятна.Затова преди всеки старт облизвам батерия от 9 волта\", разказа германката, която показа положителния ефект от своя ритуал, като спечели квалификационната си серия с 10,95 секунди, но след това отпадна на полуфиналите.", "date": "2017.08.08", "title": "Немска атлетка лиже батерия преди старт"}
{"url": "https://offnews.bg/sviat/putin-se-poiavi-na-fasadata-na-tramp-soho-v-niu-jork-662346.html", "text": "Образ на руския президент Владимир Путин, усмихващ се на фона на националния трикольор, бе прожектиран вчера върху фасадата на хотел \"Тръмп СоХо\" в нюйоркския квартал Манхатън. Това съобщи днес новинарският сайт \"Бизнес инсайдър\", цитиран от ТАСС и БТА.Путин бе изобразен, вдигнал палец в знак на одобрение. Върху руското знаме се четеше надпис на английски: \"Радвам се да помогна, брато\".\"Бизнес инсайдър\" не информира кой е организирал тази акция.Според сайта по време на проявата пред 46-етажния небостъргач били забелязани група хора с военни униформи и червени бейзболни шапки на главите. Единият е държал руско знаме.Американски медии и част от политическия елит неведнъж обвиниха Русия, че се е намесила в президентските избори в САЩ през 2016 г., спечелени от Доналд Тръмп. Москва отрича обвиненията, но междувременно те станаха популярна тема, обсъждана в различни американски шоупрограми и хумористични спектакли, отбелязва ТАСС.", "date": "2017.08.08", "title": "Путин се появи на фасадата на Тръмп СоХо в Ню Йорк"}
{"url": "https://offnews.bg/112/zadarzhaha-mazh-za-iznasilvane-vav-varna-662349.html", "text": "Жена на средна възраст е била изнасилена тази сутрин на варненската улица „Струга”, съобщиха от ОДМВР - Варна.10 души са били привикани в полицията във връзка с престъплението, като един е бил арестуван.Сигналът за деянието е подаден в 6:30 часа.Тя е дала описание на извършителя.Работата по случая продължава.", "date": "2017.08.08", "title": "Задържаха мъж за изнасилване във Варна"}
{"url": "https://offnews.bg/futbol/koutinio-vse-po-blizo-do-barselona-662345.html", "text": "Филипе Коутиньо до часове ще парафира договор с Барселона, пишат всички медии в Испания. Футболистът на Ливърпул е най-голямата цел на каталунците през лятото и може би те наистина ще успеят в намеренията си.Изданията \"Спорт\" и \"Марка\" твърдят, че Барса е изпратил за втори път делегация до Ливърпул днес, която отива с единствената мисия да уточни всички детайли по сделката за 25-годишния бразилец.Дотук през лятото Барса взе само двама нови играчи. Единият бе собственият юноша Жерар Деулофеу, при когото бе активирана откупна клауза на стойност 12 милиона евро. Другият – Нелсон Семедо дойде от Бенфика срещу 30 милиона евро.В същото време каталунците загубиха един от най-бляскавите си футболисти и член на знаменитото трио МСН – Неймар, който пое към Пари Сен Жермен за рекордните 222 милиона евро.Повече от сигурно е, че Барселона иска да запълни бързо пробойната, като привлече нов именит играч. Затова следващите часове ще бъдат от ключово значение, а в тях клубът ще отправи финалната си оферта – 90 милиона евро плюс бонуси.Според вестник \"Спорт\" американските собственици на Ливърпул - \"Фенуей Спортс Груп\" са дали благословията си, но трансферът среща яростен отпор от мениджъра на отбора Юрген Клоп.", "date": "2017.08.08", "title": "Коутиньо все по-близо до Барселона"}
{"url": "https://offnews.bg/kultura/pochina-aktiorat-izigral-godzila-v-klasikata-ot-1954-g-662341.html", "text": "Хуру Накаджима, който изигра Годзила в оригиналната класика от 1954 г., почина на 88 години в понеделник от пневмония, съобщи днес дъщеря му Соно Накаджима, цитирана от АP.Филмът, който вдъхнови множество холивудски режисьори, докосна следвоенна Япония – единствената нация в света, която пострада от атомните бомби в Хирошима и Нагасаки в последните дни на Втората световна война.„Ролята ми беше голяма и сложна, тъй като се обръщах към универсалните човешки проблеми“, споделя Накаджими.За да вдъхне живот на Годзила, Хуру ходил неколкократно в зоологическата градина, за да наблюдава големите животни и движенията им.\"Ако Годзила не може да ходи правилно, това не е нищо друго освен чудно шоу\", каза Накаджима в интервю през 2014 година. Разказва, че в гумения костюм, който носил, било толкова топло, особено под светлините на прожекторите, че потта, която попивал в ризата си, можела да напълни половин кофа.Въпреки че последните филми \"Годзила\" използват компютърна графика, последният филм за гигантското чудовище, издадена миналата година, се върна към използването на актьори - Мансай Номура, специалист в традиционния театър на Киогън. Неговите движения били дублирани на екрана чрез технологията \"улавяне на движението\".", "date": "2017.08.08", "title": "Почина актьорът, изиграл Годзила в класиката от 1954 г."}
{"url": "https://offnews.bg/sviat/osadiha-frenski-aktivist-pomognal-na-bezhantci-662356.html", "text": "Френският земевладелец активист Седрик Еру беше осъден на четири месеца условно за подпомагане на нелегални мигранти. Еру, който е производител на маслини и член на асоциация за оказване на помощ на мигрантите, беше арестуван няколко пъти през последната година заради помощта, която оказва на нелегални мигранти, опитващи да влязат във Франция. \"Ролята на гражданина в една демокрация е да действа, когато държавата изнемогва\", заяви Еру при пристигането си в апелативния съд в град Екс ан Прованс.Пред съда той беше посрещнат от трийсетина активисти.Прокуратурата поиска осем месеца условно за Еру.\"Това е предупредителна присъда\", заяви председателят на съда, цитиран от Франс прес и БТА.На първа инстанция Еру бе осъден условно на 3000 евро глоба, защото през 2016 г. е взел на стоп мигранти от италианската страна на границата. Апелативният съд му наложи и глоба от 1000 евро за незаконно използване на сграда, в която настанил петдесетина еритрейци.", "date": "2017.08.08", "title": "Осъдиха френски активист, помогнал на бежанци"}
{"url": "https://offnews.bg/futbol/barselona-bavi-zhaltata-kartata-na-nejmar-662361.html", "text": "Барселона прибра чека от ПСЖ за 222 милиона евро, но все още не е дал зелена светлина на испанската федерация да изпрати сертификата за международен трансфер на бразилеца Неймар във Франция.В понеделник вечер в офисите на френската федерация чакаха до късно заветния документ, но той така и не пристигна.Според източници, близки до испанската федерация, причината е, че шефовете на Барселона все още не са им дали разрешение да го пратят.Възможните хипотези за поведението им не са много. В каталунската столица или искат да си уредят напълно сметките с парижани, или пък ще използват всички законни процедурни хватки, за да бавят изпращането на документа.От Барселона разполагат с 15 дни, за да пратят сертификата или да скъсат чека.На Неймар може да бъде издаден и служебен сертификат от ФИФА, но процедурата ще отнеме повече време, отколкото да се изчака хитруването на Барселона да свърши.Забавянето едва ли притеснява Неймар, който нае яхта с приятели на Сен Тропе и си прекарва чудесно времето извън футбола.", "date": "2017.08.08", "title": "Барселона бави жълтата картата на Неймар"}
{"url": "https://offnews.bg/politika/pravosadnoto-ministerstvo-shte-ulesniava-davaneto-na-grazhdanstvo-662360.html", "text": "Министерството на правосъдието е изготвило промени в наредбата за прилагане на закона за българското гражданство, с които ще се облекчи процедурата. Това съобщиха от пресцентъра на Министерството на правосъдието. От кандидатите за българско гражданство няма се изисква удостоверение от Министерството на вътрешните работи за разрешено постоянно или дългосрочно пребиваване в България, както и документ, удостоверяващ внасянето на задължителните осигурителни вноски, е записано в промените, които бяха публикувани за обществено обсъждане.В тях се предвижда също, ако промяната на имената на кандидата е извършена поради сключен граждански брак с български гражданин на територията на страната, кандидатът няма да представя и документ, удостоверяващ промяната на имената. Предвидено е още да отпадне изискването кандидатите да предоставят удостоверение за сключен граждански брак, когато бракът е сключен с български гражданин на територията на България.За обстоятелствата, за които отпада изискването за представяне на документи, ще се извършва служебна проверка от дирекция „Българско гражданство“ в Национална база данни „Население“, поддържана от Министерството на регионалното развитие и благоустройството, както и в съответните бази данни, поддържани от дирекция „Миграция“ в Министерството на вътрешните работи и от Националната агенция за приходите.Създават се и нови правила за приемането и регистрирането на молбите на кандидатите, според които интервюто с молителя се провежда при подаването на документите. По този начин ще се преодолее необосновано отлагане на провеждането на интервюто, което към момента се насрочва за почти година след подаването на документите.Предвидено е неприключилите процедури по вече подадените и регистрирани молби и предложения, за които са насрочени дати и часове за интервю, да се довършват по досегашните условия и ред.Текстовете привеждат Наредбата в съответствие със Закона за българското гражданство и оптимизиране на производството за промяна на българското гражданство чрез създаването на условия за спазване на законоустановените срокове за провеждането му, уточняват от правосъдното министерство.", "date": "2017.08.08", "title": "Правосъдното министерство ще улеснява даването на гражданство"}
{"url": "https://offnews.bg/ikonomika/gost-na-simeon-ii-se-oplaka-ot-polet-na-bulgaria-air-662343.html", "text": "Гост на цар Симеон Втори и царица Маргарита, долетял от Мадрид с полет на националния превозвач \"България ер\", за да гостува на семейството през уикенда, написа гневен разказ за пътуването си с авиокомпанията.Писмото на българина бе публикувано на официалния сайт на Симеон Сакскобургготски с уточнението, че потърпевши са всички пасажери от същия полет. То е озаглавено \"Поредни закъснения и лъжи от страна на Националния превозвач или пътеписа на един изстрадал пътник\".По-надолу е публикуван и самият разказ:\"Поредни закъснения и лъжи от страна на Националния превозвач или пътеписа на един изстрадал пътник.Вече месеци от както проблемите с националния превозвач България Ер стават ежедневие.Почти няма полет, който да премине безпроблемно. И то въпреки, че държавата уж се намеси и разпореди проверки.Последният такъв случай (последен поне за мен) е полетът FB472 Мадрид–София, който трябваше да кацне в София малко преди полунощ в събота. Да… ама не.Още на летището в Мадрид стана ясно, че ще има забавяне, но никой не подозираше колко драматично ще е цялото това пътуване. Бидейки на борда на самолета, с огромно закъснение бе оповестено, и то след като пътниците започнаха да негодуват, че полетът се забавя заради… температурите вън. ОК, това е възможно по принцип, но нито вече бе толкова горещо – говорим за 22 ч, нито пък пистата в Мадрид е къса, за да усложни излитането. А и около нас самолетите на други компании излитаха.Все пак излетяхме. Вместо да се кацне в София, както казах около полунощ… кацнахме около 3 нощес. Уморени, раздразнени, полетът бе тежък, защото и самолетът бе неудобен, стар и най-вече -т есен. Но поне пристигнахме. И тогава… Оказа се, че багажът на всички пътници изобщо не е бил натоварен. Самолетът се оказва пълен с друг товар. Явно платен по-скъпо от нашия! Дали International Air Transport Association (IATA) не би следвало да наложи една сериозна и заслужена глоба за тази измама? Подигравка. Поредна подигравка. А в цената на нашите билети багажът, разбира се, си стоеше. След като пътниците научихме това, няма да казвам каква врява се вдигна и то с право. Пасажерите бяха предимно чужденци, дошли на почивка или по работа в София – страхотно първо впечатление!Тук дойде ред на новото обяснение от страна на \"България ер\": Спокойно, утре багажът Ви ще дойде с полета от Мадрид, и ние, за наша сметка, ще Ви го доставим до посочени от Вас адреси.Това отне още 1 час престой на летището, където трябваше да опишем адрес за доставката на багажа, а и самия багаж. И така до сутринта.Но ако си мислите, че това е краят – май не познавате БГ Ер – неделният полет е от малък самолет – Ембраер, който НЕ може да бъде натоварен с багаж извън този, който си има редовно. И те това отлично са го знаели, когато ни излъгаха, че още в неделя ще сме си получили багажа. Нагла лъжа, която уви, ще остане безнаказана.И какво следва – ново обещание – багажът Ви идва …. ама във ВТОРНИК. Понеделник полети няма. Значи 3 дни, ако и тогава не се случи нещо, може би ще си получим багаж. Аз вече не вярвам.И знаете ли какво – аз съм българин, някак съм свикнал такива монополисти, останали с мисленето си, че са още по времето на Соца, компании, които нямат и капка въображение или усещане, че трябва да се грижат за пътниците си. Но сега се борим за туристи – чужденци, свикнали на друго отношение. Какво им е първото впечатление от България? Когато летят с „националния ни превозвач” – това е. Лошо. Отвратително дори. И само си представете сега тези хора, които 3 дни ще са без никакъв багаж, какво ще кажат за България после? И дали ще се върнат те или пък ще посъветват другиго да дойде. Няма. Най-малкото, което БГ ер трябваше да стори, е да компенсира всеки един пътник, особено тези, които не са от тук, за това, че ще трябва да си купуват неща от първа необходимост.И понеже така или иначе съм почнал – летя често. Налага ми се. И от както съществува тази компания, знаете ли какво забелязвам – менюто им е едно и също. Един и същи сандвич, а в бизнес класата – риба или пиле. Без никаква промяна там. Виното пък се носи в чаша, без човек да може дори да види от какво е налято. Обслужването на персонала – не на нивото на такъв авиопревозвач. От 3-часов полет, 2 часа те си говорят в стаичката и ако случайно се досетят, че са на работа, проверяват дали някой пътник не е умрял от скука, теснотия.А от скоро и една дъщерна компания на БГ ер взима част от полетите на компанията майка – БулЕър. Компания със самолети на възраст и рециклирани, тесни до безобразие. Особено за по-дългите полети са мъчение за всеки по-висок от 165 см!И докато все още очаквам багажа си и гледам новините, виждам, че остават по-малко от 5 месеца до българското председателство на ЕС. Драмата около НДК е водеща все още на моменти. Но дали само това е важното. Много ми е интересно как ще се рекламира България с такъв национален превозвач като \"България Ер\"? Шест месеца тук ще пътуват много и много хора, които досега не са имали сблъсъкът с такъв монополист с държание от времето на тежкия социализъм. Колебая се дали да помоля министър Павлова да препоръчват да НЕ се пътува с този оператор. Хубаво е, че днес вече имаме множество low cost компании, които оперират тук. Компании с в пъти по-добро обслужване от това на България Ер!”От авиокомпания \"България ер\" обясниха пред OFFNews, че затрудненията са създадени по независещи от превозвача причини. Оттам посочиха, че полетът е закъснял с 55 минути.\"С оглед сигурността на пътниците и заради високите температури на летището в Мадрид, за да се гарантира безопасният полет, командирът е взел решение багажите на пасажерите от полет FB472 да бъдат извозени с друг полет, което е задължителна процедура за сигурност в такива ситуации. Багажите на пътниците се изпращат към тях поетапно и Ви уверяваме, че всеки пасажер ще получи своя. Разбираме недоволството на пътниците, но е наш ангажимент и приоритет номер 1 да гарантираме тяхната сигурност!\", допълват от \"България ер\".\"Молим колегите от медиите при отразяване на случая да взимат предвид и информират за двете гледни точки, както изисква журналистическата етика, както и да декларират при наличие на конфликт на интереси\", допълват от компанията.", "date": "2017.08.08", "title": "Гост на Симеон II се оплака от полет на Bulgaria Air"}
{"url": "https://offnews.bg/112/ottcepiha-bul-aleksandar-malinov-zaradi-granata-662322.html", "text": "Столичният бул. \"Александър Малинов\" е отцепен, заради открита граната, съобщиха от МВР.Според подадения сигнал става въпрос за открит боеприпас в близост до магазин \"Хит\" в квартал \"Младост\". Сигналът е получен малко след 10.00 часа.В момента се извършва проверка, а движението в района е спряно. По-късно стана ясно, че гранатата е обезвредена. За момента не е ясно как тя е попаднала в тревата площ в близост до автокъща. По случая е образувано досъдебно производство. Гранатата е открита от служители на столичното озеленяване. Движението по булеварда е възстановено и се извършва нормално.", "date": "2017.08.08", "title": "Отцепиха бул. \"Александър Малинов\" заради граната"}
{"url": "https://offnews.bg/futbol/nov-rekord-za-real-ili-vtora-superkupa-za-iunajted-662323.html", "text": "Реал Мадрид ще се опита да запише нов рекорд в историята си, изправяйки се в двубой срещу Манчестър Юнайтед в двубой за Суперкупата на Европа на Стадион \"Филип II\" в Скопие тази вечер от 21:45.След като стана първият отбор, който печели в две поредни години Шампионската лига, тази вечер \"белия балет\" ще атакува постижението на Милан от 1989 и 1990 година и да стане вторият тим с две поредни титли от тази надпревара.Манчестър Юнайтед пък от своя страна е вдигал този трофей само веднъж досега, като на два пъти губи във финалния двубой.Този мач ще бъде специален за мениджъра на \"червените дяволи\" Жозе Моуриньо, който освен, че ще се изправи срещу бившия си клуб, ще стане и първият треньор, който ще участва на финал за Суперкупата на Европа с трети различен отбор.В контрола между звездните единайсеторки, играна по-рано през лятото, \"червените дяволи\" се наложиха след изпълнения на дузпи, като в редовното време двубоят завърши без да бъде излъчен победител - при резултат 1:1.Кристиано Роналдо все пак може и да вземе участие в мача, като въпреки появилата се информация, съгласно която той няма да бъде на разположение на Зинедин Зидан за сблъсъка, мегазвездата на \"белите\" отпътува с тима за Скопие вчера.В състава на Юнайтед проблемите са в защита, където и двамата централни бранители - Ерик Байи и Фил Джоунс са наказани за този мач, което означава, че дебют ще направи новата покупка Виктор Линдельоф, който ще си партнира с Крис Смолинг. Люк Шоу, Маркос Рохо и Ашли Йънг също ще пропуснат мача заради контузии.Реал: Навас, Карвахал, Рамос, Варан, Марсело, Каземиро, Модрич, Кроос, Асенсио, Бензема, ИскоМанчестър: Де Хеа, Валенсия, Линдельоф, Смолинг, Блинд, Ерера, Матич, Погба, Мхитарян, Рашфорд, Лукаку", "date": "2017.08.08", "title": "Нов рекорд за Реал, или втора Суперкупа за Юнайтед"}
{"url": "https://offnews.bg/obshtestvo/shefkata-na-gerb-pernik-vzela-obshtinska-detska-gradina-i-ia-napravila-662317.html", "text": "Фирмата на председателя на групата общински съветници от ПП ГЕРБ Румяна Гьорева е взела общинска детска градина в града и я е превърнала в частна, съобщава бТВ. Заради това в града се готви протест от родители в пернишкия квартал „Могиличе” . Родителите твърдят, че единствената детска градина в квартала е била разделена на общинска и частна. Това е станало с решение на Общинския съвет в миньорския град, което е в полза на фирмата на председателя на групата на ГЕРБ Румяна Гьорева. - в момента половината сграда е реновирана, а другата се руши.На 19 януари т.г. местният парламент решил половината сграда да бъде дадена под наем. Получила я фирмата на Снежана Гьорева, създадена две седмици по-рано. Директорът на общинската детска градина (подчинен на кмета Вяра Церовска, също от ГЕРБ) дала писмено съгласие са съжителството на двете заведения, без да се допита до родителите дали ще се създаде напрежение.„Изкарват нашите деца за 3 месеца от детската градина за ремонтни дейности, които не ни касаят”, оплака се Симона, която е една от организатопрките на протеста и допълни, че обещанията за смяна на дограмата и в общинската част останали неспазени. По същия начин стои и въпросът с останалите ремонти, които трябвало да се финансират с наема.„В държавата има правила, има институции, които отговарят за конфликта на интереси”, заяви Евелина Любомирова от дирекция „Образование” в Община Перник. Тя категорично отрече информациите, че частната детска градина е ремонтирана с общински пари и подчерта, че „ще се предприемат мерки и другата част да бъде така добре изглеждаща”. По думите й там и до момента са правени ремонти.Румяна Гьорева е отказала да коментира казуса пред bTV с мотива, че не извършва нищо нередно. Тя заяви, че частната й детска градина е в помещения на общинската, които не се използват отдавна и видя политически мотив в протеста.Румяна Гьорева е зам.-председател на Общински съвет- Перник, председател на групата общински съветници от ПП ГЕРБ, председател на Постоянна комисия „Образование, наука, култура и вероизповедания” и член на Постоянни комисии „Общинска собственост, концесии, приватизация и следприватизационен контрол” и „Транспорт, обществен ред, сигурност и паркинги”.Общинският съветник Румяна Гьорева провежда приемен ден.", "date": "2017.08.08", "title": "Шефката на ГЕРБ-Перник взела общинска детска градина и я направила частна"}
{"url": "https://offnews.bg/tehnologii/detcata-triabva-da-prekarvat-poveche-vreme-onlajn-tvardi-bivsh-shef-o-662321.html", "text": "Родителите трябва да насърчават децата да прекарват повече време онлайн, за да \"спасят страната\" от актуалните заплахи пред нея, заяви бившият шеф от британското разузнаване Робърт Ханиган, цитиран от медиите.През 2014-2017 Ханиган е оглавявал британската Правителствена информационна централа (Government Communications Headquarters/GCHQ) - организация, която работи в сферата на сигурността и разузнаването, предоставяйки информация на правителството и армията. В предмета ѝ на дейност е и IT сигурността.Според Ханиган Великобритания се бори усилено да е в крак с достиженията на своите конкуренти по отношение на кибер сектора. Той смята, че родителите не трябва да изпитват вина, ако тийнейджърите се застояват с часове пред компютъра по време на лятната си ваканция.\"Схващането, че времето онлайн или пред монитора е загубено, трябва да се промени\", казва той. Много специалисти предупреждават, че децата не бива да прекарват твърде дълго време пред компютъра, защото така губят ценно време за социални контакти, спорт, добиване на знания и игри.Думите на Ханиган идват след обръщение на британския комисар по въпросите на децата, който призова родителите да ограничат стоенето на подрастващите пред мониторите по време на лятната ваканция.В задочен отговор на думите на комисаря, Ханиган казва: \"Ако отделяте твърде много време от ваканцията си в опит да отделите детето от компютъра или други електронни устройства, не се отчайвайте. Вашето лошо родителство може да спаси нацията.\" Според него децата имат нужда да опознаят дигиталния свят точно толкова, колкото и физическия. Това ще им помогне да помогнат не само на страната си, но и да развият умения, необходими за бъдещето им.\"Тази държава има отчаяна нужда от инженери и компютърни специалисти и дори в момента ѝ липсват кибер умения, да не говорим за след 20 години. Често сме много след конкурентите си\", добавя той. Според него родителите също трябва да наваксат с компютърните си умения и дори ги съветва да си куят Raspberry Pi - малък компютър, на който родител и дете могат по забавен и достъпен начин може да научат основите на програмирането.", "date": "2017.08.08", "title": "Децата трябва да прекарват повече време онлайн, твърди бивш шеф от службите на Острова"}
{"url": "https://offnews.bg/futbol/nov-post-za-antonio-vutov-v-levski-prevodach-662326.html", "text": "От Левски ще назначат преводач на Делио Роси, тъй като че 57-годишният специалист, който е роден в Римини, не говори английски, пише вестник \"Тема спорт\".До тогава обаче на \"Герена\" се надяват в първите дни на съотборниците си да помага талантът Антонио Вутов, който да предава изискванията на Роси.Офанзивният халф бе продаден от сините в началото на 2014 година на Удинезе. След това на Апенините той игра и за Козенца и Лече.В тима италиански знаят още Серджиу Буш - румънецът носи 6 месеца екипа на Салернитана, както и Габриел Обертан. Днес Роси трябва да направи първа тренировка начело на сините.Утре пък \"сините\" ще играят контрола срещу новака във Втора лига Сливнишки герой. Двубоят ще бъде дебютен за италианския специалист.Проверката е съгласувана с Роси, който вчера пристигна в София, а всички желаещи да наблюдават мача на живо ще могат да влязат в Сектор \"А\" на съоръжението.", "date": "2017.08.08", "title": "Нов пост за Антонио Вутов в Левски - преводач"}
{"url": "https://offnews.bg/politika/shto-e-to-evropejska-agentcia-i-zashto-dosega-niamashe-sedalishte-u-na-662328.html", "text": "Що е то европейска агенция и защо досега нямаше седалище у нас?Агенциите на ЕС са самостоятелни юридически лица, не са част от институциите и са създадени, за да изпълняват възложените им задачи, основани на общностното право. Агенциите на ЕС биват няколко вида – децентрализирани, агенции по обща сигурност и отбрана, изпълнителни агенции, агенции по Евроатом, други агенции.Тези, които са важни в случая са т.нар. „децентрализирани агенции“, подробно ще обясня защо след малко.Децентрализираните агенции се създават за неопределен период от време, разполагат се в различни държави от ЕС, провеждат политиките на ЕС и най-важното – укрепват сътрудничеството между ЕС и националните правителства, както и развиват експертните познания на органите на ЕС и националните такива.Работят в множество области и сфери, като лекарства, храни, околна среда, среда на труд, правосъдие, сигурност, услуги, безопасност на транспорта, образование и прочее. Общо взето, понастоящем изнесените европейски агенции са над тридесет. Разположени са във всички европейски държави. Е, почти във всички.Това е и причината да пиша този текст. Седалища на децентрализирани европейски агенции има в ПОЧТИ всички държави-членове на ЕС. Пак казвам - В ПОЧТИ всички. Няма в Хърватска. Защото Хърватска е член на ЕС от онзи ден. Няма седалище на децентрализирана агенция на ЕС в Кипър. Защото половината Кипър е все още окупирана незаконно от турците и Турция затваря въздушното пространство на Кипър и не позволява свободен и неограничен достъп по въздух до острова.Няма седалище на децентрализирана агенция на ЕС и в България. Защото никой досега не го беше поискал. Да, ще повторя. За сума време преговори и десет години пълноправно членство на България в ЕС нито едно българско правителство, нито един български комисар, нито народни и други представители не се бяха досетили или не бяха посмели да поискат от ЕК, да поставят въпроса пред ЕК, пред Съвета на ЕС, пред филанкишията или пред арменския поп дори.Не знам кое е по-лошо. Да си неук, безотговорен, неграмотен и незаинтересован и да не защитаваш интересите на държавата, която трябва да представляваш или да си мълчиш, защото си „йес мен“. Вие преценете. Всички знаем отговорните лица и партии, водили преговорите за присъединяване към ЕС и управлявали България през това време. Искане за преместване на седалище на съществуваща агенция или създаване на нова така не е направено.Факт. Доказан. Смайващото тук е, че самонареклите се федералисти, крайни либерали, почти евро-талибани, едва ли не, не са обелили дума по темата. Странно, нали? Меко казано.Факт е, също така, че за пръв път този въпрос беше поставен от нас. Не от федералистите, не от либералите, не от останалите празнодумци, а от нас. Българските националисти и патриоти.Защо е важно на българска територия да има седалище на децентрализирана агенция на ЕС? Защо тези десет години са пропилени от изброените по-горе? Защото на първо място, това означава, че в държавата се създават сериозни условия за специализация в съответната сфера. Например – в сферата на ЖП транспорта. Или в тази на лекарствата. Или в сферата на автомобилния транспорт и пътната безопасност.Второ – това е голяма и важна възможност държавата да формулира и преследва важни политики в рамките на съюза. В сферите на транспорта, земеделието, енергетиката, животновъдството и прочее, и прочее. Както правят всички останали държави в съюза. И ако едни партии са ясни, то толкова по-необяснимо е мълчанието на всичките люспи и разните перца и крилца на разните сдс-та, дсб-та, бзнс-та и прочее „еврофанатици“. Май, май – само празни приказки. От празни, неможещи, сламени, неполезни хора.Трето – изграждането на седалище на децентрализирана агенция на ЕС в България ще отвори поне няколко хиляди нови работни места. За специалисти в съответната сфера. Български такива. Говорим за няколко хиляди нови работни места в България. Ако не бъркам средната заплата в тези агенции е от 4500 до 5500 евро. Прочетете отново сумата на възнагражденията. Сега разбирате ли загубата за националната икономика и за поколения българи-специалисти, нанесена от лъже-еврофилите?Добрата новина – при назначаването в подобни органи действат и са в сила правилата на ЕС. И няма да има никакво значение партийната принадлежност, или пристрастия. Има си правила, има си ред, има си конкурси и прочее – който може и знае, ще работи, който не може и не знае – ще учи. Ако иска. Ако не иска – здраве да е.Четвърто – подобно седалище ще има нужда от инфраструктура. Някъде в България. Тази инфраструктура ще обслужва и българските граждани.Пето – седалището ще трябва да се обслужва от хотели, ресторанти, кръчми, места за отдих, таксита, кафенета и прочее, и прочее, и прочее. Отново десетки, вероятно стотици хиляди евро в българската икономика месечно. Проспани. Попитайте някой десен титан на розовите либерали, например Атанас Атанасов, защо трите партии и няколкото коалиции в които се подвизава напоследък не поставиха никога този въпрос.Не го поискаха, дори когато стана ясно, че Обединеното кралство ще напусне ЕС. Дори тогава на никого не му хрумна, че след напускането, ще трябва да бъдат преместени поне две агенции, понастоящем разположени в Обединеното кралство. Европейската агенцията по лекарствата и Европейския банков орган. Никой не сети, само ние. Факт.За проспаното дотук. Важно е какво може да се направи, за да се поправи пропуска и щетата. Европейският банков орган няма как да искаме, ако сме реалисти, неговото място очевидно е във Франкфурт, където е и седалището на Европейската централна банка(ЕЦБ) и е оформено нещо като европейско финансово „сити“. Остана другата – Европейската агенция по лекарствата(ЕМА). Имаме ли интерес от преместването на такава агенция в България?Категоричен.Имаме традиции в тази сфера, имаме производство, както в хуманната, така и във ветеринарната фармация. Отделно, това е един от най-големите световни „бизнеси“. Преместването му в България ще означава разкриване на офиси и представителства на стотици световни фармацевтични компании с целия положителен ефект върху българските хотели, ресторанти и недвижими имоти.Има и сериозно разминаване между доходите, инвестициите, инфраструктурата на Северна и Южна България. Северът беше видимо изоставен в годините и нуждата от голяма и съществена инвестиция в инфраструктура, работни места и нови, високи технологии е належаща. Същевременно, в Северна България са Плевен, с медицинския университет, Русе, с моста, Разград, Търговище, Врабево, място идеално за разполагането на Европейската агенция по лекарствата. Затова направихме това мотивирано предложение.За пръв път поставихме официално този въпрос на професор Огнян Герджиков, в качеството му на служебен министър-председател, в деня, когато се закле сегашният президент на Република България.След това, въпросът българското правителство да поиска седалище на агенция, бе заложен в процеса на преговори за съставяне на правителство между Обединени патриоти и ГЕРБ. В последствие поставихме този въпрос официално в Министерски съвет и на няколко министри. Към днешна дата има гласувано решение на МС да бъде поискано преместването на Европейската агенция по лекарствата и подадени документи от българското правителство за това. За пръв път, след десет години членство на България в ЕС.Чета, че Агенцията по лекарствата била много „апетитна“, че имало много интереси, че нямало да ни я дадат и прочее, и прочее, и прочее. Може. Но беше изключително важно да я поискаме. Защото, ако не бяхме я поискали, със сигурност нямаше да ни я дадат, нали така?При каквото и да било развитие на ситуацията, българското правителство трябва да настоява за седалище на европейска агенция на българска територия. Ако не успее да мотивира и защити искането за преместване на Европейската агенция по лекарствата(ЕМА), пред него има два варианта – да преговаря с държавата, която ще се пребори за ЕМА, например с Франция и да предложи създаването на нова агенция, която може да защити някакъв български интерес на европейско ниво.Например – Европейска агенция по автомобилен транспорт и пътна безопасност. Но за нея – в следващ текст.____", "date": "2017.08.08", "title": "Що е то европейска агенция и защо досега нямаше седалище у нас? *"}
{"url": "https://offnews.bg/zdrave/zashto-e-vazhno-da-merim-kravnoto-na-dvete-ratce-662329.html", "text": "Следващия път, когато проверявате кръвното си налягане, не се изненадвайте, ако Вашият лекар, медицинска сестра или друг доставчик на медицински грижи го измерва два пъти, на всяка ръка. Значителна разлика в налягането, регистрирано в дясната и в лявата ръка, може да сигнализира за проблеми с кръвообращението, които могат да доведат до удар, периферна артериална болест или други сърдечно-съдови проблеми.Британски изследователи са разгледали резултатите от 20 проучвания, при които сеи на двете ръце.Хората, при които се отчита разлика от 15 или повече пункта между показанията на едната и другата ръка са два пъти по-склонни да имат периферна артериална болест - запушени он холестерол артерии в ръцете, краката или други несърдечни части на тялото. Освен това разликата в кръвното налягане между двете ръце увеличава риска от удар или смърт от сърдечно-съдови заболявания, показват резултатите от изследване, публикувани онлайн в The Lancet.Специалистите поясняват, че лекарите и медицинските сестри рядко измерват кръвното налягане и на двете ръце поради липса на време.Измерването на кръвното налягане на двете ръце трябва да бъде част от рутинната медицинска помощ.Защо е важно да следите кръвното налягане и на двете ръце?Ако разликата в показателите на кръвното налягане в дясната и лявата ръка, се разминават само с няколко пункта, няма за какво да се притеснявате. Това е съвсем нормално. Над 10 пункта обаче трябва да внимавате, защото това може да е предвестник за здравословен проблем.При по-младите хора разликите в кръвното налягане могат да се появят, когато мускул или нещо друго компресира артерия, или проблем, който пречи на кръвообращението.При възрастните хора това обикновено се дължи на запушване, възникващо от атеросклероза, процес на запушване на артериите, който е в основата на повечето сърдечни пристъпи, удари, периферна артериална болест и други сърдечно-съдови състояния.Ето няколко съвета, които да ви помогнат, за да може апаратът ви за кръвно налягане да е още по-точен.Седнете тихо за няколко минути на пода.Когато правите измерването, дръжте ръката си така, че лакътят ви да е на нивото на сърцето.Обвийте маншета върху голата кожа на горната част на ръката. Измерете кръвното налягане според инструкциите. Изчакайте минута, след което направете второ измерване. Ако показанията са близки, ги осреднете. Ако не са, направете трета проверка.Повторете процедурата на другата ръка.Ако има значителни разлики в показанията на двете ръце, кажете на лекаря си.", "date": "2017.08.08", "title": "Защо е важно да мерим кръвното на двете ръце"}
{"url": "https://offnews.bg/tenis/grisho-stanah-egoist-no-tova-mi-pomaga-da-postigam-uspehi-662327.html", "text": "Най-добрият ни тенисист Григор Димитров сподели в обширно интервю за \"Sportsnet\", че е направил промени и в живота си извън тениса, като е станал “по-егоистичен”, за да може да се съсредоточи основно върху тренировките, но и да планира ежедневието си така, че да му остане и свободно време., каза Григор пред \"Sportsnet\".", "date": "2017.08.08", "title": "Гришо: Станах егоист, но това ми помага да постигам успехи"}
{"url": "https://offnews.bg/zdrave/unikalna-operatcia-v-pirogov-spasi-mazh-s-razsejki-po-litceto-662335.html", "text": "43- годишен мъж с рак на лицето е спасен с уникална за Югоизточна Европа операция с 3D принтиран индивидуален имплант в „Пирогов”, съобщиха от болницата за спешна помощ. Интервенцияята е продължила над 12 часа. По време на нея в операционната на Неврохирургията на „Пирогов” доц. Николай Янев, д-р Светослав Славков и екипът са отстранили костта и меките тъкани, засегнати от тумора. На тяхно място е реплантиран с микроскопска техника част от фибулата или т. нар. „малък пищял” (дългата тръбеста кост в задната долна част на крака) и е фиксиран към индивидаулно изработения чрез 3D технологията титаниев имплант. Той е направен в Германия.Според лекарите пациентът вече е в добро състояние и е контактен, очаква се да се възстанови напълно.", "date": "2017.08.08", "title": "Уникална операция в Пирогов спаси мъж с разсейки по лицето"}
{"url": "https://offnews.bg/temida/otneha-imushtestvo-za-2-mln-lv-na-amerikanetc-osaden-za-kokain-662332.html", "text": "Комисията за отнемане на незаконно придобито имущество (КОНПИ) e конфискувала в полза на държавата собственост на стойност 2 074 328 лева на американския гражданин Лий Джеси Куинто.Процедурата е стартирана след чуждестранна присъда, която има съответствие по българския Наказателен кодекс. Лий Джеси Куинто е осъден на 240 месеца лишаване от свобода от Областния съд в Маями, Флорида, за разпространение на кокаин, като присъдата му е потвърдена от Апелативния съд на САЩ.КОНПИ отнема на Куинто пет жилищни недвижими имота в центъра на София, автомобил и суми, преминали по банкови сметки.", "date": "2017.08.08", "title": "Отнеха имущество за 2 млн. лв. на американец, осъден за кокаин"}
{"url": "https://offnews.bg/politika/vsichki-po-kazusa-kaliakra-pri-borisov-dnes-662300.html", "text": "Премиерът Бойко Борисов събира днес на среща в Министерски съвет всички заинтересовани страни по казуса \"Комплекс Калиакра\".Поканени са кметове, собственици на имоти, еколози, учени, експерти от Министерство на околната среда и водите. Целта е те заедно да намерят баланс по проекта за интегрирания план на защитените зони в района на Калиакра, информират от \"Дондуков\" 1. Скандалът е \"заложена бомба\", по думите на министър Нено Димов, заради осъдително решение на Съда на ЕС от 14 януари 2016 г.  спрямо страната ни. България е осъдена за нарушение на европейското законодателство заради шест проекта за вятърни генератори и за голф игрище. Те обаче ще продължат да съществуват. Вчера Борисов обяви, че решението на съда на ЕС трябва да се изпълни след разговор с еврокомисаря по околна среда, морско дело и рибарство Кармену Велла. Двамата са се договорили, че българските власти ще определят как да ъде изпълнено това решение. Заповед на министър Нено Димов от края на юли забрани извършване на редица дейности в част от защитената територия \"Комплекс Калиакра\", където има понто-сарматски степи. Това обаче породи протести на земеделци, рибари и представители на туристическия бранш от Крайморска Добруджа, които се страхуват, че така ще загубят поминъка си. Вчера протестиращите благодариха на главния прокурор, заради започнатата проверка на заповедта на министър Димов и обявиха, че няма да присъстват на една маса с природозащитници, които според тях са виновни за проблемите им. От изявлението на Българското дружество за защита на птиците вчера стана ясно, че природозащитниците искат страната ни да изпълни мерките на съда на ЕС за събаряне на \"перките\" и голф игрището. БДЗП посочва, че в осъдителното решение на съда се иска правителството да направи оценка на щетите, нанесени на околната среда от седемте проекта, но такава е изготвена само частично и е включена в проекта за интегриран план за управление на новата защитена зона, чието обсъждане бе провалено от протестите. ", "date": "2017.08.08", "title": "Всички по казуса Калиакра при Борисов днес"}
{"url": "https://offnews.bg/analizi-i-komentari/parlamentarniat-sezon-nadmennost-i-problematichni-za-pravata-na-grazh-662302.html", "text": "Първата сесия на новоизбраното 44-то Народно събрание премина при драстично неспазване на влезлите в сила през ноември 2016 г. изменения и допълнения в Закона за нормативните актове (ЗНА), които създадоха по-сериозни задължения, свързани с предварителна оценка на въздействието при изготвяне на проектите на закони, постановления и наредби, с прозрачност на документите и с общественото им обсъждане в по-дълъг от досегашния срок.Законопроектите се обсъждат във водещата парламентарна комисия не повече от четиринадесет, а понякога – само два дни след внасянето им, т.е. без да бъде изчакан дори формално 30-дневният срок за общественото им обсъждане, предвиден в ЗНА. Отделен е въпросът, че в този период не е известен нито един случай на обявено публично обществено обсъждане на парламентарна законодателна инициатива извън участието в парламентарни комисии по собствена инициатива на заинтересованите. По отношение спазването на ЗНА родните законодатели са много далеч от практиката на изпълнителната власт, която все пак полага значителни усилия за актуалното поддържане на сайта www.strategy.bg.Това отношение на законодателите може да се определи като нещо повече от обикновена надменност спрямо гражданите, които са ги избрали. То е не само неподобаващо за избраници към избирателите им, но представлява демонстративно пренебрежение към конституционно гарантирания принцип, според който властта произтича от народа. Това е така, тъй като предвиденото със ЗНА участие на гражданите в процеса на обсъждането на проектите за закони е свързано с възможността им да упражняват властта „непосредствено и чрез органите“, предвидени в Конституцията, както гласи разпоредбата на чл.1, ал.2 от основния закон.По-обезпокоителното е, че такова отношение обикновено върви ръка за ръка с преклонението към партийния воевода вместо с уважението към закона и гражданите, присъщи на правовата държава и демокрацията. Дано не сме забравили, че задъханото претупване на закони е характерно за парламентите от втората половина на 40-те години, които в извънреден порядък отнемат собственост, права и чест от цели прослойки граждани, за да задоволят мечтите на тираничен режим, направляван отдалеч.Измежду внесените от народни представители законопроекти през първата половина на 2017 г. особено притеснителни са промените в три важни закони, които бяха шеметно прокарани през парламентарните зали. Единият бе за изменение и допълнение в Административнопроцесуалния кодекс (АПК), с който се увеличават десетки пъти таксите за касационно обжалване, другият – за промени в Закона за опазване на околната среда (ЗООС), с който се премахна цяла съдебна инстанция при обжалване на оценка на въздействието върху околната среда (ОВОС) на най-мащабните проекти, а третият – за изменение и допълнение в Закона за съдебната власт (ЗСВ). Между тези три законопроекта има както разлики, така и прилики, които е добре да припомним.Промените в отделните закониС промените в АПК се предвижда драстично увеличение на държавните такси по жалби пред втората съдебна инстанция. Така се създават условия за преграждане на пътя към тази инстанция основно за граждани и обществени организации в случаите, когато решения на правителството или други институции в системата на изпълнителната власт или извън нея засягат техни права и законни интереси. Така се подкопава една от основните функции на правото, което е предназначено да даде на икономически и социално по-слабите членове на обществото инструмент, чрез който да търсят защита от беззаконието и произвола на силните, включително на упражняващите държавната власт. Така ограничаването на пътя за тази защита допринася единствено за павиране на безправието.Забележително е, че единственият мотив за осъществяване на тази дълбоко засягаща правата на гражданите промяна се изчерпва със сухата констатация, че „това ще доведе до увеличаване на приходите на Върховния административен съд и административните съдилища“. Разглеждането на съда като някакво частно предприятие, предназначено да реализира печалба, вместо да осъществява правосъдие, едва ли заслужава коментар. Липсва анализ на съотношението между такси и доходи през годините, отговор на въпроса дали то се запазва според вносителите и ако не – на какво се дължи това и какви цели, отделно от заявеното обогатяване на съдилищата, се преследват със законопроекта.Проблематични са и предлаганите изменения, според които съдебният състав ще решава самостоятелно и без критерии дали да обявява открито съдебно заседание или да си разгледа делото без участие на страните и състезание между тях (след като жалбоподателят е внесъл такса от например 450 лв.). Също така се предлага електронно известяване на страните и свидетелите по дела, без да е създадена гаранция за честното му прилагане и без да е пояснено, какво налага гражданите, заради чието благо съществува държавата, да бъдат подлагани на полицейщината да ползват принудително електронна комуникация или да им се връчват съобщения по улицата, без да е уредено как ще се документира това.Изобщо представата за човека и гражданина като свободно същество очевидно не е доминираща в тези промени. Създава се и обща уредба на т.нар. „мълчаливо съгласие“, без да се държи сметка за случаите, в които то може да бъде насочено срещу правата на другите.С промените в ЗООС се преследва ясна цел – да се даде предимство за инвеститорите на т.нар. „обекти от национално значение“, определяни по усмотрението на правителството, пред правото на гражданите на здравословна околна среда, като се премахне втората съдебна инстанция по обжалването на ОВОС. Текстовете са предложени без всякакъв анализ на въздействието, като е премълчан доста обезпокоителният опит, натрупан през годините. Така например не е подложено на анализ решението на петчленен състав на ВАС, с което през 2013 г. бе окончателно отменено решение за одобряване на ОВОС на един от тези „обекти от национално значение“ – Националното хранилище за радиоактивни отпадъци. С това решение бяха установени многобройни и съществени нарушения на закона, свързани със засягане на здравето на хората и отговорността пред бъдещите поколения. Въпреки дадените от двата състава на ВАС указания, министърът на околната среда и водите упорито внесе същия ОВОС, а обжалването му е текущо в съда. Ето за какви случаи е предназначено премахването на касационната инстанция по административни дела, свързани с ОВОС.Промените в ЗСВ нашумяха най-вече с ограничаването на източниците за финансиране на сдруженията на съдиите. Никой не обясни в този дебат на какво основание се приема разширително тълкуване на Европейската конвенция за правата на човека, която позволява ограничения само спрямо сдруженията на военнослужещи, полицията и държавни служители. Това предложение бе оттеглено, но останаха текстове, представляващи несъмнена намеса в независимостта на съдиите, включително широка възможност да бъдат отстранявани от длъжност по инициатива на главния прокурор при обвинение в какво да е престъпление от общ характер, повдигнато от негов подчинен.Общото между проблематичните законопроектиОбщото между трите законопроекта е, че представляват удар по независимата съдебна система. В първите два той е във формата на ограничаване на правото на гражданите, гражданските организации и бизнеса да обжалват административните решения и други актове, които ги засягат. Във втория е чрез отслабването на защитата на независимостта на съдията.Втората връзка между трите законопроекта, която може да се види, е в техния корупционен потенциал. Правото на гражданите и юридическите лица да обжалват актовете на властта, които ги засягат, е основното средство за противодействие на държавния произвол чрез контрол за законност. Прокуратурата формално притежава правомощията да задейства такова дело, но е добре известно, че ги упражнява в символичен брой случаи. Тоест резултатът от замисляната „реформа“ е, че гражданите и организаците ще бъдат възпрепятствани от правото да потърсят защита – от една страна, а от друга страна, ще бъде осуетен най-естественият способ за ограничаване на корупцията и лошото управление както в администрацията, така и по високите етажи на властта.Едва ли налага да обясняваме в детайли как намесването чрез промените в ЗСВ в статута на независимите съдии, които правораздават и чиито именно решения са спирачката за незаконни актове и действия на изпълнителната власт, може да доведе до отслабване на тази спирачка.На фона на тези потенциално генериращи корупция законопроекти новият опит за закон срещу корупцията се явява слаба утеха. Още повече, че започването отначало на дейностите по превенция на корупцията, започнали преди 17 години, създава опасение, че всъщност се връщаме с близо две десетилетия назад. Дали и кога ще се постигне стандартът, който Сметната палата разви в периода 2000 – 2007 г. по повод декларациите на имуществото, доходите и др. на висшите държавни служител, след като вече друга институция ще се занимава с тази дейност, е неясно. Отделен коментар заслужава похватът да се съсредоточи голям обем репресивна власт в ръцете на новосъздаден държавен орган.Законите за изменение и допълнение на ЗООС и ЗСВ бяха гласувани на второ четене и неправителствени организации поискаха вето от президента. Проектът за АПК ще се разглежда на второ четене в есенната сесия.В заключение може да се каже, че след знойното лято идва тежка есен, в която предстои борба за запазване на демократичните достижения. Началото на сегашното управление оставя съмнението, че замислите не са чисти, а помислите са потайни. Остава надеждата, че желанието на хората за справедливост и традиционното недоверие към тираничния нрав в управлението ще спасят страната от изпадането от законността, което други близки нам по съдба европейски народи виждаме, че не успяват да възпрат._____", "date": "2017.08.08", "title": "Парламентарният сезон: Надменност и проблематични за правата на гражданите законопроекти *"}
{"url": "https://offnews.bg/obshtestvo/vremeto-vav-vtornik-zhega-i-kratki-prevaliavania-sled-obiad-662301.html", "text": "Времето днес отново ще бъде слънчево и горещо, а след обяд на места се очаква да превали. Очакваните максимални ще са между 33° и 38°.Главно в западната част на страната след обяд ще се образува купесто-дъждовна облачност и на отделни места ще има краткотрайни валежи, придружени с гръмотевици. Ще има условия и за градушки. Край морето ще бъде по-прохладно - там ще духа умерен вятър, като температурите ще бъдат около 31-34°. Температурата на морската вода е 26-28°.Над планините ще е предимно слънчево. След обяд ще се развива купесто-дъждовна облачност и главно в масивите от Западна България ще превали и прегърми.Максималната температура на височина 1200 метра ще е около 27°, на 2000 метра - около 19°. ", "date": "2017.08.08", "title": "Времето във вторник: Жега и кратки превалявания след обяд"}
{"url": "https://offnews.bg/ikonomika/kevr-e-prekratila-protcedurata-za-otnemane-na-litcenza-na-evn-662338.html", "text": "Kомисията за енергийно и водно регулиране е прекратила процедурата за отнемане на лицензията на \"EVN България Електроснабдяване\" ЕАД, става ясно от съобщение в сайта на енергийния регулатор, съобщава БНР.От КЕВР поясняват, че решението е взето на закрито заседание, проведено на 4 август.На този етап регулаторът няма решение за другите две електроразпределителни дружества - \"Енерго Про Продажби“ и \"ЧЕЗ Електро България“.Процедурите за отнемане на лиценза на трите дружества бяха открити преди три години. Аргументът на регулатора тогава беше, че те са си прихванали сумите, които им дължи НЕК за зелената енергия, а това е против закона. Националната електрическа компания им дължеше близо 350 милиона лева, като задълженията към И Ви Ен бяха 216 милиона.", "date": "2017.08.08", "title": "КЕВР е прекратила процедурата за отнемане на лиценза на EVN"}
{"url": "https://offnews.bg/ikonomika/baneva-otgovori-na-borisov-za-polimeri-tova-ne-se-svezhda-do-majbah-i-662304.html", "text": "Случаят с опасните отпадъци, останали в предприятието \"Полимери Девня\" не се свежда до \"елементаризиране на ситуацията с Майбах и Мерцедеси\".Това коментира съпругата на бизнесмена Николай Банев Евгения след , че предприятието е оставено в лошо състояние и сега трябва да бъдат платени 15 млн. лв. за обезвреждане на опасния отпадък. Банева прехвърли изцяло отговорността за състоянието на предприятието на съда и синдика. По думите ѝ тя и съпругът ѝ не са в управлението на предприятието от 12 декември 2012 г., когато то е обявено в несъстоятелност заради задължение от 33 хил. лв.\"Ние управляваме предприятието от 1998 до 2012 г. Оттогава досега то се управлява от синдик Иван Балабанов. Премиерът Борисов е въведен в заблуда, че Баневи са опоскали предприятието\", заяви Евгения Банева пред Нова тв. По обясненията ѝ предприятието е имало 18 млн. лв. задължения \"при нито един лев кредити\".\"Ако по отношение на съдиите по несъстоятелност в София си имаха гнилите ябълки и Ченалова, Окръжния съд в Бургас с Цвета Павлова удари всички в земята. Предприятие с над 200 млн. активи, от \"Полимери\" остана един лунен пейзаж. Това е безобразие\", заяви бизнес дамата.Банева обясни, че няма да обръща внимание на \"елементаризиране на ситуацията\" с изказването на премиера Бойко Борисов, че данъкоплатците ще платят разноските по обезвреждането на опасния отпадък, докато собствениците карат Майбах.  \"Това не се свежда до Майбаха на Банев\", отсече тя.\"Как така от 1997 година до 2012 година няма никакъв проблем с този опасен отпадък? Няма проблем, защото резервоарите са перфектно обслужвани. Такова предприятие подлежи на контрол. 4 години след несъстоятелността на предприятието става ясно, че този отпадък е много опасен\", поясни тя.По думите ѝ отпадъкът е купен заедно с всички активи и това е записано в договора за приватизация. \"Аз не съм виновна, че синдикът не е намерил пари, за да поддържа резервоарите\", каза Банева.Тя обясни, че през 2007 година предприятието е инвеститор клас А за направените 70 млн. лв. инвестиции. Имало и подписан договор за инвестиция от 120 млн. щатски долара.  Ние сме лишени от всякакви права, лично аз не съм допускана до предприятието. Имаше прекрасен начин \"Полимери\" да го има – внесли сме оздравителен план и ако съдия Цвета Павлова си беше направила труда само да го прочете, предприятието щеше да бъде спасено. Смешно е да говорим за някакви си смешни 18 млн. лв. задължения на \"Полимери\", каза още Банева.По думите ѝ синдиците са облечени с огромна \"безконтролна власт\" и на това трябва да обърне внимание правосъдната система. \"Каква отговорност ще понесе синдикът Балабанов за това, че опустоши предприятието?\", попита тя. ", "date": "2017.08.08", "title": "Банева отговори на Борисов за Полимери: Това не се свежда до Майбах и Мерцедеси"}
{"url": "https://offnews.bg/medii/idva-prodalzhenieto-na-malkata-bulka-662362.html", "text": "Почитателите на популярния индийски сериал \"Малката булка\" могат скоро да се радват на продължението му. От 10 август Нова телевизия пуска нов сезон на поредицата. Той е озаглавен \"Дъщерята на Ананди\" и разказва историята на Нанди - дъщерята на Ананди от \"Малката булка\".Пилотният епизод ще се излъчи в четвъртък от 13:30 ч. Световната популярност и зрителският интерес към съдбата на героите в индийската поредица са причина за създаването на т.нар. разклонение на сериала. В центъра на сюжета този път са историята за любовта и стремежите на главната героиня Нанди, която се опитва да изтрие спомените за болката и копнежа от детството си и да изпълни последното желание на майка си.\"Когато започнахме да снимаме \"Малката булка\", нямахме представа, че сериалът ще се превърне във феномен, променил лицето на телевизията. За нас е огромно удовлетворение да гледаме как популярността на поредицата непрекъснато нараства и тя се превръща в най-дълго продължилия телевизионен драматичен сериал\", казва продуцентът Сунджой Вадхва. \"Дъщерята на Ананди\" запазва стилистиката на \"Малката булка\" и изненадва с драматични обрати и изпитания за главните герои, разкриват в аванс от Нова тв. След поредица от инциденти, които водят до раздялата ѝ с нейния брат Шивам, Нандини е осиновена от г-н Шекават, който я подкрепя в желанието ѝ да сбъдне мечтата си да стане лекар. Съвсем различна е съдбата на Шивам, след като прекъсва връзките със сестра си, става гангстер и беглец от закона. Сенки от миналото преследват както Нандини, така и Шивам. Най-големият им враг е Кундан – бившият съпруг на Нанди, който е готов на всичко, за да ѝ отмъсти. Междувременно в живота на младата жена се появяват двама мъже, които се борят за нейното сърце. Д-р Амит Нареш Гоел е неин ментор и съветник, но дълбоко в себе си той изпитва чувства към Нанди. Младият и чаровен Криш пък не крие своите чувства и е готов на всичко, за да я спечели.В ролята на невръстната дъщеря на Ананди се превъплъщава младата и многообещаваща актриса Грейси Госвами, а порасналата Нанди изиграва вече утвърдената звезда Махи Видж. Видж започва кариерата си като модел, но става известна с ролята си в друг популярен сериал – \"Започнах да те обичам\". Въпреки че не е успяла да запише името си в първите страници на уникалната история на \"Малката булка\", младата актриса не крие радостта си, че е част от последните страници и продължението, което крие развръзката на сагата.Партньори на Махи Видж са двама талантливи актьори – Авинаш Сачдев и Руслаан Мумтаз. Авинаш е познат на българските зрители с ролята си на Шлох в \"Пътеки към щастието\", а в \"Дъщерята на Ананди\" се превъплъщава в д-р Амит Нареш Гоел. Руслаан Мумтаз е от младото поколение индийски актьори, но се е доказал на големия екран в няколко боливудски хита. Това не е случайно – той е син на известната актриса Анджана Мумтаз и талантът му е в кръвта.", "date": "2017.08.08", "title": "Идва продължението на \"Малката булка\""}
{"url": "https://offnews.bg/interviu/zapadnite-balkani-triabva-da-sa-prioritet-nomer-edno-na-balgarskoto-pr-662290.html", "text": "Какви са изводите от изследването за Западните Балкани, което изготви Европейският институт за стратегии и анализи?Европейският институт за стратегии и анализи на Европейската лига проведе аналитично изследване по отношение на Западните Балкани и ролята, която България би могла да има, свързана с председателството ни от 1 януари следващата година. Категорично се утвърждава виждането, че Западните Балкани могат да бъдат приоритет, който от една страна ще бъде в интересите на България, а от друга страна - съвпада ясно с европейските виждания и общите цели на ЕС.Какви са основанията? На първо място: утвърдената практика на ЕС за създаване на стратегии в регионален формат. Достатъчно е да се каже, че още през 2009 г. ЕС прие първата регионална стратегия – за страните от региона на Балтийско море, включваща 8 страни от ЕС. И към 2011 г. прие и стратегията за Дунавския регион, известна като Дунавската стратегия, където всъщност ЕС променя формата - вече включва освен страни от ЕС, и страни извън него. В рамките на Дунавската стратегия са включени 9 страни от ЕС и 5 извън съюза.На второ място: това са правните основания, тъй като има действаща договорна база, която представлява съществен и незаобиколим юридически аргумент. ЕС има подписани с всички страни членки на Западните Балкани т.нар. ССА – Споразумения за стабилизиране и асоцииране. Те са неделима част от процеса на стабилизиране и асоцииране на Западните Балкани, стартиран още през 1999 година, като правното основание за това е дял 5 от Договора на ЕС – това е външна дейност и външна политика на ЕС, и член 49 от Договора за ЕС, както и член 207 от Договора за функциониране на ЕС.Имаме една много сериозна и стабилна правна основа, за да можем да твърдим, че Западните Балкани са в процес на асоцииране и оттук нататък скоростта, темповете и интензивността на това асоцииране зависят до голяма степен от правилата, които ЕС е заложил.Даже би могло да се каже, като един правен факт, че ЕС подписва споразумение, аналогично с другите страни от Западните Балкани за стабилизиране и асоцииране, и с Косово - това е последното споразумение, подписано на 27 октомври 2015 г. Въпреки че 5 от страните членки на ЕС не са признали Косово като самостоятелна държава. Дори този факт подчертава значението, което ЕС придава на района на Западните Балкани и оттук нататък необходимостта този процес да продължи много интензивно и поставен на сериозна правна основа.Третият аргумент: моделът на ЕС за регионални стратегии, за тяхното структуриране и провеждане дава възможност в рамките на една стратегия да се включват - както видяхме от Дунавската стратегия - както страни от ЕС, така и страни извън ЕС.На базата на тези три групи аргументи България е в пълното си право да иска по времето на председателството си да постави въпроса за създаването на необходимите правни, финансови и административни инструменти, които в рамките на следващия програмен период след 2020 г. да започнат и реално да структурират процеса на присъединяване на Западните Балкани.И това решение е съвсем възможно, при достатъчно добра аргументация, да бъде взето именно по време на Българското председателство. Бих казал, че това би могло да бъде цел номер едно във външнополитически план.Още повече, че България през последните години просто се утвърди като лидер по отношение на Балканите, както в процесите на стабилност, така и по отношение на външнополитически инициативи.Достатъчно е само да споменем, че възелът, който 25 години се затягаше в отношенията на България с Македония, успя в момента да претърпи едно много добро решение с подписването на договора от 1 август. Договорът за добросъседство може да интензифицира този процес.Как да дефинираме главната ни цел по отношение на Западните Балкани в рамките на председателството?Нашето искане трябва да бъде следното и много категорично: изграждане на Регионална стратегия за приобщаване на Западните Балкани към ЕС. Този процес, разбира се, ще претърпи съответните фази до пълно членство в ЕС на страните от Западните Балкани. Но създаването на регионална програма със своя политически, икономически, правен и финансов инструментариум трябва да стане сега.Ние трябва да заложим пътната карта със съответните инструменти, които ЕС да приеме и да започне да следва, считано от 2020 г., от новия програмен период. Ние имаме формата на аналогични регионални програми. Първо, за Балтийските страни и след това за Дунавския регион.Към кои страни членки на ЕС трябва да се обърнем за реализирането на подобна регионална програма?По отношение на Западните Балкани България трябва да търси синергия и консенсус по оста Атина-Букурещ, а от друга страна трябва да отчете специфичните интереси на Хърватия в региона, особено след периода на разпад на Югославия. България има уникалния шанс в момента да успее да изведе своите виждания и интереси.Има и нещо, което трябва да се направи максимално бързо. Всички добре знаем, че и досега стартирането на процедурата за прием на Македония в ЕС и НАТО се блокира от Гърция заради името. Ние трябва да работим в пълна синергия с Гърция. Максимално бързо би трябвало правителството да вземе решение за назначаване на български посланик в Атина, тъй като България вече почти една година е без посланик.И от тази гледна точка усилията, които министър Захариева и премиерът Борисов полагат и до този момент дават прекрасен резултат, могат само да бъдат катализирани още повече, ако бъде изпратен в Атина и съответен дипломат от кариерата, който може много бързо да стикова въпросите между нашето външно министерство и гръцкото външно министерство.", "date": "2017.08.08", "title": "Западните Балкани трябва да са приоритет номер едно на Българското председателство"}
{"url": "https://offnews.bg/zvezdi/liam-galahar-ne-e-vizhdal-20-godishnata-si-dashteria-662324.html", "text": "Лиъм Галахър разкри, че никога не е срещал 20-годишната си дъщеря Моли, която е от връзката му с музикантката Лиса Моуриш. Аферата му е започнала четири месеца след като се оженил за актрисата Патси Кенсит.Звездата на \"Оейзис\" разказва, че връзката му с Моуриш е била толкова сложна и трудна, че не е имал възможността да срещне дъщеря си цели две десетилетия.„Не казвам, че не бих се срещнал с дъщеря си. Един ден, да, с удоволствие, но и сега. Погрижил съм се финансово за тях. Не й липсват дрехи, учила е в добри училища, дори им купих къща, но засега смятам, че е по-добре да остане с майка си“, споделя Галахър.Лиъм бе въвлечен и в друга неприятна ситуация, след като брат му Ноел се срещна с Моуриш и дъщеря му. Те дори се снимали и публикували снимката в социалните мрежи с думите „Семейството първо“ и „чичо Ноел“.Последва и укоряващ коментар от страна на Моуриш относно отказа на Галахър да участва в турнето на Ариана Гранде през юни, който бързо беше изтрит.Той гласеше: „Явно е прекалено зает да се грижи за децата си и за дъщеря си, която никога не е виждал!“.", "date": "2017.08.08", "title": "Лиъм Галахър не е виждал 20-годишната си дъщеря"}
{"url": "https://offnews.bg/zdrave/registriran-e-bum-na-hepatit-v-romskia-kvartal-na-lukovit-662350.html", "text": "Режим на водата се въвежда в луковитските села Торос, Пещерна и Дъбен. Водата ще се пуска през едно денонощие заради недостиг във водоизточниците, съобщава БНР.Новината идва в момент, когато в ромския квартал \"Изток\" в град Луковит е регистриран взрив на заболели деца от хепатит А. От началото на юни заболелите там са 63-ма, а през последната седмица са регистрирани 11 случая, съобщи д-р Сийка Иванова от Регионалната здравна инспекция в Ловеч.Това са основно деца от 1 до 15 години. Чисто контактно-битова инфекция, болест на мръсните ръце, която се предава и продължава.Регистрираните случаи на хепатит в цялата Ловешка област за периода са общо 75, обясни д-р Иванова и посочи, че за спиране на разпространението на болестта на контактните е препоръчана имунизация.Предприети са мерки основно с активното участие на общопрактикуващите лекари в града, ангажиран е и здравният медиатор. Имунизацията срещу хепатит тип А не е задължителна.На Община Луковит е издадено предписание да извърши дезинфекция в домовете на заразените от хепатит.", "date": "2017.08.08", "title": "Регистриран е бум на хепатит в ромския квартал на Луковит"}
{"url": "https://offnews.bg/futbol/levski-obiavi-naznachenieto-na-delio-rosi-662342.html", "text": "От Левски официално обявиха назначаването на Делио Роси за треньор. Италианецът вчера се завърна в България, след като миналата седмица дойде у нас, за да проведе разговори със Спас Русев.На летище \"София\" тактикът отказа да говори пред медиите с мотива, че още не е парафирал, но това вече е факт. Тази сутрин Роси е сложил подписа си под договор за две години и днес в 17.30 часа ще бъде официално представен, съобщава клубната страница на 26-кратния шампион на България.\"Уважаеми представители на медиите, днес, 08.08, от 17:30 часа в залата за пресконференции на ДЮШ на стадион „Vivacom Арена – Георги Аспарухов“ ще бъде представен официално новият старши-треньор на ПФК ЛЕВСКИ Делио Роси.Брифингът ще бъде излъчван на живо от клубния канал ЛЕВСКИ ТВ в сайта и фейсбук страницата на тима\", гласи съобщението на \"сините\".Треньорска кариера на Делио Роси:1990-1991 Торемаджор1991-1993 Фоджа (Примавера)1993-1995 Салернитана1995-1996 Фоджа1996-1997 Пескара1997-1999 Салернитана1999-2000 Джено2000 - Пескара2001 - Пескара2002-2004 Лече2004-2005 Аталанта2005-2009 Лацио2009-2011 Палермо2011-Палермо2011-2012 Фиорентина2012-2013 Сампдория2015-Болоня2017-ПФК ЛЕВСКИ", "date": "2017.08.08", "title": "Левски обяви назначението на Делио Роси"}
{"url": "https://offnews.bg/obshtestvo/na-6-mesta-v-stolitcata-niama-da-imat-voda-662287.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружството. Във връзка с изместване на уличен водопровод на бул. \"Инж. Иван Иванов“ в жк. \"Славия“ се налага спиране на водоподаването от 10.00 до 22:00 часа по ул. \"Коломан“ от бул. \"Овча купел“ до ул. \"Житница“, по ул. \"Славия“ от ул. \"Коломан“ до ул. \"Хайдушко изворче“, района между ул. \"Житница“, бул. \"Никола Мушанов“, бул. \"Вардар“, бул. \"Инж.Иван Иванов“, ул. \"Костенец“, стадион \"Славия“, спортен комплекс \"Славия“, Хокейна база, ЦУ на БТС, Гражданска защита, гараж \"Земляне“, ДГ 145 \"Българка“,Трамвайно депо, гараж Карат С, ПГ по Битова и електротранспортна техника, ДГ 54 ДЪГА, Спортен комплекс \"Септември“.Заради реконструкция на уличен водопровод на бул. \"Сливница“ в Център се налага спиране на водоподаването от 9.00 до 21:00 часа по бул. \"Сливница“ от ул. \"Константин Стоилов“ до ул. \"Дунав“.Подмяна на сградно водопроводно отклонение до бл. 259 в жк. \"Дружба“2 налага спиране на водоподаването от 9.00 до 17:00 часа на бл. 256, бл. 257, бл. 258, бл. 259.Без вода във връзка с подмяна на сградно водопроводно отклонение на ул. \"Съединение“ в с. Лозен се налага спиране на водоподаването от 9.00 до 17:00 часа на ул. \"Пролетна“, ул. \"Борова гора“, ул. \"Васил Левски“, ул. \"Могила“, ул. \"Теменуга“, ул. \"Съединение“, ул. \"Съединение“, ул. \"Преслав“, ул. \"Крушите“, ул. \"Маркова ливада“, ул. \"Варовита“, ул. \"Съединение“ от №127 до АМ \"Тракия“.Поради изграждане на сградно водопроводно отклонение на ул. \"Снежанка“ в кв. \"Кумарица“ на Нови Искър се налага спиране на водоподаването от 9.00 до 15:00 часа на ул. \"Снежанка“, ул. \"Летец“, ул. \"Липите“, ул. \"Искърско дефиле“ .Реконструкция на уличен водопровод на бул. \"Асен Йорданов“ в кв. \"Слатина“ налага спиране на водоподаването от 9.00 до 21:00 часа по бул. \"Асен Йорданов“ от бул. \"Проф. Цветан Лазаров“ до бул. \"Шипченски проход“, бул. \"Проф. Цветан Лазаров“ №18А.", "date": "2017.08.08", "title": "На 6 места в столицата няма да имат вода"}
{"url": "https://offnews.bg/futbol/plovdiv-otnovo-se-iznasia-kraj-moreto-662310.html", "text": "Феновете на Ботев Пловдив отново ще окупират бургаските плажове, като поводът този път е предстоящия утре вечер финал за Суперкупата срещу Лудогорец. По традиция бултрасите ходят на плаж в деня на мач на любимците си в Бургас, където отборът домакинства цяло лято по време на европейската си кампания. Присъствието им е истинска атракция за туристите, а армията верни ботевисти се надява тимът им да ги зарадва с първи трофей за сезона.От лекарският щаб на Ботев (Пловдив) правят всичко възможно, за да вдигнат на крака звездата на тима Тодор Неделев за предстоящия двубой. Халфът има разтежение, заради което пропусна последните няколко мача на своя тим. В последните дни обаче състоянието му рязко се подобрява и треньорът Николай Киров вярва, че той ще може да играе срещу \"орлите\".Пловдивчани няма да имат официална тренировка на стадион \"Лазур\" преди мача в сряда. Снощи отборът тренира на своята база, а днес след сутрешното занимание \"жълто-черните\" заминават към морето, като ще се настанят в хотел в Ахелой. Причината за това решение на спортно-техническия щаб на Ботев е, че отборът добре познава обстановката на \"Лазур\" след трите мача в Лига Европа с Партизани (Тирана), Бейтар (Йерусалим) и Маритимо. В Пловдив на шега наричат \"Лазур\" дори своя втори дом.През уикенда Ботев нямаше мач, тъй като отложи срещата си със Септември от 4-ия кръг на Първа лига. Това позволи на отбора да се подготви възможно най-добре за предстоящия сблъсък с разградчани в сряда.Междувременно шефовете на Ботев спазиха обещанието си да подсилят отбора и вече договориха двама нови играчи. В клуба се очаква всеки момент да пристигнат бразилски халф и крило.През този трансферен прозорец Ботев привлече четирима нови играчи. Това са Йордан Минев, Тони Тасев, Алваро Юлиано и Даниел Кайзер. В същото време пък клубът бе напуснат от трима - Антонио Вутов подписа с Левски, Георги Георгиев премина в молдовския Дачия, а последен си замина и Омар Косоко.", "date": "2017.08.08", "title": "Пловдив отново се изнася край морето"}
{"url": "https://offnews.bg/obshtestvo/sevlievo-predostavia-obshtestvena-informatcia-i-na-kitajski-662303.html", "text": "Община Севлиево показа находчивост при даването на информация по реда на Закона за достъп до информацията (ЗДОИ). От администрацията отговорили на заявление за достъп до информация, като изпратили копие на подписан между общината и китайски град Нанхай меморандум за сътрудничество.Координаторът на Програма Достъп до информация Емилия Димитрова е поискала повече подробности за подписания меморандум. Това станало, след като на 20 април тричленна делегация от Севлиево е посетила китайския град след заявените от китайска страна намерения за побратимяване на двата града. Логично бе управляващите да дадат повече информация за посоките на побратимяване и дейностите, заложени в двустранния меморандум. След като не се появи и дума по бъдещото сътрудничество, подадох заявление по ЗДОИ, с което поисках копие от подписаното споразумение между кметовете на Нанхай и Севлиево, заедно с разходите, направени от общинския бюджет за пътуването на кмета на Севлиево и две от заместничките му, разказва Димитрова.От администрацията на общината отговорили на исканията, като изпратили информацията в две части – данни за похарчените бюджетни средства за пътуването – коректна и по пера и копието от меморандума на китайски.Излишно е да обяснявам какво изпитах, когато отворих отговора на община Севлиево и от него изпадна лист с китайски йерогрифи, подпечатан с „Вярно с оригинала“, за който в придружаващото писмо бе написано: „Копие от подписания меморандум Ви предоставяме на хартиен носител“, коментира Димитрова.Тя се позовава на Правилника за прилагане на Закона за държавния протокол, в който се посочва, че подписването на официални документи се обявява на български и на чужд език. ", "date": "2017.08.08", "title": "Севлиево предоставя обществена информация и на... китайски"}
{"url": "https://offnews.bg/futbol/krastat-diavola-i-zvezdata-kato-simvoli-vav-futbolnite-emblemi-662306.html", "text": "Бих искал да започна с едно много важно уточнение - това е по-скоро опит, който не е научно изследване и няма претенции да представлява нещо повече от едно повърхностно занимание, изпълнено с лични мнения на автора (т.е. мен), защото няма как да бъдат отразени емблемите на всички отбори по света.Признавам си, че предстоящият сблъсък за Суперкупата на Европа между Реал(Мадрид) и Манчестър Юнайтед, продиктува у мен различни мисли, а идеята за подобно „проучване“ не дойде от мен, а от приятел във фейсбук (Ивайло Йолчев), за което му благодаря.На пръв поглед футболът и религията като цяло, нямат много допирателни и не предизвикват общи положения в съзнанието на хората. Някои събития във футбола или по-точно решенията взети от футболни ръководители на големи отбори, обаче успяха да предизвикат вълнение, именно по линия на вярата. Както ще разберем малко по-късно, едно решение би могло да пробуди сравнения и мисли, които иначе биха били немислими. Затова по-нататък.Както знаем, въпросът за вярата и религията е възможно най-интимният и личен въпрос, който можем да зададем на хората. Изключвам тези, които са се обявили като атеисти, но дори и те усещат колко е лично отношението им или дори липсата на такова към трансцендентното (Божественото).Футболът, симпатиите или дори любовта към един отбор от своя страна отприщват други чувства, които също са уникални по своята природа. Какво, обаче би се случило, ако едно решение, което засяга фенските ни чувства, засегне и религиозните ни такива? Ще дам веднага един пример, който нашумя малко или много в последните години.Отговорните фактори в Реал (Мадрид) взеха решение да премахнат Светия Кръст от емблемата си, заради сключен договор със страни от Близкия Изток, чиито граждани в мнозинството си изповядват Исляма. Коректно е да се отбележи, че Кръстът ще липсва само за фланелките, които са предназначени за тези страни, но това за мен лично (пък и не само за мен) не омаловажава този акт.Представяте ли си какво ще почувства един практикуващ християнин, който е и фен на Кралския клуб? Ами един свещеник? Имам добър приятел и събрат, който е върл фен на Реал. Не съм го питал какво му е. Все пак в съзнанието на вярващия християнин веднага и с право ще изникне образът на Юда Искариот, който продава Христос за трийсет сребърника. В случая се „пр(е)одава“ Кръстът Господен може би за по-висока цена? Всеки заинтересован може да прочете в многобройните сайтове за това.Друга интересна емблема, която не е „пипана“, но си е изначално свързана малко или много, волно или не със света на религията, е тази на Манчестър Юнайтед. Самият клуб първоначално се казва Нютън Хийт и е основан през много далечната 1878г. През 1902г. се преименува на Манчестър Юнайтед и носи прозвището „Червените дяволи“.Това прозвище пак се сблъсква по своему с вярата на християните, пък и не само за нас, а и за всички монотеистични религии. Самата емблема, обаче напълно затвърждава този прякор, защото в нея виждаме дявол с тризъбец.Някой би могъл да каже „Голяма работа, те не са сатанисти все пак!“ И аз съм убеден, че не са такива, но дяволът е в детайлите, както казват хората. А като свещеник бих казал, че който танцува с дявола, със сигурност не води ритъма на танца. Това е лирично отклонение.Случайно, може би, но в историята на клуба знаем каква трагедия се е случила. Редно е да се спомене, че подобна трагедия сполетя и Шапекоензе от Бразилия, без да има нищо религиозно в емблемата на клуба.Интересни са емблемите на отборите, които имат Звезда в тях. Това е особено болна тема за отбори, които са преминали от времето на комунизма във времето на друг политически строй. Нямам предвид само българските отбори, но и много такива от бившия Съветски блок.Примерите са много и като такъв бих дал Румънския Стяуа (Букурещ), наричан още „Вълшебната звезда“. Също така например най-титулуваният клуб в България – ЦСКА, който има изобразена в своето лого звезда. Някои фенове, които не са привърженици на клуба, свързват този символ с отминалия комунизъм.Бих казал, че това не е много коректно като мислене, защото сама по себе си звездата е много древен по своята същност символ, който е датиран още от времето на шумерите (4000 г. пр. Хр.) Звездата също така е и символ на победата. В християнството, звездата има особен смисъл, защото тя насочва тримата мъдреци към мястото, където е роден Спасителят, Господ Иисус Христос.Също така трябва да се спомене и Давидовата звезда (на иврит Магèн Давид), която има особен смисъл за еврейския народ. Тя представлява два вплетени триъгълника, които съставят един шестоъгълник. Едни казват, че тя всъщност е печатът на цар Соломон, а други – че тя е изобразена на щитовете на Давидовите войници . Тя също е съотносима към християнството, защото Давид е не само историческа личност на Древен Израил, но Старозаветен пророк и светец за нас християните.В днешен Израел има още един отбор, в чието лого има изобразен религиозен символ. Това е нашумелият от последно време отбор на Бейтар от Йерусалим, победен от нашия Ботев Пловдив това лято в лига Европа. От гледна точка на историята, Бейтар или Бетар е древно селище и еврейска крепост, която пада при потушаването на въстанието на Бар Кохба (Симон бар Кохба – водач на бунтът на евреите срещу император Адриан).Емблемата на клуба представлява Еврейски седмосвещник (Менорà), който е обграден от два лъва. Менорà е седмосвещник, който в старозаветните времена се намирал в Скинията ( палатка, местобитание) . Не бих искал да се задълбочавам много и затова ще оставя на вас да прочетете в подробности какво представлява Скинията. Седмосвещникът е и наш символ и като църковен предмет го има поставен на Светия престол в почти всеки храм.Разбира се най-разпространен като символ и вложен в емблемите, си остава Светият Кръст. Има го и в логото на Милан, Барселона и на много други отбори. Като споменах Милан, не мога да не споделя, че и на него му приписват прякора на Манчестър Юнайтед („дяволи“), но в оригиналната емблема, която можем да видим на официалния сайт на клуба, няма изображение на дявол, а само на вграден кръст. По тази причина не бих могъл да сравня двата клуба и емблемите им.Интересна е и емблемата на Ливърпул, която в своята специфика не е точно религиозна. Тя представлява птица, захапала в човката си клонка. Самата птица (Liver bird) е символ на града и е по-точно приличаща на корморан. За нея се казва, че е пазител на семействата на моряците.Самата птица не би могла да се сравни с известния феникс, който е също митологичен образ. Клонката, която е захапала, с повече фантазия може да се съотнесе към Библейския разказ за потопа при Ной и за долетелия гълъб с маслинова клонка в човката, който е възвестил за спадането на нивото на водата и също така е символ на примирението между Човека и Бога.Тук накратко и без претенции за съвършенство, са разгледани емблемите на най-известните (и не чак толкова) клубове. С времето би могло това кратко проучване да се задълбочи до изследване, за който иска да го прави.", "date": "2017.08.08", "title": "Кръстът, Дявола и Звездата като символи във футболните емблеми"}
{"url": "https://offnews.bg/sport/sportat-v-efir-na-8-avgust-662307.html", "text": "Вълнуваща вечер за любителите на футбола се очертава да има 8 август. В Скопие от 21,45 часа кръстосват шпаги господарите на футболна Европа Реал Мадрид и Манчестър Юнайтед в двубой за Суперкупата. В Лондон пък продължава световното първенство по лека атлетика, където нашите атлети за съжаление присъстват повече като зрители, отколкото като реални участници.13,25 Светът на голфа Mtel Sport 216,00 Koлоездене, \"Бинкбанк Тур\" Евроспорт 119,35 Тенис, Турнир за мъже в Монреал Mtel Sport 120,45 Лека атлетика, Световно първенство в Лондон Евроспорт 121,20 Лека атлетика, Световно първенсво в Лондон БНТ 121,45 Футбол, Реал Мадрид - Манчестър Юнайтед bTV Action", "date": "2017.08.08", "title": "Спортът в ефир на 8 август"}
{"url": "https://offnews.bg/obshtestvo/kakvo-sa-ponto-sarmatskite-stepi-na-kaliakra-662305.html", "text": "Природното местообитание „Понто-сарматски степи“ с код 62С0 представлява сухо тревно местообитание с видове растения, приспособени към плитки и каменисти почви в съчетание със специфичния климат и релеф на Добруджа. Сред видовете растения характерни за степите са теснолистният божур, морският пелин, ирисът. Степните местообитания са много чувствителни към човешката дейност и лесно могат да бъдат унищожени при разораване или разкопаване, защото така се позволява навлизането на плевелна растителност и възстановяването на първоначалния комплекс от видове е изключително труден и продължителен процес без гаранции за успех. Сред видовете птици, характерни за степните местообитания са дебелоклюната чучулига, късопръстата чучулига, туриликът, черногърбото каменарче. В ЗЗ „Калиакра“ се опазват най-значимите популации на тези видове у нас,именно поради присъствието на Понто-сарматски степи.На територията Европейския съюз Понто-сарматски степи се срещат единствено в българската и румънската част на Добруджа, в Черноморския биогеографски район. Поради високата си степен на застрашеност и уязвимост тези местообитания са строго защитени на територията на Общността. Това означава, че те не могат да бъдат увреждани или унищожавани под никакъв претекст. Изключение за тях се допуска единствено, ако даден проект доказано не може да се осъществи на алтернативно местоположение и са налице причини от върховен обществен интерес, свързани единствено с националната сигурност и човешкото здраве; местообитанието, което ще бъде загубено, да бъде възстановено на друго място със същата или по-голяма площ преди стартиране на дадения проект; Европейската комисия е дала съгласието си за осъществяване на проекта въз основа на представените доказателства по горните две условия.Това изискване на Директивата е транспонирано в Закона за биологичното разнообразие и следва да се прилага за всички проекти, разказват от Българското дружество за защита на птиците. Унищожаването на Понто-сарматски степи е криминално деяние по силата на Наказателния кодекс – чл. 278в, ал.1 гласи: „Който противозаконно унищожи или повреди защитена територия или местообитание - предмет на опазване в защитена зона, се наказва с лишаване от свобода до три години или пробация, както и с глоба от две хиляди до десет хиляди лева.“В допълнение защитените зони в България се обявяват двустепенно – първо с решение на Министерски съвет (осъществено през2007 и 2008 г.) и второ – с индивидуална заповед на Министъра на околната среда и водите.В конкретния случай защитена зона „Комплекс Калиакра“, както и всички останали защитени зони за местообитания, все още не е обявена с индивидуална заповед, което е трябвало да стане до 2016 г. Директивата за местообитанията изисква за все още необявените защитени зони да се прилагат стриктни правила за защита, за да се предотврати увреждането на местообитания и видове, докато тече процедурата по обявяване.Това изискване е транспонирано в чл. 19 на Закона за биологичното разнообразие, послужил като основание за издаване на заповедта на Министъра на околната среда и водите от 28 юли 2017 г. за превантивна защита на Понто-сарматските степи в ЗЗ „Комплекс Калиакра“. ", "date": "2017.08.08", "title": "Какво са понто-сарматските степи на Калиакра"}
{"url": "https://offnews.bg/obshtestvo/ekolozite-razdeleni-za-ostavkata-na-ministar-neno-dimov-662309.html", "text": "Коалицията от неправителствени организации и граждански групи „За да остане природа в България\" иска оставката на министър Нено Димов. Според еколозите той \"лично е отговорен за объркващите и откровенно манипулативни сигнали, изпратени от ведомството му, и следва незабавно да бъде освободен от поста\".От организацията изразява солидарността си с жителите на общините Каварна, Шабла и Балчик, които се разтревожиха за поминъка си, се казва в изявление на \"За да остане природа в България\". В него изрично се подчертава, че позицията на коалицията не се подкрепя от Българското дружество за защита на птиците.В текста им пише още: Неадекватната комуникация на МОСВ успя да накара хората да повярват в нещо толкова абсурдно, като това, че дейности като земеделие и риболов ще бъдат забранени в Добруджа. Освен тежка некадърност на екипа на министерството тук прозира и явна злонамереност – да се всее паника у местното население, която да се използва за разправа с природозащитните организации и учените, в защита на интересите на шепа големи инвеститори закононарушители. Освен че цели пълното застрояване на Черноморието, тази политика е и антиевропейска и чрез фалшиви информации създава настроения срещу Европейския съюз.Коалиция „За да остане природа в България\" се обръща към министър-председателя: Г-н Борисов, ще имате ли морално право само след няколко месеца да поемете председателството на Европейския съюз, ако задържите в екипа си министър като Нено Димов, виновен за тази безпрецедентна антиевропейска истерия?Наскоро Европейската комисия реши, че директивите по Натура 2000 (за птиците и местообитанията) изпълняват функциите си, след като половин милион европейци потвърдиха този факт в най-голямото допитване до гражданите на Съюза. В същото време българското министерство, което би трябвало да обяснява и показва на местното население какви са ползите за него от Натура 2000, води кампания срещу мрежата и – още по-лошо – срещу собствените си учени, специалисти по биоразнообразие.Настояваме на поста министър на околната среда и водите да бъде поставена личност с достатъчен капацитет, за да реши създадената кризистна ситуация, така че интересите на хората да бъдат защитени, природата опазена, а България да избегне санкции от страна на Европейската комисия. Ясно е, че такова решение съществува, но то минава през премахване на съоръжения,  Крайно време е след два мандата бездействие, премиерът Бойко Борисов да предприеме стъпки за ревизия на вредните за природата и местния туризъм проекти, заради които страната бе обект на наказателна процедура от Европейската комисия.Също така настояваме за предприемане на наказателни действия за санкциониране на лица и организации, които по най-грозен начин се саморазправиха физически със държавни служители и учени по време на официално обявените обществени обсъждания по плана за управление на комплекса от защитени зони Калиакра и по този начин възпрепятстваха изпълнението на изисквана от закона процедура.", "date": "2017.08.08", "title": "Еколозите разделени за оставката на министър Нено Димов"}
{"url": "https://offnews.bg/leka-atletika/epidemia-ot-gastroenterit-udari-atletite-v-london-662318.html", "text": "Десетки атлети са се разболяли от  по време на световното първенство в Лондон, което тече в момента.Нелепият инцидент, който може да провали представянето им, се е получил в един от официалните хотели, ангажирани за надпреварата.От световната федерация ИААФ признаха за проблема и гарантираха, че са взети мерки за овладяване на ситуацията. Най-известната жертва на тази туристическа болест е състезателят на 200 метра от Ботсвана Айзък Макуала, който държеше най-добрия резултат за сезона от 19,77 секунди.Най-много са пострадалите от канадския и ирландския отбор, които са настанени в един и същи хотел, а именно - \"Тауър\".От заведението излязоха също с официално становище, като казаха, че малък брой от гостите им са заразени и работят заедно със санитарните власти за установяване на източника на заразата.Не се съобщава за засегнати български атлети.", "date": "2017.08.08", "title": "Епидемия от гастроентерит  удари атлетите в Лондон"}
{"url": "https://offnews.bg/politika/prezidentat-nalozhi-veto-varhu-promenite-v-zakona-za-opazvane-na-okoln-662319.html", "text": "Президентът Румен Радев е наложил вето върху Закона за опазване на околната среда, приет от парламента в края на първата му сесия - на 27 юли. Промените предвиждат обжалването на екооценката на големи и важни инфраструктурни обекти вече да става само на една инстанция, а не както досега на две или три инстанции. Мотивите на вносителите от ГЕРБ бяха, че така няма да се бавят национални обекти като магистрали, жп, пътна и пристанищна инфраструктура. Новината за наложеното вето на президента Радев не дойде от президентството, а от председателя на парламента Димитър Главчев и то с пост във Фейсбук. А преди минути дойде и официалното потвърждение от президентството.Законът за околната среда и водите предизвика силна обществена съпротива, тъй като в българското право няма дела, които да се водят само на една инстанция. Преди седмици 26 неправителствени организации поискаха президентът да наложи вето на закона, а само преди ден Камарата на строителите поиска обратното - Радев да не налага вето, с мотива, че се забавят големи инфраструктурни обекти. ", "date": "2017.08.08", "title": "Президентът наложи вето върху промените в Закона за опазване на околната среда"}
{"url": "https://offnews.bg/politika/tramp-bil-dobre-informiran-po-iskaneto-za-zakrila-na-tcvetan-vasilev-662308.html", "text": "Американският президент Доналд Тръмп бил добре информиран по случая с искането за закрила на Цветан Василев. Това стана ясно от интервю на американския посланик Ерик Рубин пред Нова тв. Той коментира искането на банкера и собственик на КТБ да  по т.нар. \"закон Магнитски\". \"Сигурен съм, че той [президентът Тръмп] вече е добре информиран по въпроса. Да, ние сме наясно с този случай, но това е един правен казус. За това аз не мога да го коментирам. Като правило не обсъждаме съдебни дела\", категоричен е посланикът. По думите му по случая ще се произнесат съдебните органи \"и тук, и в Америка\". Той отговори на твърденията, че вече от страна на правителството и дори главният прокурор Сотир Цацаров са търсили среща с него. Рубин поясни, че \"разговорите по тази тема вървят само по юридически канали\".\"Без да обсъждам конкретния казус, през последните 25 години Америка направи много, за да се подобри съдебната система в България, да стане по-прозрачна, да отговаря на международните стандарти. Без съмнение има още какво да се свърши. За това ние подкрепяме съдебната реформа\", коментира посланик Рубин.Той поясни, че помощта на САЩ в областта на правосъдието е единствено в подкрепата на програми на неправителствени организации. \"Да, ние подкрепяме техните усилия да помагат със съвети, предложения и споделен опит\", каза той в коментар, че САЩ се бърка в съдебната реформа. \"Няма нито един случай, в който ние да сме се намесили в съдебната система. И да се твърди подобно нещо е напълно погрешно\", каза той и поясни, че щял да признае, ако е имало такава намеса.\"Хората, които ни обвиняват, че се бъркаме, са същите, които казват, че никой не може да им повлияе. Това е доста странно\", допълни посланикът.На въпрос кого или какво би подкрепил - главният прокурор Сотир Цацаров или върховния съдия Лозан Панов, той отговори: \"Не взимам страна и не се меся по вътрешни конфликти. Ние подкрепяме принципи, идеи, прозрачността, върховенството на закона, но не можем да подкрепим един човек срещу друг. Не сме партизани и няма да позволим да бъдем въвлечени в междуличностни интриги\". От изказването на американския дипломат стана ясно, че страната ни не покрива изискванията за отпадане на визите за САЩ. Честно казано, България не покрива изискванията. Най-важният критерий е хората, на които се отказва виза, да са много малко. Трябва и да се сведат до минимум онези, които остават нелегално в САЩ, след като са взели виза. Не искам да ви подведа с обещание, че визите ще паднат скоро, но аз и хората от посолството полагаме много усилия това да се случи.Даваме си сметка, че кандидатстването за визи е скъпо, че отнема време и особено за хората, които не живеят в София, това си е голямо предизвикателство, но си имаме закони, които регламентират кога може да падне визовият режим за определена държава. Не искам да ви залъгвам, че можем да променим тези правила, каза още посланикът.", "date": "2017.08.08", "title": "Тръмп бил \"добре информиран\" по искането за закрила на Цветан Василев"}
{"url": "https://offnews.bg/obshtestvo/tcarkvata-pochita-sv-emilian-chestito-na-imenitcite-662299.html", "text": "Православната църква почита днес Свети Емилиан изповедник и Св. Трендафил Загорски. Имен ден празнуват Емилиан и Емил, както и женските производни на имената. Те могат да честват своето име още на 30 май, както и на 18 юли, а Трендафил избира да черпи между днес и Цветница.  Емил е латинско име, което означава ревност. Емилиан бил епископ в гр. Кизик по времето на иконобореца император Лъв Арменец. Той не искал да се подчини на царската заповед да изхвърли св. икони от църквите,  бил пратен на заточение заедно с други православни епископи. В изгнание св. Емилиан прекарал пет години и изтърпял много мъки и унижения заради Христа. Умрял като изгнаник в 820 година.Св. мъченик Трендафил Загорски бил роден през 1663 г. в Загора Магнесийска, близо до град Волос. Още младеж, 18-годишен станал моряк на един кораб. Наскоро турците го заловили и започнали да го насилват да се отрече от християнската си вяра и да стане мюсюлманин. Трендафил бил подложен на различни мъчения в Цариград, но смело понесъл страданията. Мъчителите му го убили на 8 август 1680 г. ", "date": "2017.08.08", "title": "Църквата почита св. Емилиан, честито на имениците"}
{"url": "https://offnews.bg/sviat/chikago-sadi-tramp-662315.html", "text": "Чикаго заведе дело срещу администрацията на американския президент Доналд Тръмп заради заплахата му да оттегли финансирането на градовете със специален статут, който им позволява да не прилагат строгия имиграционен закон.В основата на спора са парите, които федералните власти отпускат всяка година за оборудване на полицията. Тръмп заплаши да ги спре, ако полицията отказва съдействие за задържане и разпити на чужденците. Кметът на Чикаго Рам Еманюел обяви намерението си да заведе дело на пресконференция миналата седмица, казвайки: \"Чикаго няма да позволи основни права на жителите му да бъдат нарушени и Чикаго никога няма да се откаже от статута си на гостоприемен град\".Спирането на парите по програмата за тези градове означава милиони долари по-малко за служителите на реда. Само за Чикаго планираната сума тази година е 3.2 милиона долара. Програмата е особено чувствителна към Чикаго - град, който Тръмп често критикува заради високото ниво на престъпност. Департаментът по правосъдието обяви, че повече жители на Чикаго са били убити миналата година, отколкото на Лос Анджелис и Ню Йорк взети заедно.Това не е първият път, в който администрацията на Тръмп е привлечена като обвиняем от градовете със специален статут. Миналия месец съдът блокира изпълнителна заповед, която би спряла дори по-голямо федерално финансиране за тези градове.", "date": "2017.08.08", "title": "Чикаго съди Тръмп"}
{"url": "https://offnews.bg/obshtestvo/otpadachni-vodi-se-izlivat-v-moreto-do-krajmorie-662337.html", "text": "Тръба от старата канализация на бургаския квартал „Крайморие“ излива отпадъчни води в морето. От Регионалната здравна инспекция са взели проби от водата, очаква се техният резултат да стане ясен в петък. Оттам успокояват, че няма замърсяване, което да стига до плажовете, които са отдадени под наем. Водата се излива в близост до малка ивица, която е неохраняема. Община Бургас поясниха, че сигнал за подобно изтичане на отпадъчни води е подаван още през миналата година. РИОСВ – Бургас и Басейновата дирекция са дали предписание на ВиК, които стопанисват инфраструктурата, да затворят тръбата.Причината за подобно изпускане е в капацитета на канално – помпената станция, уточняват от ВиК – Бургас. В пикови моменти на сезона, а и след разрастването на квартал Крайморие, тя не може да поеме цялото количество на отпадъчните води и част от тях се прехвърлят по тази тръба. Дружеството изготвя проект за станцията, чрез тласкател, водите да отиват до близката ревизионна шахта. ВиК уточниха, че очакват за следващата година той да се реализира и да не се допуска подобно изливане на отпадъчни води. Подобен случай има и в Созопол. След подаден сигнал, екоинспекцията е установила наличието на изведена тръба към Черно море, на приблизително около 2 км от морски плаж „Хармани“, изведена между скали към морето. Тя не е част от канализационната система „Созопол – Черноморец – Равадиново”. В момента на проверката не е констатирано изтичане на битово-фекални води от тръбата и заустването им в Черно море. Дадено е предписание на Община Созопол за проверка на законността на тръбата.", "date": "2017.08.08", "title": "Отпадъчни води се изливат в морето до Крайморие"}
{"url": "https://offnews.bg/offtopic/100-godishna-filipinka-veroiatno-e-naj-stariat-majstor-na-tatuirovki-662320.html", "text": "Жителка на Филипините вероятно е най-възрастният татуировчик в света, съобщава CNN. Всяка година хиляди туристи идват в селото Бускалан, в което живее Уанг Од Огай - майстор на традиционните за района татуировки, която се занимава с това от 15-годишна възраст. \"Традицията на татуировките ще продължи да живее, докато има туристи\", заявява 100-годишната жена и обяснява, че ще продължава да рисува по телата на желаещите, докато може да вижда. Нейните татуировки традиционно били правени по телата на воините. Всеки път, когато убивали по един враг, те били достойни за нова татуировка, обяснява Огай. За жените пък традицията позволявала татуировките да се правят като вид разкрасителна процедура. \"Едно време казвали: отиди да си направиш татуировка, за да си хубава\", разказва възрастната жена. Днес, когато вече няма воини, традицията на татуировките продължава да е жива заради неспиращия поток от туристи, които идват от цял свят. Всеки елемент от рисунката - от отделната чертичка или кръг, през животните и племенните знаци, имат свое дълбоко значение.Огай признава, че се радва на интереса от страна на чужденците, най-вече, защото те помагат на семейството ѝ да оцелява финансово. ", "date": "2017.08.08", "title": "100-годишна филипинка вероятно е най-старият майстор на татуировки (видео)"}
{"url": "https://offnews.bg/futbol/v-stara-zagora-otkrivat-izlozhba-na-kamata-662331.html", "text": "Стара Загора ще бъде домакин на впечатляваща ретроспективна изложба с уникални фотографии на носителя на \"Златната топка\" Христо Стоичков.Ексклузивните кадри, запечатали едни от най-великите моменти от звездната кариера и живота на Камата, ще бъдат изложени пред сградата на Общината от 9 август до 20 септември, когато е и грандиозната футболна среща между Дрийм тийма на Барселона и отбора на Стоичков и приятели.Експозицията ще бъде официално открита от големите футболни легенди на Стара Загора тази сряда (9 август), пред Общината в \"града на липите\".Специално за повода, точно в 10:00 часа, ще се съберат именити звезди от близкото минало, сред които Петко Петков, Ивко Ганчев и Васил Драголов. На откриването ще присъства цялото ръководство на Община Стара Загора, както и редица обществени личности.Всеки желаещ да разгледа ретроспективната изложба на великия номер 8 в Стара Загора може да го направи в периода от 9 август до 20 септември. Изложбените пана са позиционирани пред сградата на Общината, в зоната на главната пешеходна алея. Достъпът до експозицията е свободен!Събитието „Дрийм тиймът на Барселона срещу отбора на Стоичков“ е на 20 септември 2017 г. на стадион „Берое“, гр. Стара Загора. Начало 20:00 часа.Билети за звездния футболен мач търсете в мрежата на Eventim, както и на специалната каса пред Община Стара Загора. Цена на пропуските: от 30 лв. до 80 лв., VIP билети – 200 лв.", "date": "2017.08.08", "title": "В Стара Загора откриват изложба на Камата"}
{"url": "https://offnews.bg/ikonomika/vivacom-ostava-lider-na-telekom-pazara-662333.html", "text": "VIVACOM запазва лидерската си позиция на българския телеком пазар, като отчита най-големи общи приходи в размер от 432 милиона лева към края на първата половина на 2017 г. В сравнение със същия период на миналата година компанията постига увеличение в размер на 2,5 милиона лева, показват финансовите резултати на дружеството през първите 6 месеца на 2017 г.През първата половина на годината ръст на приходите се наблюдава както в мобилния, така и във фиксирания сегмент, като приходите за първо полугодие на 2017 г. възлизат съответно на 247 милиона лева от мобилни линии и малко над 174 милиона лева от фиксирани линии.VIVACOM запазва стабилни позиции по приходи от мобилни услуги, приключвайки първото полугодие на 2017 г. с увеличен пазарен дял в сравнение с края на 2016 г.– 28,4%.Компанията отчита увеличение на общия брой абонати на мобилни услуги в сравнение с първото тримесечие на настоящата година, както и спрямо първото полугодие на 2016 г.Клиентите на мобилни услуги в края на юни 2017 г. са 3 135 000, докато през същия период на миналата година броят на клиентите в мобилния сегмент е бил със 72 хиляди по-малко.Приходите от един абонат в мобилния сегмент остават стабилни, запазвайки тенденцията за растеж при ползването на данни – от 31% дял от средните приходи на абонат през второто тримесечие на 2016 г. на 35% за същия период на 2017 г.На пазара на фиксиран интернет VIVACOM се утвърждава като лидер, отчитайки постоянна тенденция към увеличаване броя на клиентите – от 444 000 абонати за първото тримесечие на 2017 г. до 452 000 в края на второто тримесечие. За сравнение, в края на същия период на 2016 г. броят на клиентите на фиксиран интернет е 411 000.VIVACOM запазва лидерска позиция и в предоставянето на най-модерната телевизионна услуга – интерактивна телевизия (IPTV). 44% от общо 426 000 клиенти с платена телевизия са абонати на IPTV. За сравнение, в края на същия период на 2016 г. делът на абонатите на IPTV е 40% от общо 390 000 клиенти.През 2017 г. VIVACOM доказано има най-бързата мобилна мрежа в България, постигайки най-високата средна скорост за сваляне (download). Операторът получи награда въз основа на анализ, проведен от Ookla чрез Speedtest за първите шест месеца на 2017 г.В края на първата половина на 2017 г. телекомът осигурява покритие на 4G мрежата на 94% от населението в страната. Компанията инвестира в развитие на мрежата с фокус върху подобрението не само на покритието, но и на капацитета, устойчивостта и дългосрочната ефективност на вложените средства. Към края на първото полугодие VIVACOM отчита инвестиции в размер на 84 милиона лева. От тях 76% са вложени в развитие на мрежата.", "date": "2017.08.08", "title": "VIVACOM остава лидер на телеком пазара"}
{"url": "https://offnews.bg/112/18-000-dka-gori-izgoreli-dosega-globata-za-palene-na-ogan-e-1000-lv-662334.html", "text": "Министерство на земеделието, храните и горите призовава всички да бъдат внимателни и да пазят горите от пожари.Заради зачестилите пожари и високите температури министерството изпрати съобщение, в което припомня, че глобата за огън в гората е до 1000 лева.Всяко невнимателно действие като изхвърляне на угарки на тревата или от прозореца на автомобила, палене на огън на открито, оставяне на празни стъклени опаковки от храна и напитки след излет навън, които действат като лупа, както и прехвърчане на искри от двигателя при навлизане на прибираща реколтата техника или автомобили на излет, може да предизвиква запалване, което да прерасне в пожар - напомнят от Министерство на земеделието. Те посочват, че трайно задържалите се екстремално високи температури улесняват неконтролируемото и бързо разгръщане на подобни запалвания на огромни територии, като могат да застрашат живота, здравето и имуществото на много хора и да навлязат в горите и изпепелят целите екосистеми в тях.Тяхната статистика сочи, че през тази година са регистрирани висок брой пожари, като само за три дни те нараснаха от 251 на 277, а засегнатата площ надмина 17 900 дка, като до петък вечерта беше 14 000 дка.Поразените площи от пожарите, които достигнаха до върховете на дърветата и практически ги унищожиха напълно, през тази година са над 1 700 дка. Преките щети възлизат на близо 400 000 лв., изчисляват от Изпълнителната агенция по горите.С голям интензитет са пожарите в близост до Благоевград, София, Берковица, Бургас. Само последният голям пожар, който горя до бургаското село Изворище обхвана близо 3000 дка, като на 500 от тях той достигна до върховете на дърветата и ги унищожи напълно.Основна причина за възникване на горските пожари е човешката небрежност. Едва два от всички над 260 пожари са възникнали вследствие мълнии. Всички други са от непредпазливост или безотговорно отношение. Настоящото ръководство на министерството и на горската система разпореди стриктно спазване на разпоредбите на Закона за горите в частта за отговорността при нарушения, с които се създават условия за възникване на пожари в горски територии.Налагат се глоби при паленето на огън на открито на разстояние по-малко от 100 метра от границите на горските територии, както и за палене на огън в горски територии извън определените зони от държавните горски и ловни стопанства. За физическите лица глобата е до 1000 лв. За юридически лица, при които се установи нарушение, глобата е в двоен размер.При нарушения на разпоредбите за защита на горските територии от пожари и за спазване на пожарна и аварийна безопасност, освен наказанията по чл. 270 от Закона за горите, в случай че деянието се определи за престъпление, отговорност за него може да се търси и по Наказателния кодекс. Той предвижда до 8 години затвор за причинен пожар в гората и до 10 години за инцидент, причинил щети в защитени територии.Паленето на открит огън е възможно единствено на специално обозначените за това места. Обикновено в близост има поток или река. Като дори и на регламентираните за целта места гражданите не трябва да си тръгват, след като са запалили огън, докато не се уверят, че той е напълно изгасен.И стопаните е нужно да внимават със селскостопанската техника в активния летен период. Паленето на стърнища, суха трева и слама в земеделските земи и по слоговете и крайпътните ивици и други площи със суха растителност е забранено.При съмнение за възникване на пожар, веднага трябва да се подаде сигнал на денонощния телефон 112. От началото на годината са приети близо 1200 обаждания.", "date": "2017.08.08", "title": "18 000 дка гори изгорели досега, глобата за палене на огън е 1000 лв."}
{"url": "https://offnews.bg/obshtestvo/vsiako-deseto-dete-v-balgaria-se-razhda-ot-nevrastna-majka-662325.html", "text": "Всяко десето дете в България се ражда от невръстна майка. Страната ни е с три пъти по-голям процент от средния за Съюза, но не е с най-големия дял на майки тийнейджърки, Румъния е.В България процентът е 11.9% при 4% среден за ЕС, а в северната ни съседка - 12.3%. Следват ни Унгария (9%), Словакия (8.4%), Латвия (5.5%), Литва и Великобритания (по 5.4%) и Полша (4.8%).Данните са на Евростат. Те бяха публикувани днес и показват картината през 2015 г.Тогава в България са родени 33 425 деца. Майките на 138 от тях са били между 10- и 14-годишни. На още 3849 бебета - между 15 и 19 г.В ЕС общо 93 000 бебета са родени майки тийнейджърки през 2015-а. И все пак близо половината майки раждат за първи път на възраст между 20 и 29 г. - 47%, а 45 на сто - в 30-те си години. Около 87 000 пък са жените, които раждат след 40. Средната възраст за първо раждане в Съюза е 29 години.В противоположния на нашия край на скалата, с майки тийнейджърки под 2% от населението са Италия (1.2%), Холандия и Словения (по 1.3%), Дания и Швеция (по 1.4%).Италия е и страната с най-голям дял на жените, които са станали майки за първи път на 40 и повече години (8%). На второ място е Испания (7.4%), която е пред Гърция (5.5%), Ирландия (4.9%) и Люксембург (4.5%).Най-малко са жените с първо раждане на и над 40 г. в Литва и Полша (по 1.1%), Латвия и Словакия (по 1.5%), Румъния (1.6%), Малта (1.7%) и Чехия (1.8%).В повечето страни членки жените раждат за първи път в 20-те си години. Не е така в Испания, Гърция, Ирландия, Италия, Люксембург и Португалия. Там повече от половината жени раждат в 30-те си години, а процентите варират между 61.6% (Испания) и 53.7% (Португалия).", "date": "2017.08.08", "title": "Всяко десето дете в България се ражда от невръстна майка"}
{"url": "https://offnews.bg/bojni/udar-po-borbata-ni-predi-svetovnoto-v-parizh-662311.html", "text": "Асовете ни Иво Ангелов и Тарек Абдеслам няма да участват на световното първенство по борба в Париж, алармира \"Тема Спорт\". Шампионатът на планетата ще се проведе от 21 до 26 август във френската столица.За съжаление обаче България ще трябва да понесе сериозен удар по амбициите си за медал и титла в класическия стил. Причината за това е, че двамата ни най-добри състезатели се оплакват от травми и на 99% няма да бъдат на разположение на Армен Назарян и неговия щаб.Натурализираният египтянин Абдеслам, който дебютира за националния ни тим с европейска титла при 75-килограмовите в Нови Сад в началото на май, има сериозна контузия в кръста. Той се е оплакал от болки още по време на лагера в Белмекен и така и не пътува за заключителния етап от подготовката в Унгария. Надеждите на Назарян и компания са, че в последния момент Тарек все пак ще успее да стисне зъби и да участва на инжекции, но това е много малко вероятно.Капитанът Иво Ангелов пък е получил травма в рамото в Унгария. Европейският вицешампион при 59-килограмовите и Спортист №1 на България за 2013 година няма да успее да се възстанови навреме и също ще пропусне първенството на планетата.Така двама от тримата ни медалисти при класиците от Нови Сад (Николай Байряков спечели бронз, но е на линия за световното) няма да се борят на тепихите в Париж.Съставите на трите ни стила вече са ясни, като се очаква да бъдат обявени от ръковдството на федерацията. Преборванията при свободняците бяха направени в Тетевен, докато тези при жените - в Самоков. Извън отпадането на Иво Ангелов и Тарек Абдеслам не се очаква да има други големи изненади.", "date": "2017.08.08", "title": "Удар по борбата ни преди световното в Париж"}
{"url": "https://offnews.bg/politika/srokat-na-zadgranichnite-pasporti-stava-10-godini-662314.html", "text": "Срокът на валидност на българските задгранични паспорти ще бъде увеличен от 5 на 10 години. Това ще стане с промени в Закона за българските документи за самоличност, обяви пред БНТ вицепремиерът и външен министър Екатерина Захариева.Един от основните приоритети на правителството е във всяка една от областите да се направят сериозни облекчения за гражданите и бизнеса. Министерството на външните работи предоставя услугите преди всичко чрез задграничните си представителства. В над 90% от случаите то е посредника за предоставянето на услугата, която се предоставя от други администрации, допълни Екатерина Захариева:По думите ѝ ще се търси и облекчение за подаването на  за издаване на български документи. \"Защото повечето от нашите съграждани живеят по-далече от там, където са консулските служби и няма как да открием такива във всеки град, в който има българи. До момента изискването е това заявление да може да става само чрез електронен подпис издаден от България. Има такава административна услуга, но за година и половина са подадени само две заявления по електронен път\", обясни Захариева.По думите ѝ е предвидено подаването да става и без електронен подпис, като Това, което предвиждаме като изменение в закона, който има електронен подпис да може, а който няма да подаде заявлението като прикачи файла и копие от актуалния си документ към него, разбира се при защита на личните данни и да трябва да го получи лично в консулската служба. Ще се ходи само веднъж до консулската служба. Сега съкращаваме и сроковете на този закон. Става 60 дни нормалната услуга, сега е 90, 30 дни става по-бързала услуга. Възможност за получаване на документите с куриери, когато сте го подали лично. Идеята е да съкратим ходенето да бъде само веднъж. Намалихме и таксите, едната със 100% за получаване на свидетелство за съдимост, а другата с 25%, правим анализ и на други такси.", "date": "2017.08.08", "title": "Срокът на задграничните паспорти става 10 години"}
{"url": "https://offnews.bg/politika/plevneliev-ako-sasht-razroviat-ktb-tova-e-v-nash-interes-662313.html", "text": "Ако казусът с КТБ се разрови от Съединените щати, а дори и от други държави, това би било само в наш интерес, коментира в интервю за телевизия Bulgaria ON AIR президентът Росен Плевнелиев (2011-2016).Той уточни, че няма как да приеме за жертва бивш шеф на банка, през чието управление са източени милиарди. \"За пореден път българският народ беше обран пред очите на целия свят и всички, участвали в \"кражбата на века\", трябва да понесат своите последици\", заяви Плевнелиев.\"Притесненията, че онези, които откраднаха парите, могат да се окажат крайно печеливши, остават на дневен ред. В случай, че осъдят държавата, ще спечелят двойно. Банкова криза с подобни мащаби трябваше да бъде разрешена, за да не се стигне до много по-голяма драма в банковия сектор на България. Още в самото начало, когато започнахме да разглеждаме случая обаче, бяхме възпрепятствани, защото не получавахме адекватна информация от българските регулатори, в това число и БНБ\", посочи той.Преди дни стана ясно, че бившият шеф на КТБ Цветан Василев, който в момента е в Сърбия, е наел американска юридическа фирма, която да придвижи кандидатурата му за закрила по закона \"Магнитски\". По този закон американското правителство може да защити жертви на репресии и нарушения на човешките права вследствие на разкрити случаи на корупция по високите етажи.", "date": "2017.08.08", "title": "Плевнелиев: Ако САЩ разровят КТБ, това е в наш интерес"}
{"url": "https://offnews.bg/izvan-terena/bivshata-na-dani-kiki-pachi-1000-kubika-silikon-662344.html", "text": "Бившата половинка на капитана на Локомотив Пловдив и любимец на ученичките от Града по тепетата Дани Кики не спира да вълнува въображението на мъжката половина на човечеството.Атрактивната дама, която има седемгодишен син от набедения от собственика на Локомотив Христо Крушарски за член на \"банда гейове\" Кики, показва често греховното си тяло, тунинговано с над 1000 кубика силикон.Антония не спира да пътува и релаксира на екзотични дестинации, събра солидна фенска маса в Инстаграм, където има над 40 000 последователи.", "date": "2017.08.08", "title": "Бившата на Дани Кики пъчи 1000 кубика силикон"}
{"url": "https://offnews.bg/zdrave/zhena-rodi-triznatci-sled-9-neuspeshni-in-vitro-opita-662359.html", "text": "В родилното отделение на Първа САГБАЛ „Света София“ проплакаха тризнаци. Бебетата са заченати ин витро и дошли на бял свят чрез Цезарово сечение.Първото бебе е момченце с тегло 2040 грама и ръст 44 см, след него на бял свят се появи момиченце с тегло 2650 грама и ръст 46 см и третото бебе - момченце с тегло 2880 грама и ръст 49 см.Майката е на 36 години с 9 неуспешни ин витро процедури в други клиники, в рамките на 12 години. „Раждането протече без усложнения, а пациентката и бебетата са в много добро състояние“, сподели д-р Минко Еврев.", "date": "2017.08.08", "title": "Жена роди тризнаци след 9 неуспешни ин витро опита"}
{"url": "https://offnews.bg/leka-atletika/bolt-shte-biaga-s-kontuzia-v-shtafetata-662336.html", "text": "Суперзвездата на леката атлетика Юсейн Болт ще бяга за Ямайка в щафетата на 4х100 метра на световното първенство в Лондон, въпреки че има лека контузия и усеща болка.\"Чувствам, че сме готов. Винаги съм участвал с гордост в щафетата. Ще видим на какво са способни момчетата. Като цяло имам лека болка, но не е такава, с която да не може да се справи един масаж.Отнасям се спокойно към тази контузия. Щастлив съм да бъда в Лондон и с нетърпение очаквам щафетата\", коментира Болт пред \"Ройтерс\".Йохан Блейк е другият опитен състезател от щафетата на Ямайка, който ще вземе участие на 4 по 100 метра. Щафетното бягане при мъжете ще се проведе на 12 август.Припомняме, че в събота Юсейн Болт се окичи с бронзов медал в последния спринт на 100 метра в кариерата си. Победител стана американецът Джъстин Гатлин, а втори финишира Крисчън Колумън, също от САЩ.Новият световен шампион падна и се поклони пред Болт, който обяви отказване с края на това световно първенство. Иначе времената не бяха кой знае какви. Гатлин пресече след 9.92 секунди, Коулмън записа 9.94, а Болт остана с 9.95.Дали ямайската легенда за завърши блестящата си кариера с триумф, ще разберем в събота вечер.", "date": "2017.08.08", "title": "Болт ще бяга с контузия в щафетата"}
