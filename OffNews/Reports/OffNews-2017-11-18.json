{"url": "https://offnews.bg/kultura/pochina-kitaristat-na-ac-dc-malkalm-jang-669583.html", "text": "Един от основателите на AC/DC и основна фигура в световната рокендрол история Малълм Йънг е починал на 64-годишна възраст. Скръбната вест съобщиха от групата в социалните мрежи.Малкълм Йънг имаше здравословни проблеми от няколко години, като през 2014 г. той спря с музиката и започна активно лечение. Здравословни неволи покосиха групата отново през 2016 г., когато вокалистът Брайън Джонсън разказа, че има сериозни проблеми със слуха и трудно ще продължи да излиза на сцената.Писмото на AC/DC в социалните мрежи:", "date": "2017.11.18", "title": "Почина китаристът на AC/DC Малкълм Йънг"}
{"url": "https://offnews.bg/futbol/botev-plovdiv-spria-tcska-na-armiata-video-669587.html", "text": "ЦСКА и Ботев Пловдив направиха равенство 1:1 в дербито от 16-ия кръг на Първа лига, играно на стадион \"Българска армия\" в столицата.В последния си мач \"червените\" записаха важна победа над шампионите от Лудогорец в Разград, но днес те бяха без своя голмайстор Фернандо Каранга, който е наказан, тъй като получи пресилен втори жълт картон в мача срещу \"орлите\".В 22-та минута реферът Волен Чинков отсъди дузпа за гостите след единоборство между Николай Бодуров и Фернандо Виана в наказателното поле на ЦСКА. Тодор Неделев реализира наказателния удар и даде преднина на \"канарчетата\".Домакините натиснаха в търсене на изравнителен гол, но успяха да стигнат до него едва в 79-та минута, когато Лазар Марин си отбеляза автогол след остро центриране на Густаво Кулма отдясно.До края не паднаха повече голове и двубоят завърши при равенство 1:1. След тази среща ЦСКА остава на второ място с 35 точки, докато Ботев заема 5-та позиция с актив от 26 точки. Лидерът Лудогорец играе по-късно днес с Локомотив Пловдив.", "date": "2017.11.18", "title": "Ботев Пловдив спря ЦСКА на \"Армията\" (видео)"}
{"url": "https://offnews.bg/sviat/desetki-hiliadi-na-shestvie-v-stolitcata-na-zimbabve-sreshtu-mugabe-669584.html", "text": "Десетки хиляди излязоха на шествие с песни и танци в столицата на Зимбабве Хараре заради очакваното падане от власт на президента Робърт Мугабе, който управлява държавата от 37 години.Военните завзеха властта в Зимбабве преди дни. Мугабе беше поставен под домашен арест.\"Не на династията Мугабе\" и \"Достатъчно, Мугабе трябва да си ходи\", гласяха някои от плакатите на демонстрацията, съобщи Ройтерс, цитирана от БТА. Тежко въоръжени военни обаче спряха многохилядната тълпа, която се запъти към президентския дворец в Хараре, за да поиска оставката на Мугабе. Участниците в демонстрацията седнаха на шосето на около 200 м от сградата в знак на протест. Държавната телевизия излъчи кадри от митинг, на който оратори критикуват открито президента и първата дама Грейс Мугабе, чиито опити да наследи съпруга си начело на страната бяха един от факторите за действията на армията, съобщи Асошиейтед прес и отбеляза, че подобни демонстрации доскоро бяха нещо немислимо.Намесата на армията е повратен момент в управлението на Мугабе, белязано с репресии срещу всякакъв вид опозиция и тежка икономическа криза - около 90 процента от населението в трудоспособна възраст е безработно.Със своите 93 години Мугабе е най-възрастният действащ държавен глава на планетата. ", "date": "2017.11.18", "title": "Десетки хиляди на шествие в столицата на Зимбабве срещу Мугабе"}
{"url": "https://offnews.bg/politika/tcacheva-pokani-glavnia-prokuror-na-sasht-na-konferentcia-v-sofia-669589.html", "text": "Министърът на правосъдието Цецка Цачева проведе работна среща с главния прокурор на САЩ Джеферсън Сешънс. През втория ден от визитата си във Вашингтон министър Цачева запозна Сешънс с един от основните приоритетите за министерството на правосъдието по време на предстоящото българско председателство на Съвета на ЕС - институционализиране на Службата на Европейския прокурор.\"България, като един от инициаторите за създаването на Европейска прокуратура, ще работи приоритетно за институционализирането и функционирането на службата и за изграждането на отношенията с партньорските институции и служби, като ЕВРОЮСТ, ЕВРОПОЛ, ОЛАФ, включително от държави извън Европейския съюз\", обясни министър Цачева.Главният прокурор на САЩ Джеферсън Сешънс е приел отправената от министър Цачева покана да присъства на конференцията, посветена на темата за институционализирането на Европейската прокуратура, която ще се проведе в София през март 2018.", "date": "2017.11.18", "title": "Цачева покани главния прокурор на САЩ на конференция в София"}
{"url": "https://offnews.bg/politika/malinov-dokladat-na-ek-e-unizitelen-i-za-nas-i-za-samata-komisia-669585.html", "text": "Като унизителен определи Доклада относно напредъка на България по механизма за сътрудничество и проверка евродепутатът Светослав Малинов. Причината за тази оценка на Малинов е, че документът излиза вече десета година.„, каза Малинов.Докладът ни напомня, че ние не сме свършили нещо, което никой не е очаквал, че няма да свършим за 10 години, добави евродепутатът.Светослав Малинов посочи единственото позитивно нещо в случая, а именно, че документът е публикуван по-рано и това е жест към страната ни. „“, посочи Малинов. Той е категоричен, че докладът и механизмът за сътрудничество и проверка, са унизителни и за самата Европейска комисия. Това показва, според него, че лостовете, с които Брюксел иска да предизвика реформи у нас, са се провалили. „“, каза Малинов. Първите доклади имаха отзвук и доведоха до някакви реформи, припомни Светослав Малинов и добави, че постепенно интересът към тях намаля.", "date": "2017.11.18", "title": "Малинов: Докладът на ЕК е унизителен и за нас, и за самата комисия"}
{"url": "https://offnews.bg/futbol/ludogoretc-srazi-lokomotiv-v-plovdiv-669594.html", "text": "Шампионът и лидер във временното класиране Лудогорец разгроми тима на Локомотив (Пловдив) с 3:0 като гост в мач от 16-ия кръг на Първа лига.Точни за \"орлите\" бяха румъне;ът Клаудио Кешеру (14), Марселиньо (17) и Жоао Пауло (90).Първото попадение бе дело на Клаудио Кешеру в 14-ата минута, след асистенция на Вандерсон. Румънецът се възползва от точно подаване, освободи се майсторски и с плътен изстрел прати кълбото в мрежата.Три минути по-късно шампионите си осигуриха комфортна преднина. След центриране от корнер, Абел Анисе игра с глава и топката попадна точно в Марселиньо, който нямаше как да сбърка отблизо на празна врата за 0:2.В 90-ата минута Жоао Пауло вкара за 0:3. Лукоки проби отдясно и върна към своя съотборник, който с прецизен изстрел не остави шанс на стража Диао.Съдията даде седем минути продължение, тъй като мачът бе временно прекратен заради токов удар, но в допълнението на срещата не се случи нищо интересно.Първа професионална лига, 16 кръг:ЛОКОМОТИВ (ПЛОВДИВ) - ЛУДОГОРЕЦ 0:20:1 Кешеру 140:2 Марселиньо 170:3 Пауло 90", "date": "2017.11.18", "title": "Лудогорец срази Локомотив в Пловдив"}
{"url": "https://offnews.bg/offtopic/amerikanski-bojni-piloti-izrisuvaha-penis-nad-vashington-669590.html", "text": "Пилоти от американските военновъздушни сили изрисуваха мъжки гениталии в небето над Вашингтон. Случаят беше потвърден от командването на американската армия. Наблюдателни граждани успяха да заснемат въздушната \"творба\" и я разпространиха в социалните мрежи. \"Военновъздушите сили държат на високите стандарти при подготовката на пилотите си и ръководството намира подобни прояви за абсолютно неприемливи. На екипажа ще бъде потърсена отговорност\", се посочва в официално съобщение.", "date": "2017.11.18", "title": "Американски бойни пилоти изрисуваха пенис над Вашингтон"}
{"url": "https://offnews.bg/zimni/furkad-dade-zaiavka-za-silen-sezon-669595.html", "text": "Френският доминатор в биатлона Мартен Фуркад даде заявка за силно представяне и през новия сезон, след като спечели спринта на 10 км в Шушоен (Норвегия). Надпреварата беше част от предварителните стартове от сезон 2017/2018.Фуркад мина чисто и през двете стрелби и не даде никакъв шанс на конкуренцията. Второто място зае норвежецът Ерленд Бьонтегорд, също без грешка в двете стрелби.  Сънародникът му Йоханес Бьо завъртя две наказателни обиколки в хода на състезанието, но показа перфектно ски бягане и допълни почетната стълбичка. Трима българи участваха в спринтовата дисциплина при мъжете. Краси Анев сбърка само веднъж и завърши на 32-ра позиция. Мишо Клечеров е 78-ми с безпогрешна стрелба, а Митко Парталов е 124-ти с една наказателна обиколка. При дамите победата взе Денизе Херман от Германия с една сбъркана мишена. Тройката допълниха беларускините Надежда Скардино и Ирина Крюко, които минаха чисто през рубежа.  Единствената българка в състезанието беше Стафани Попова. Нашето момиче повали само 5 мишени и завърши на 98-мо място в крайното класиране. ", "date": "2017.11.18", "title": "Фуркад даде заявка за силен сезон"}
{"url": "https://offnews.bg/112/mazh-zagina-pri-katastrofa-na-simeonovsko-shose-v-sofia-669597.html", "text": "Мъж е загинал на място при тежка катастрофа в столицата тази вечер, съобщи БНР.Инцидентът е станал след челен сблъсък между два автомобила в района на Симеоновско шосе.Според Пътна полиция причината за катастрофата е навлизане на едната кола в лентата за насрещно движение, последвано от челен удар. От удара на място е загинал водачът на единия автомобил - мъж, който най-вероятно е бил без предпазен колан, обясниха от полицията за \"Хоризонт\".64-годишна жена, пострадала при катастрофата, е приета в болница \"Света Анна\". Тя е със счупена подбедрица и е настанена в ортопедията. Състоянието ѝ е тежко, съобщиха от болницата.Преминаването в района на тежкия инцидент е изключително затруднено, тъй като на място има екипи на полицията, както и линейки.", "date": "2017.11.18", "title": "Мъж загина при катастрофа на Симеоновско шосе в София"}
{"url": "https://offnews.bg/obshtestvo/pochina-naim-siulejmanoglu-pogrebvat-go-s-pochesti-669577.html", "text": "Почина олимпийският и световен шампион по вдигане на тежести Наим Сюлейманоглу, съобщава Нова тв, като се позовава на кореспондента на БНР в Турция Нахиде Дениз.По-рано тази седмица той претърпя по спешност операция на мозъка.В края на септември Наим Сюлейманоглу бе приет по спешност в болница заради тежка чернодробна цироза.На 6 октомври му бе извършена животоспасяваща трансплантация.След трансплантацията на черен дроб олимпийският шампион по вдигане на тежести получи мозъчен кръвоизлив и се наложи да бъде опериран. Петдесетгодишният щангист е починал около 2.45 часа в болницата Мемориал-Атакьой.Малко след съобщението за кончината олимпийския шампион по вдигане на тежести турският президент Реджеп Ердоган изказа публично съболезнованията си на семейството, на близките, на обществеността.Ердоган лично се бе разпоредил за лечението на Сюлейманоглу. Той бе и първият, който го посети в болницата след извършената трансплантация на черен дроб. Очаква се турският президент да присъства на погребението на щангиста.Сюлейманоглу ще бъде погребан в неделя в гробището Едирнекаплъ, където с почетен ритуал се погребват геройски загиналите, съобщи валията на Истанбул Васип Шахин.Кончината на световноизвестния щангист потопи в скръб неговите близки, приятели, почитатели, спортните деятели, цяла Турция. Турските телевизии излъчват предавания за Наим Сюлейманоглу, предават ключови моменти от живота му - бягството от България, това че покойният президент Тургут Йозал изплати един милион долара на българската федерация по щанги и откупи състезателните му права, припомнят се състезанията и 46-те рекорда на малкия Херкулес, които 29 години останаха ненадминати.", "date": "2017.11.18", "title": "Почина Наим Сюлейманоглу, погребват го с почести"}
{"url": "https://offnews.bg/obshtestvo/patiat-na-vodata-ot-baniata-do-iskara-669578.html", "text": "За 30 години или шест петилетки столичани са успели да излеят в канала осем пълни обема на язовир Искър.Това е просто статистика и тя не е достатъчна, за да опише гигантските измерения на процеса на пречистване на мръсната вода. Всъщност, вероятно много малко хора си дават сметка, че след като измият чиниите, пътят на водата от дома им преминава десетки километри в рамките на близо два дни, за да се излее отново в природата. За това е достатъчно чисто и просто една пречиствателна станция. С площ 600 декара. И с капацитет 500 000 куб. м. вода на ден.Въпреки мащаба на заработилата преди 30 години софийска станция за пречистване на отпадни води край село Кубратово, малцина подозират за съществуването ѝ. Докато човек не се разходи из \"улиците\", минаващи покрай съоръженията на станцията, той няма да може да си направи сметка за обема работа, който тя върши.Първият работен ден на съоръжението е \"светлата\" дата 4 септември 1984 г. Пречиствателната станция е проектирана през 70-те години по съветски модел и е първата в страната. 30 години по-късно тя остава една от най-големите на Балканския полуостров и, учудващо, успява да отговори на нуждите двумилионния град.Днес, използвайки инфраструктура от времето на социалистическа България, пречиствателната станция е нагледен пример за работеща кръгова икономика. С инвестираните до момента в нея стотици милиони - от столичната община и от компанията, която стопанисва съоръжението - \"Софийска вода\", част от френската компания Veolia, станцията успява да върне обратно в експлоатация два отпадъчни продукта, да влее в Искър пречистена вода, да произвежда енергия за собствени нужди и то в излишък.Всичко започва от довеждащия канал, през който за една секунда преминава обем вода, равен на количеството питейна вода за едно домакинство за един месец. С него, освен битовите води, до съоръженията на станцията се довеждат и отпадъчни води от промишлеността, дъждовни води и водата от топенето на снеговете.Оттук на практика започва и първичното пречистване. При него водата преминава през решетки, като целта е да се отделят обемните предмети - основно, изхвърлени в тоалетната чиния и канализацията хартийки, дребни предмети, остатъци от храна и подобни. Често до решетките стигат и животни, споделят работещите в станцията и разказват за спасителни операции с язовци, лисици и кучета.На този етап на пречистване се отстраняват също и пясъкът, неразтворените примеси и маслата. Водата се прецежда през общо 20 решетки, от които 10 са фини. Задържаната маса се събира в контейнери и се извозва на депо. Основната част от замърсителите от минерален произход (пясък, стъкло и др.) се отделят в аерирани пясъкозадържатели. Тук водата се движи с малка скорост и всички минерални примеси се утаяват на дъното.Отделената маса, която е наречена условно пясък, се отвежда на места, на които се изсушава и депонира. Тя може да бъде използвана за определени строителни дейности. Вторият етап на пречистване, който е и основният, се базира изцяло на биология.При него се използват микроорганизми, които се размоножават и се хранят с биологичните отпадъци. Биохимическото пречистване на водата продължава между 4 и 8 часа.Следва процесът на отделяне на активната утайка от водата. Това е мястото, което работещите в станцията наричат шеговито \"шоколадовата фабрика\".Оттам водата се разределя в осем вторични утаители - на това място се утаяват оранизмите, които се хранят с отпадъците във водата. Част от тях се пренасочават към биобасейните, където влизат отново в процеса на пречистване, а друга част от тях отиват в т.нар. метатанкове. Там се отделя газ, който се отвежда до когенератори. Те пък от своя страна произвеждат електричество и топлина, с които се осигуряват енергийните нужди на централата. В миналото газът е бил изгарян. Сега обаче, благодарение на него, малката електроцентрала презадоволява нуждите от електричество, като излишната енергия се продава. За превръщането на биогаза в зелена топлинна и електрическа енергия през 2009 г. е направена една от най-големите модернизации на станцията с инсталирането на генераторите, които успяват да произведат малко над 1000 kWh електроенергия. За 2013 г. са произведени 14 000 MWh ток.Като биологичен индикатор за ефективността на процеса, в станцията доскоро е работил байсен, пълен с каракуда. Пробите на агенцията по рибарство и аквакултури и на агенцията по храните показали отсъствие на опасни тежки метали в тях. Освен производството на зелене енергия \"Софийска вода\" притежава разрешителни за повторно използване на утайки за наторяване върху селскостопански земи, издадени от Националната служба за растителна защита към земеделското министерство. Като краен продукт, пречистената вода се наблюдава постоянно в Лабораторен изпитвателен комплекс, в който през 2008 г. въведена система за управление на качеството. За всички дейности по реконструкцията и поддържането на станцията \"Софийска вода\" е инвестирала близо 38 милиона лева и още 60 милиона лв. по програма ИСПА.В 30-годишната си история пречиствателната станция не е спирала да работи.  ", "date": "2017.11.18", "title": "Пътят на водата - от банята до Искъра"}
{"url": "https://offnews.bg/sviat/partiata-na-makron-izbra-nov-lider-669592.html", "text": "Партията на френския президент Еманюел Макрон избра днес новия си лидер Кристоф Кастанер на фона на първите прояви на вътрешно недоволство в създаденото преди 19 месеца движение, което го издигна до най-високия пост. Кастанер беше посочен именно от Макрон. Той е бивш депутат социалист, който се присъедини към центристката проевропейска кандидат-президентска кампания на Макрон още в началото.Досегашният говорител на правителството Кастанер застава начело на „Република, напред” шест месеца след като Макрон сензационно спечели президентските избори.51-годишният Кастанер беше избран с явно гласуване на партиен конгрес в източния град Лион.", "date": "2017.11.18", "title": "Партията на Макрон избра нов лидер"}
{"url": "https://offnews.bg/politika/bsp-sashto-iska-revizia-na-opredeleni-skandalni-sdelki-669586.html", "text": "БСП ще започне разговори с други партии за резултатите от приватизацията, реституцията, концесиите, обществените поръчки и ролята на \"силовите групировки\" по време на прехода.Това се посочва в позиция на Националния съвет на БСП по повод искането на ГЕРБ за промени в Конституцията. Социалистите заявяват, че не подкрепят исканите от партията на Борисов промени, тъй като ги определят като противоречащи на принципите на правовата държава и на европейското право. С тези промени нямало да се постигне \"реално възмездие\" и те целят да подведат гражданите и да отклонят вниманието от \"актуалните прояви на коупция\", смятат социалистите. В същото време обаче партията на Нинова ще бъде съвносител на промените.В тази връзка от БСП ще поискат изслушване на министъра на икономиката, от когото очакват статистика за стойността на приватизираните активи и постъпилите в резултат на следприватизационния контрол средства. Социалистите очакват и отчет на главния прокурор за броя на разследванията, свързани с приватизацията и осъдителните присъди, както и броя на погасените по давност дела. Депутатите от левицата ще искат председателят на Народното събрание да поиска становище от законодателния съвет при парламента за предложените от ГЕРБ конституционни промени.  По-рано днес пред съпартийците си лидерът на БСП Корнелия Нинова заяви, че оставката на председателя на парламента Димитър Главчев е политическа победа за партията. \"ГЕРБ я приемат като компромис и жертва в името на връщане на опозицията в зала, за да не прави България лошо впечатление по време на председателството на Съвета на ЕС. Според тях председателят на НС не е направил грешка. Оценяват ни като деструктивна политическа сила, която руши държавата. Уви, горчивият урок не е научен. Ние имаме ценностни различия с ГЕРБ\", е казала Нинова, цитирана от пресцентъра на партията. Според нея причините за оставката са други:  БСП не руши държавата, а е пазител на държавността, правовия ред, демокрацията и свободата. Ще продължаваме да бъдем гарант на тези ценности и в опозиция, и в управление, е заявила още Нинова.", "date": "2017.11.18", "title": "БСП също иска ревизия на 'определени скандални сделки'"}
{"url": "https://offnews.bg/izvan-terena/vizhte-serina-uiliams-kato-bulka-snimka-669579.html", "text": "Бившата номер 1 в женския тенис Серина Уилямс се омъжи за приятеля си Алексис Оханян. Двойката сключи брак в Музея за съвременни изкуства в Ню Орлиънс.36-годишната Серина и две лета по-младият съосновател на социалната мрежа Редит се венчаха на дискретна церемония пред над 250 гости, като цената на тържеството мина 1 милион долара.На сватбата присъстваха много звездни гости, като младоженците отправиха към тях молба да не снимат и качват снимки от тържеството, тъй като правата са продадени ексклузивно на списание \"Вог\".Все пак самата Серина не се сдържа и качи в Инстаграм своя снимка с булчинска рокля. По-малката от сестрите Уилямс и Оханян станаха родители на 1 септември, когато се роди дъщеричката им.", "date": "2017.11.18", "title": "Вижте Серина Уилямс като булка (снимка)"}
{"url": "https://offnews.bg/112/kola-pomete-politcejska-patrulka-vav-vratca-669593.html", "text": "Кола помете полицейска патрулка спряла за оглед на местопроизшествие във Враца.Мъжът зад волана забелязал пътно-транспортното произшествие и рязко натиснал спирачка, пътят бил мокър и колата му изблъскала полицейската от пътя, съобщава БНТ.По време на удара полицаите оглеждали обърнат микробус. Той пък излязъл от пътя и се спрял в двора на вила, защото на водача му станало зле и изгубил контрол.И двата инцидента са без сериозно пострадали.", "date": "2017.11.18", "title": "Кола помете полицейска патрулка във Враца"}
{"url": "https://offnews.bg/politika/vizhte-palnia-tekst-na-manifesta-na-dsb-nova-republika-i-da-balgaria-669570.html", "text": "ДСБ/Нова република, \"Да, България\", \"Зелените\" и ДЕОС обявиха създаването на общата инициатива \"Български манифест за Европа\", като към тях се присъедини и БЗНС, който напусна Реформаторския блок. Целта на манифеста е да зададе посока за развитието на държавата и да запълни липсата на ясно заявени приоритети и ясна визия за утвърждаването на страната ни като съвременна европейска държава, а поводът за създаването на манифеста е предстоящото председателство на Съвета на ЕС, обявиха създателите му. Ето и целия текст на манифеста:", "date": "2017.11.18", "title": "Вижте пълния текст на манифеста на ДСБ/Нова Република и 'Да, България'"}
{"url": "https://offnews.bg/futbol/martin-kamburov-nosi-pobeda-na-beroe-s-gol-194-v-elita-669582.html", "text": "Бившият нападател на Локо Пд Мартин Камбуров донесе победата на новия си тим Берое с 1:0 при гостуването на Пирин Благоевград в двубой от 16-ия кръг на Първа лига.Опитният нападател отбеляза своя гол №194 в елита в 85-ата минута и се превърна в истинска легенда.До попадението се стигна след пробив на резервата Негруц, който насочи топката по земя към Мартин Камбуров, опитният нападател се хвърли на шпагат, за да отклони топката, но тя мина на сантиметри от целта.Секунди по-късно след изпълнение на ъглов удар Иван Иванов продължи кълбото към Камбуров, който без да се колебае прониза вратата на Макенджиев.В последните секунди футболистите на Милен Радуканов се опитаха да се доберат до точката, но не успяха да създадат голово положение пред вратата на Душан Перниш. Така Берое спечели срещата и вече е с актив от 27 т., които му отреждат 4-ото място. В следващия кръг заралии приемат Славия.Първа професионална лига, 16 кръг:ПИРИН (БЛАГОЕВГРАД) - БЕРОЕ 0:10:1 Мартин Камбуров (85)", "date": "2017.11.18", "title": "Мартин Камбуров носи победа на Берое с гол №194 в елита"}
{"url": "https://offnews.bg/politika/dsb-nova-republika-i-da-balgaria-sazdadoha-manifest-sreshtu-zavladi-669580.html", "text": "ДСБ/Нова република, \"Да, България\", \"Зелените\" и ДЕОС обявиха създаването на общата инициатива \"Български манифест за Европа\".Към манифеста се присъедини и БЗНС, който е напуснал Реформаторския блок, съобщи лидерът на \"Да, България\" Христо Иванов, като допълни, че инициативата е отворена и към нея могат да се присъединят още хора и формации. Целта на манифеста е да зададе посока за развитието на държавата и да запълни липсата на ясно заявени приоритети и ясна визия за утвърждаването на страната ни като съвременна европейска държава, а поводът за създаването на манифеста е предстоящото председателство на Съвета на ЕС. Иванов подчерта, че новата платформа не е предизборна и не е коалиция, а е инициатива, която ще работи с цел да не се позволи на правителствената пропаганда да изпълни европейската тема. Под пропагандата и банкетния шум за председателството се извършват ежедневни атаки на базови права. Създават се репресивни инструменти, които се използват срещу медии и журналисти, погазват се основни принципи на правото, включително въвеждане на закони със задна дата, коментира Иванов. Според него това не е случайно и е опит за по-нататъшното овладяване на държавата. \"Тази тънка червена линия зад мен трябва да спре това\", каза той.При обявяването на манифеста бяха представени и група експерти, които ще работят за неговото разработване в близките месеци, което ще се случи с отворени публични дебати. Сред тях са бившият лидер на ДСБ Радан Кънев, бившият депутат от Реформаторския блок Мартин Димитров, евродепутатът Светослав Малинов, дипломатът Стефан Тафров, бившият служебен министър на отбраната Велизар Шаламанов, политологът Христо Анастасов, преподавателят по право на ЕС д-р Христо Христев, председателят на Центъра за модернизиране на политики Юлиана Николова, експертът по информационни технологии Боян Юруков, журналистът Мария Спирова и др.Лидерът на ДСБ Атанас Атанасов подчерта, че те имат тежката задача да изработят принципите, чрез които България да стане пълноправен член на ЕС. Радан Кънев коментира, че е изключително щастлив от инициативата, тъй като винаги е призовавал зад такива граждански и експертни инициативи да има силна политическа воля. \"Това не е документ от интелектуалци или група граждани, а документ, зад който стои волята на няколко партии и техните лидери\", подчерта Кънев. ", "date": "2017.11.18", "title": "ДСБ/Нова Република и 'Да, България' създадоха манифест срещу завладяването на държавата (видео)"}
{"url": "https://offnews.bg/tenis/shefat-na-levski-ne-slusha-volgin-valnuva-se-ot-grigor-669581.html", "text": "Собственикът на Левски Спас Русев се поддаде на манията на Григор Димитров и се появи лично в зала \"О2 Арена\" в Лондон, където текат финалите на АТР с участието на осемте най-добри тенисисти през годината.Напук на призивите на , Спас Русев хвана полет за английската столица и изгледа от трибуните третата победа на Димитров в група \"Пийт Сампрас\", а след това качи и кадър в социалната мрежа Инстаграм.Късно снощи 26-годишният българин беше повече от убедителен, след като разгроми с 6:1, 6:1 испанеца Пабло Кареньо Буста. Тази вечер от 22 часа Димитров излиза срещу американеца Джак Сок в полуфинален сблъсък.Преди това Роджър Федерер и Давид Гофен ще определят първия финалист.", "date": "2017.11.18", "title": "Шефът на Левски не слуша Волгин, вълнува се от Григор"}
{"url": "https://offnews.bg/obshtestvo/dazhdat-prodalzhava-i-dnes-chakat-ni-temperaturi-do-13-gradusa-669545.html", "text": "Днес времето ще се задържи облачно, с валежи от дъжд, сочи прогнозата на Националния институт по метеорология и хидрология към БАН.На места в Рило-Родопската област и в Източна България количествата ще са значителни.Ще духа слаб до умерен вятър от изток-североизток. Минималните температури ще са между 5° и 10°, а максималните - между 8° и 13°.Атмосферното налягане е близко до средното за ноември и бавно ще се понижава.В планините ще е облачно и мъгливо, с валежи от дъжд, над около 1800 метра – сняг. Ще духа слаб до умерен югоизточен, по билата - южен вятър. Максимална температура на височина 1200 метра около 6°, на 2000 метра – около 2°.По Черноморието ще е облачно и дъждовно. Ще духа слаб до умерен североизточен вятър. Максимални температури на въздуха: 12°-14°. Температурата на морската вода е 14°. Вълнението на морето ще бъде около 3 бала.", "date": "2017.11.18", "title": "Дъждът продължава и днес, чакат ни температури до 13 градуса"}
{"url": "https://offnews.bg/horoskop/horoskop-za-18-24-noemvri-668069.html", "text": " Хубави дни, макар че сте затрупани с дела, а във вторник ще се чувствате по-отпаднали. Овните да упорстват в работата си, даже по-тежката и неприятната ще привлича уважение и симпатии. През уикенда някои се готвят за пътуване, в понеделник на други пък ще им хрумне да се върнат към старите начинания. Не пилейте сили така, ангажиментите ви обещават напредък и печалби, макар не толкова бързо, както ви се ще. В четвъртък скромността и коректността ви в екипа ще спечели и приятели, но не разкривайте нови идеи, не ви трябва и яд.Тези дни ви правят целите очи и уши – разбирателството с колеги и приятели не е най-добро, шефовете хич не са благосклонни към идеите ви. Телците да не си внушават подобни мисли, случайни  срещи ще им подскажат решение и при най-заплетените положения. Разбира се, ще се погрижите и за съмишленици, покровители, от вторник е редно да следвате и чужди планове, ала и ваши не остават забравени и безрезултатни. В четвъртък късметът ви помага и за по-лични неща, а за света Екатерина се радвате на хармония с близки, партньори. Динамично и по-напрегнато 7-дневие, добре е да контролирате емоциите си, а не да давате воля на негативизъм. Повечето Близнаци си имат точна визия за делови и лични неща, няма защо да слушат звани и незвани съветници. Все пак засилете бдителността, сега и дребното камъче обръща кола... До понеделник следвате чужди идеи и указания, във вторник-сряда изяснявате проблемите. Пречки ще има, но вие си държите на своето, а и шансът ще ви помогне. В любовта обаче забравете за инат или авантюри, имате това, което ви е нужно.През тези 7 дни проблемите са доста, но можете да се справите с всички, ако упорствате в работата и не отстъпвате от принципи. Раците да разчитат и на помощ на роднини и приятели, бавно-бавно, но ще става. До вторник грижите ви са доста – около близки, за финанси, има изненади, но ги посрещате. После ситуацията се подобрява, сближавате се и с нови хора, а пък ако не сте били доволни от околни,  доста неща се променят в положителна посока. И да са ви упреквали за нещо, другите виждат: не сте пилели време, не сте мързелували...И на вас не ви е леко, има делови пречки, не са изключени лични грижи. Лъвовете да не униват, не случайно се казва: всяко зло е за добро. Още до понеделник ще разчистите най-сериозните проблеми в работата, но трябва да бъдете много стриктни към право и правила. От Въведение Богородично е време за по-упорита работа дори околните да не отчитат високо личния ви принос и творческия  хъс. В четвъртък се стремите към самостоятелност, а е добре да си дадете отдих, да анализирате и да набележите новите си стъпки.За вас периодът носи делови промени, а и напрежението едва ли ще е малко. Девите отдавна искат да прокарат някои свои идеи, не за всички е още време и до вторник е редно да не бързат за неща, за които няма условия. Шансът ще ви помогне в следващите дни – вероятно е преместване в печеливш екип, закрила от нов шеф, други партньорства. Дори епизодични, такива сътрудничества са от полза за сегашните ви изяви, а може и да ви отворят път към перспективни начинания. На Екатерининден намалете темпото, заобикаляйте спорните теми.Чак до Екатерининден трябва да бъдете по-внимателни по партньорски и финансови въпроси. Нещата при Везните сега стават бавно и трудно, може би ще потърсят съвет и услуги от близки особено при начинания. Едни от знака се колебаят, склонни са да се предадат пред пречки, но това не е препоръчително. Други ще следват чужди идеи, във вторник май си дават сметка, че отделят прекалено внимание на детайлите. От сряда се забързвате, а това крие рискове от критика. Не е време за смяна на работа, за обвързване някои позакъсняват...Динамично и плодотворно 7-дневие, та се гответе за много работа, съответно трудности. Група  Скорпиони разчитат на себе си, а от понеделник и още покровители ще намерят, шефове може да им възложат нов интересен проект, включително свързан с преместване на дейност, създаване на екип и пр. Ако околни искат помощ, не скъпете сили и време в петък, така допринасяте за нарастване на дохода и влиянието си. В сряда избирайте подходящи хора за общи дела и правете точно сметки. В любовта забравете авантюри и интриги.И за вас тези 7 дни са динамични, откриват делови възможности. Стрелците са готови да се хвърлят във всяка авантюра, включително любовни, по-уместно е първо да преценят ситуацията, после да действат. Иначе ще си навлекат ядове, загуби, присмех... На Въведение Богородично критиките към вас ще бъдат по-остри, внимавайте със сметки, а и кои делови партньори привличате, доста хора ви харесват, а не всички са точни. В петък идват още шансове за бизнес и доходи, дано не ви скарат с досегашни приятели, услугите им пак са ви важни.Седмица на ведро настроение и нетърпение в работата, това не е най-уместно. Още понеделникът ще подскаже на Козирозите, че за част от идеите им няма условия, нужна им е помощ заради многобройните пречки, както и услуги от познати и колеги. Вторник ви сближава и със съвсем нови хора, бъдете по-критични към поведението им, иначе може да се хвърлите в неподходящи авантюри, да пропилеете ценно време за работа. По-редно е да разчитате на близки, отзовават се бавно, но сигурно. Любовни изкушения ще завършат с яд.През следващите дни не се изтъквайте в екип и пред познати, деловите ви проекти зависят от по-влиятелни хора. Водолеите не се плашат от пречките, работят добре и съвсем сами, сега това ще покаже ясно пред покровителите им, че на тях може да се разчита винаги. Не прибързвайте и не подценявайте помощта на съмишленици, макар че печелившите идеи са си ваши. В сряда се дръжте настрана от чужди спорове, в четвъртък гледайте да прокарате важните промени без противоречия, силата ви е в предпазливостта и предвидливостта...Това 7-дневие ще ви се види по-тежко и се подгответе сериозно за работа. До понеделник Рибите да огледат най-внимателно административни, финансови, правни детайли в плана, всичко трябва да бъде уредено до последната запетая. Едни са набелязали правилните стъпки, но не са предвидили отпора, а ще има. Втори са склонни да спорят и с приятели, роднини, във вторник не е уместно. Стремите се към значими бизнес промени, някои трябва да подсигурите сами. Чак тогава ще разчитате на хармонични партньорства, включително в любовта.", "date": "2017.11.18", "title": "Хороскоп за 18 - 24 ноември"}
{"url": "https://offnews.bg/sviat/ruskite-sluzhbi-poluchili-falshivi-signali-za-50-bombi-po-patia-na-kor-669563.html", "text": "Над 60 сигнала са получили руските служби за около 50 взривни устройства, поставени по пътя на кортежа на президента Владимир Путин в Санкт Петербург, съобщи говорителят на президента Дмитрий Песков, цитиран от ТАСС и БТА. Нито едно от получените съобщения не се е потвърдило. Графикът на работата на Путин за същия ден не е бил нарушен, уточни Песков.Засега не е установена самоличността на обадилите се, каза Песков, като уточни, че обажданията са постъпили от друга страна.\"Няма съмнения, че рано или късно ще бъде установено кой заплашваше с експлозии\", увери говорителят на Путин.\"Това са телефонни хулигани, телефонни терористи, можете да ги наричате както искате. Това несъмнено е престъпна дейност, затова разбира се, рано или късно ще ги открият\", подчерта той.В последните месеци в Русия бяха получени стотици фалшиви сигнала за бомби в 186 града, което предизвика евакуацията на на общо над 2,3 млн. души, като над 250 000 души от тях в Москва. По оценка на службите само в Москва фалшивите сигнали са коствали на Русия 150 млн. рубли.", "date": "2017.11.18", "title": "Руските служби получили фалшиви сигнали за 50 бомби по пътя на кортежа на Путин"}
{"url": "https://offnews.bg/politika/doncheva-karaiancheva-niama-podgotovka-za-shef-na-parlamenta-tcachev-669567.html", "text": "Новият председател на парламента Цвета Караянчева няма подготовката за този пост, коментира лидерът на \"Движение 21\" Татяна Дончева пред bTV по повод рокадите в Народното събрание. Досегашният председател Димитър Главчев е жертва на собствения си капацитет, каза Дончева и допълни, че това е пример за всички \"калинки\", които ГЕРБ са сложили във ведомства и институции. По думите ѝ Главчев е изгонил лидера на БСП Корнелия Нинова без никакво основание и така се е престарал в чинопочитание на падишаха. За новия председател на Народното събрание Цвета Караянчева Дончева посочи, че тя е партиен секретар от Кърджали и \"не може да се надскочи\", няма подготовката за поста. \"Тя беше основната метчака на плювни от страна на ГЕРБ и сега не може да има друг авторитет. Председателят на парламента трябва да бъде балансирана фигура, която разбира от законодателство – тя там е абсолютно боса, няма елементарна подготовка\", каза Татяна Дончева.Дори Фидосова със странната си диплома по право имаше някаква представа. Пред Караянчева Цецка Цачева ще ни се види Айнщайн, коментира Дончева.", "date": "2017.11.18", "title": "Дончева: Караянчева няма подготовка за шеф на парламента, Цачева ще ни се стори Айнщайн пред нея"}
{"url": "https://offnews.bg/112/zhena-e-s-opasnost-za-zhivota-a-dvama-ostavat-v-tezhko-sastoianie-sle-669564.html", "text": "Една жена е с опасност за живота, а двама остават в тежко състояние след катастрофата край село Микре. Тримата са настанени във Военномедицинска академия в София. Девет души загинаха, а 19 бяха ранени при тежка катастрофа на главен път София – Варна, в района на с. Микре, вчера. Автобус се блъсна челно в камион. В автобуса са пътували 26 души от Центъра за социална рехабилитация и интеграция за незрящи в Перник, които се връщали от обучение в Дряново. Всички загинали са пътували в него. На място загина и шофьорът на автобуса.Тримата пациенти във ВМА са настанени в реанимацията на болницата. Двама от тях са в съзнание.Най-тежко пострадалата жена е в доста тежко състояние. Тя е с политравмента фрактура на лицевите кости. Няма нито една лицева кост, която да е здрава. Има счупване на черепа в мозъчната част с мозъчна контузия. Има контузионен бял дроб, доста сериозен. Могат да произтекат доста сериозни проблеми, обясни началникът на ВМА проф. Венцислав Мутафчийски, цитиран от \"Фокус\".По думите му кървенето е спряло, а то е било доста съществено. Още в Ловеч се е наложило преливане на пет сака кръв и плазма, а във ВМА се е наложило преливане на още 4 сака кръв и 3 плазма.Болната е с много тежка фрактура на таза. Тепърва очакваме развитие на усложнение и то най-вече на белия дроб. Има реална опасност за живота ѝ, но е в тежко стабилизирано състояние, уточни той.На пациентката предстоят множество операции - по отношение на счупванията на скелетните кости, както и на лицево-челюстните, които в никакъв случай няма да могат да се преодолеят с една единствена оперативна интервенция. Предстоят серийни операции, каза още началникът на ВМА.По-леко пострадалите са мъж на 74 години и жена на 56 години. Мъжът е с рана на скалпа. Той е в стабилно състояние, контактен и адекватен. Има фрактура на таза, заради която му предстои операция.Жената е с лека мозъчна контузия, рана в областта на главата, фрактури от трето до седмо ребро в лявата гръдна половина с частичен излив, както и счупване на лопатката, което е белег, че е сериозна травма в областта на гърдите, защото това е кост, която много трудно се чупи. Имаме повишено внимание по отношение на развитие на усложнение на белия дроб. И при нея имаме счупване на лява тазобедрена става, предстоят операции, каза още той. Екипът на МБАЛ-Плевен към ВМА е успял да транспортира двама от пострадалите – единият е настанен в МБАЛ-Плевен към ВМА, а другият в УМБАЛ – Плевен.Той е на 47 години, с леки травми.\"По-скоро при него проблематичен е стресът и високото кръвно налягане, но колегите ще се справят. Той е без опасност за живота\", посочи проф. Мутафчийски.", "date": "2017.11.18", "title": "Жена е с опасност за живота, а двама остават в тежко състояние след катастрофата край Микре"}
{"url": "https://offnews.bg/sviat/zemetresenie-sas-sila-6-3-v-tibet-669569.html", "text": "Земетресение с магнитуд 6,3 по скалата на Рихтер разлюля слабо населен район на Тибет.Трусът е регистриран в 6.34 часа местно време, на дълбочина 10 км, съобщи Геофизичният институт на САЩ, цитиран от Ройтерс и БТА.Няма данни за причинени щети вследствие на земетресението.Местното правителство съобщи, че засегнатият район в близост до границата с Индия е слабо населен и засега не са получени данни за пострадали.ЗВ югозападните райони на Китай трусовете са често явление. През 2008 г. при тежко земетресение в провинция Съчуан загинаха близо 70 000 души.", "date": "2017.11.18", "title": "Земетресение със сила 6,3 в Тибет"}
{"url": "https://offnews.bg/politika/tcvetanov-glavchev-e-kachestven-chovek-ostava-deputat-669568.html", "text": "Димитър Главчев остава народен представител, той е качествен човек и полезен за парламентаризма, заяви пред bTV зам.-председателят на ГЕРБ Цветан Цветанов по повод рокадите в парламента.Той подчерта, че ГЕРБ иска да се намали политическото напрежение, а не да го засилва. Не е нормално това, което се прави от страна на опозицията – всичко е свързано с напрежение, което не отговаря на това, което имаме като предизвикателства, и което трябва да свършим като народни представители, каза Цветанов.\"Оставката на Димитър Главчев беше изцяло личен акт\", категоричен е зам.-председателят на ГЕРБ. По думите му в конкретното заседание не се е налагало да се стига до най-тежкото наказание - изгонването на лидера на БСП Корнелия Нинова, но емоцията и напрежението са взели връх. \"Не е много лесно да председателстваш българския парламент, когато постоянно имаш някой, който създава дразги и се мъчи всячески да прави някаква провокации\", коментира Цветан Цветанов. На въпрос за новия председател на парламента Цвета Караянчева Цветанов посочи, че тя е натрупала опит през годините. \"Корнелия Нинова са възприемаше като бъдещия министър-председател. Те трябва да знаят, че никога няма да управляват, защото това не е партията, която е допринесла за развитието на страната, това е партията, която е участвала в разграбването на страната. В целия този преход от 28 години, какво добро се случи в управлението на БСП? Трябва да спрем с тези спекулации – че някога можем да управляваме с БСП\", каза още Цветанов.", "date": "2017.11.18", "title": "Цветанов: Главчев е качествен човек, остава депутат"}
{"url": "https://offnews.bg/sviat/podaliat-ostavka-livanski-premier-pristigna-vav-frantcia-vrashta-se-v-669572.html", "text": "Премиерът на Ливан в оставка Саад Харири пристигна днес със съпругата си в Париж от Саудитска Арабия. Очаква се той да се върне в Ливан до дни.Харири подаде изненадващо оставка преди около две седмици във видеообръщение, излъчено от Саудитска Арабия, като обяви, че се страхува за живота си.Ливанският президент Мишел Аун отказа да приеме оставката му, а по-късно заяви, че Харири е бил задържан от саудитските власти.Саудитските власти отрекоха да са го задържали, както и да са го принуждавали да подава оставка. Самият Харири също опроверга твърдението на Аун. Преди дни френският президент Еманюел Макрон обяви, че е разговарял с Харири и го е поканил във Франция с цялото му семейство. Днес Харири пристигна в Париж със съпругата си Лара ал Азм. Очаква се той да се върне в Ливан на 22 ноември за Деня на независимостта на страната. \"Президентът на Ливан Мишел Аун е получил тази сутрин телефонно обаждане от Саад Харири, който го е информирал, че ще се върне в Ливан, за да участва в отбелязването на Празника на независимостта на 22 ноември\", се посочва в съобщение на ливанското президентство в Туитър.", "date": "2017.11.18", "title": "Подалият оставка ливански премиер пристигна във Франция, връща се в Ливан след дни"}
{"url": "https://offnews.bg/nashite-avtori/prof-d-n-ivan-garvanov-otdaden-na-badeshteto-balgarski-uchen-i-p-669543.html", "text": "Говорим за глад за специалисти в сферата на IT и софтуерната разработка. Но даваме ли си сметка откъде идват всички тези толкова ценни кадри? Разбира се, по-голямата част от тях излизат от системата на българското образование, колкото и съмнения да поражда това твърдение.Да, зад наетите в технологичната област стоят години обучение в училища и университети. Инженерите, които завършват технически университети, могат да ремонтират котлон, да сглобят компютърна конфигурация и да напишат код за електронното управление на свръхмодерен автомобил.Следващите редове доказват, че в страната има качествени преподаватели на световно ниво, посветили живота и кариерата си на преподаването и научната дейност. Един от тях е проф. д.н. Иван Гарванов, който преподава в Университета по библиотекознание и информационни технологии в София (УниБИТ). Неговият портрет е сведен до работата му на преподавател, учен и заместник-ректор, тъй като той – както сам казва с усмивка – няма абсолютно никакво време за личен живот.Проф. д.н. Иван Гарванов завършва Технически университет – София във факултета по Автоматика, специалност „Системи за управление“, както и втора специалност отново в ТУ – „Експлоатация на електронно-приборната авиационна техника“ към катедра „Въздушен транспорт“. Впоследствие става докторант в Института по информационни технологии към БАН (сега Институт по информационни и комуникационни технологии – БАН). От 2010 г. проф. Гарванов преподава в УниБИТ в дисциплините „Компютърни архитектури“, „Мобилни технологии“ и „Моделиране на процеси и системи“. Чете лекциите си пред бакалаври и магистри – редовно и задочно, от студентите в първи курс до дипломиращите се. Няма да сгреша, ако обобщя следното: той бързо се превръща в любим преподавател за своите аудитории и днес неговите бивши студенти го свързват с добри, позитивни спомени, говорейки за него с благодарност.Предметите, които води, са базисни за изграждането на специалистите. По дисциплината „Компютърни архитектура“ проф. Гарванов запознава първокурсниците с архитектурата на компютъра – неговото устройство и съставните му части, за да разберат как работи и от какво е изграден. Другата дисциплина – така актуалната „Мобилни технологии“ – дава представа за предавателите и приемниците на радиосигнали, минава през запознаване с GSM мрежите и стига до комуникациите на бъдещето – сателитите. Курсът по „Моделиране на процеси и системи“ също е много актуален – там изучават как се правят различни модели, за какво служат и как се тестват те. За целта обучаващите се използват програмата MATLAB, която се прилага широко в научните области за различни изследвания.От полза за студентите е сътрудничеството между УниБИТ и големите софтуерни компании като Hewlett Packard и IBM, както и някои други, които инвестират в обучението на бъдещите специалисти. „От тази година правим изнесени практики в IBM – наши студенти практикуват при тях. Самите фирми ни търсят, те избират своите кадри още от студентската скамейка“, казва проф. Гарванов.Интересно явление, което преподавателят наблюдава, е промяната, която настъпва в младите хора в процеса на обучение. В първи курс те идват със своя характерен за възрастта „ученически манталитет“ и неориентираност, но скоро след това се превръщат в зрели хора. Причината той обяснява с няколко фактора, между които самостоятелният живот далеч от родителите, първите предложения за работа, гъвкавият график лекции – работа и срещите с друг вид хора.„Голяма част от нашите студенти някъде още от края на първи курс започват да работят и вече към четвърти курс повече от половината си имат работа, а всички магистри работят. В смисъл, има някаква промяна – идват, ослушват се, оглеждат се и в един момент се променят“, коментира преподавателят. Още една възможност, която УниБИТ дава на своите студенти, е чрез молба до ръководството на университета те да посещават само 60% от лекциите и упражненията, за да могат да работят в процеса на следване. Както знаем, в IT сферата работа невинаги означава осем часа пет дни в седмицата плътно в офиса, а понякога ангажиментите на заетите позволяват гъвкавост, така че дори студентите в редовна форма на обучение биха могли да се справят.„Хубавото е, че работят по специалността, не като сервитьори или като охрана… Другото ценно – те остават в България. За разлика от лекарите и другите, които завършват и автоматично заминават за чужбина, защото тук няма условия за тях, непрекъснато ще има глад за IT специалисти. Големите западни фирми са дошли на нашия пазар, имат офиси в страната и нашите момчета и момичета бързо си намират работа тук“, казва проф. Гарванов.Самият той е избрал да остане, за да се развива и работи в България. За него страната е най-доброто място за живеене по редица показатели и смята, че качествените хора трябва да остават тук въпреки негативите, които също съществуват. „Има и такива, които заминават за чужбина. Под различна форма заминават. Имаше един случай – едно момче замина за Китай; няколко души заминаха за Германия. Те идваха при мен за препоръка. Но има и друг момент: имаше едно момиче, което е заминало за Португалия преди години, и се върна да направи магистърската си програма при нас. Едно момче пък от Люксембург се върна по същата причина – той си е направил проучване, разгледал е и западните програми, но е избрал тук: харесала му е програмата „Информационни системи и технологии“ като структура и като дисциплини. Освен това имаме и дистанционно обучение… Та, хубавото е, че наши студенти българи в чужбина се връщат тук, за да следват магистратура“, казва той.Логично е да се запитаме дали се случва студентите да изненадат своя преподавател с повече знания и умения, отколкото програмата на обучение предвижда. Отговорът е, че има студенти, които са много наясно с технологиите, тъй като вече работят. Още повече че технологиите постоянно се променят и да, случва се в някои области младите да са по-подготвени. Студентите в УниБИТ са на различни нива на владеене на материята. Онези от тях, които идват от специализирани училища и паралелки, са по-напред в знанията си от останалите. Пред проф. Гарванов стои задачата да уравновеси нещата и да задоволи потребностите от знания на студенти, които са на различни нива. И това се получава в процеса на курса.„Със студентите, които знаят и могат, понякога работя индивидуално. Те са ми от полза: тъй като знаят и могат, аз мога да ги освободя от някои лекции, но им давам индивидуални задачи. Аз, примерно, имам доста проекти, по които работя и се опитвам да включвам студенти в тях. Когато са надскочили знанията на състудентите си, мога да им дам някаква конкретна задача, която и на тях им е по-интересна, и те не си губят времето със знания, които вече знаят, а влагат знанията си в нещо друго“, споделя той.Професор Иван Гарванов е и заместник-ректор по качество на обучението и акредитацията. Но от трите дейности, които активно изпълнява – зам.-ректорската, преподавателската и научната му дейност – той се вълнува най-много от научната дейност. „Тъй като идвам от БАН, където направих своята дисертация и стигнах до ниво доцент, аз съм моделиран така, че да следя най-новите постижения в науката и да се стремя да дам и своя принос за развитието на технологиите. В лекциите си мога да дам много реални примери от практиката и така студентите виждат смисъл от обучението си. Защото те често казват – това няма да ми трябва. Но това го казват от своята гледна точка. И аз им давам пример с дъщеря ми, която е в пети клас: тя идва и казва „не искам да уча математика, няма да ми трябва!“. И аз ги питам: вие какво ще й кажете? И те отговарят – „Естествено, че ще й трябва!“ .Същото е и с вас – аз пък ви казвам, че това не само ще ви трябва, но и много ще ви трябва! И не само им казвам, но им давам директно и примери кое къде намира приложение, за да знаят, че наистина има смисъл да се учи. Това е много ценно за един преподавател – да е дошъл от практиката и да се е занимавал с реални проекти, и фактически да може не само теоретично да ги подготви, но и да знаят къде тези знания ще намерят приложение“.", "date": "2017.11.18", "title": "Проф. д.н. Иван Гарванов – отдаден на бъдещето български учен и преподавател"}
{"url": "https://offnews.bg/112/13-godishno-dete-e-zaginalo-v-katastrofata-mezhdu-sopot-i-mikre-majka-669575.html", "text": "13-годишно дете е загинало в катастрофата между селата Сопот и Микре, съобщи БНТ, позовавайки се на информация на Центъра за спешна помощ в Ловеч. Майката на момчето - на 40 години, е в критично състояние и с опасност за живота. Пострадал е и братът на починалото момче. 12-годишното дете е в тежко състояние. В болницата в Ловеч са приети общо шестима души след катастрофата. Между селата Сопот и Микре се сблъскаха челно два автомобила. Един човек загина, а 7 бяха ранени. Катастрофата стана близо до мястото, където вчера се случи друг тежък инцидент - автобус и камион се сблъскаха челно. Загинаха 9 души, а 19 бяха ранени. ", "date": "2017.11.18", "title": "13-годишно дете е загинало в катастрофата между Сопот и Микре, майка му е в критично състояние"}
{"url": "https://offnews.bg/istoria/balgarsko-voenno-chudo-prevzemaneto-na-odrin-video-669547.html", "text": "Четвъртият филм от документалната поредица „Българско военно чудо“ хвърля светлина върху сражението, което мнозина описват като връх във военната история на България – превземането на Одрин. Действието се развива в началото на Балканската война през октомври 1912 г. Тогава командването на генерал Никола Иванов има за задача да блокира Одрин – най-важният комуникационен възел в Източна Тракия. Той контролира единствената жп линия от и за България, което го превръща в изключително ценен ресурс.След неуспешен щурм през октомври, се преминава към обсада на града. Това обаче е почти невъзможна мисия, защото крепостта разполага с 45 км отбранителнта линия, гарнизон от около 75 хил. души с 600 оръдия от различни калибри. По план запасите им трябва да стигнат за 6 месеца. Командващият одринския гарнизон Шукри паша твърдо вярва, че Одрин е непревземаема крепост. Обективните предпоставки също подкрепят твърдението му, но от съдбата на Одринската крепост зависи изходът на войната. Одрин трябва да бъде превзет на всяка цена.Българското правителство обаче не подкрепя идеята за щурм, защото ще доведе до огромен брой жертви, а шансът за успех е минимален – изчисленията на Военния съвет показват, че една атака ще коства между 10 и 15 хил. убити. Всички усилия на армията ни жънат провал след провал. Нещо трябва да се промени.Тази промяна идва в лицето на генерал Вазов. Той е назначен за командир на Източния сектор. Негова е идеята за ненадейна атака, без никаква артилерийска подготовка през Източния сектор, откъдето да се сломи „непревземаемата крепост”. Турците не очакват нападение оттам и е направено всичко възможно да бъдат заблудени. Цял февруари е използван за скрито преместване на обсадната артилерия в Източния сектор, а в началото на март всички приготовления са готови.Главното командване обаче все още се колебае да даде зелена светлина и предлага алтернатива. На своя глава генерал Георги Вазов заповядва атака за превземане на града. Когато негов подчинен му заявява, че ще изпълни дълга си, той отговаря: „Дълга ли? Смятате ли, че е достатъчно, ако ние утре изпълним само дълга си? След едно поражение всеки страхливец може да се оправдае, че е изпълнил добросъвестно дълга си. Слава, слава или смърт ни чака утре!”Дългоочакваният ден настъпва на 12 март, когато е направена първата крачка към една драматична борба.", "date": "2017.11.18", "title": "Българско военно чудо: Превземането на Одрин (видео)"}
{"url": "https://offnews.bg/sviat/zhertvite-na-navodneniata-v-gartcia-stanaha-19-669574.html", "text": "Броят на жертвите на наводненията в Гърция достигнаха 19 души, съобщи в. „Катимерини“, цитиран от bTV.Властите увеличиха броя на жертвите, след като тази сутрин са открити още две тела. Няколко души все още се водят безследно изчезнали и издирването им продължава. Бурята Евридика премина през района на Атина, а след това и Солун. Силно пострадаха три града в района на Атина - Мандра, Неа Перамос и Мегара, на около 27 км от гръцката столица.Нивото на водата достигна три метра. Стотици тонове кал от придошлите води разрушиха заведения, магазини, домове и земеделски насаждения. В пострадалите райони беше обявено извънредно положение.Това е най-тежкото наводнение през последните 20 години в Гърция.", "date": "2017.11.18", "title": "Жертвите на наводненията в Гърция станаха 19"}
{"url": "https://offnews.bg/politika/bzns-napusna-reformatorskia-blok-stava-chast-ot-manifesta-na-da-bal-669573.html", "text": "БЗНС е напуснал Реформаторския блок и става част от платформата за Български манифест на Европа на \"Да, България\", ДСБ/Нова Република, Зелените, ДЕОС. За решението съобщи лидерът на \"Да, България\" Христо Иванов по време на представянето на манифеста. Той уточни, че това му е съобщил лидерът на БЗНС Николай Ненчев, който му се е обадил по телефона. Иванов подчерта, че новата платформа е отворена и очакват присъединяването на още хора и формации. ", "date": "2017.11.18", "title": "БЗНС напусна Реформаторския блок, става част от манифеста на \"Да, България\" и ДСБ/Нова република"}
{"url": "https://offnews.bg/112/nova-katastrofa-blizo-do-mikre-edin-zagina-a-7-sa-raneni-669571.html", "text": "Нова катастрофа е станала на главен път София - Варна, в района на село Сопот, близо до Микре. Загинал е един човек, а 7 души са ранени, съобщиха от МВР. Сигнал за инцидента е получен в 10:20 часа. По първоначална информация два леки автомобила (със софийска и варненска регистрации) са се сблъскали челно. От удара на място е починал возещият се на предната седалка пътник в колата със софийска регистрация.Жена, шофирала автомобила е в критично състояние.Незабавно след сигнала за катастрофата на място са изпратени екипи на полицията и спешна помощ.Движението в района се извършва в едната лента. Работата на полицейските екипи на място продължава.Катастрофата е станала съвсем близо до мястото, където вчера се сблъскаха челно автобус и камион. Загинаха 9 души, а 19 бяха ранени. Една жена е в много тежко състояние и опасност за живота. В тежко състояние са още двама от пострадалите, които са настанени във ВМА. ", "date": "2017.11.18", "title": "Нова катастрофа близо до Микре, един загина, а 7 са ранени"}
{"url": "https://offnews.bg/112/dete-s-fraktura-na-cherepa-v-pirogov-ima-samnenie-za-domashno-nasilie-669566.html", "text": "Момченце на година и седем месеца е прието в болница \"Пирогов\" с фрактура на черепа. Има съмнение, че то е жертва на домашно насилие. Детето е транспортирано от Благоевград през изминалата нощ. То е откарано в болница, след като полицаи извикали Спешна помощ заради битов скандал в ромската махала в Благоевград, съобщи bTV. До скандала се стигнало, когато бащата на детето отишъл да го вземе от дома му, където майката на момиченцето живее с друг мъж.Според бащата детето е редовно бито. Майката казала първоначално, че момиченцето е настинало и кашля, но в болницата лекарите са установили, че има насинявания и оток на лицето. Тогава тя казала, че то е паднало по стълбите. Според лекарите в \"Пирогов\" детето има фрактура на черепа, няма мозъчен хематом. По случая е започнало разследване.", "date": "2017.11.18", "title": "Дете с фрактура на черепа в Пирогов, има съмнение за домашно насилие"}
{"url": "https://offnews.bg/ikonomika/vizhte-kade-shte-spira-tokat-v-sofia-planirani-prekasvania-na-chez-v-669576.html", "text": "ЧЕЗ публикува пълен списък с адресите в област София-град, на които ще има временни смущения при захранването с електроенергия през следващата седмица.От компанията осъществяват амбициозна инвестиционна програма за подобряване на услугите за своите клиенти и всекидневно извършват дейности, свързани с изнасяне или рециклиране на електрически табла, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други.Успешната реализация на тези мерки налага кратковременни прекъсвания на електрозахранването.Във връзка с осъществяване на посочените по-долу планирани прекъсвания на електрозахранването на територията, обслужвана от ЧЕЗ, за периода 20-24 ноември 2017 г. включително, се налагат кратковременни оперативни превключвания с цел обезопасяване на съоръженията за работа, осигуряване на алтернативно захранване за част или всички засегнати клиенти и последващо включване на съоръженията, върху които са извършвани планирани дейности.За по-удобно търсене трябва да последвате линка за областта, в която живеете. Отделните общини са означени с получерни букви.В този текст са посочени датата, периода, времетраенето, населеното място и засегнатия район – улици, квартал, УПИ, ПИ. Подробна информация за засегнатите райони, включително адресен номер, вход или друго уточнение, както и причините за прекъсването можете да намерите на сайта на ЧЕЗ Разпределение в секция „Графици“, „График на планирани ремонти“ на адрес .ОБЛАСТ СОФИЯ-ГРАД Община ВИТОШАНа 21.11.2017 г. /09:15 - 10:15 ч.; 15:15 - 16:30 ч./ - Владая: 22-ра, 27-ма, Алеко Константинов/К.Димитр, Асанова Чешма, Балабановец, Бели Брег, Бор, Боровинка, Бургийска Скала, Войнишко Въстание, Върбите, Горелица, Дупките, Еделвайс, Ивето, К.Димитров, Калдъръмче, Калиница, Китен, Малка Поляна, Местност Герена, Местност Кладенеца, Местност Св.Петка, Пернишко Шосе, Превалски Езера, Приплат, Равнище, Рудище, Самоковище, Сианит, УПИ XIII - 1882 кв. 4 М-Ст Приплат, УПИ XXV-26, кв.3, УПИ ІІ-1992 кв.1а, Хеброс, Чаладинка, Червена Трева, Чехълче, Шипето, Язбине, ЯзбиноНа 20.11.2017 г. /09:00 - 11:00 ч./ - София: Драгалевско Шосе, Драгалевци, Драгалевци Разширение-Север ІІ Част, Черни ВръхНа 20.11.2017 г. /09:00 - 16:30 ч./ на 21.11.2017 г. /09:00 - 16:30 ч./ - София: 1-ва /Драгалевци/, 304-та /Драгалевци/, 305-та /Драгалевци/, 308-ма, 308-ма /Драгалевци/, 322-ра /Драгалевци/, 323-та /Драгалевци/, 323-та/Красна Поляна/, 324-та /Драгалевци/, 325-та /Драгалевци/, 326-та /Драгалевци/, Андрей Бачковски, Драгалевци, Крайречна, Лешникова Гора, Мащерка, Местност Киноцентъра, Планина Витоша, Поп Тодор Врачански, Проф. Боньо Ангелов, Ул.Мати БолгарияНа 20.11.2017 г. /09:30 - 15:30 ч./ - София: Беловодски Път, Богова Стъпка, Георги Рилски, УПИХХІІІ-638 кв. 31На 20.11.2017 г. /11:15 - 12:00 ч.; 12:15 - 13:00 ч./ - София: Акад.Петър Динеков/445-та/, Драгалевци, Околовръстен Път, Паиде Судисов, Света Петка Българска, УПИ IV- 3047, Черни ВръхНа 21.11.2017 г. /09:15 - 10:15 ч.; 15:15 - 16:30 ч./ - Мърчаево: 19-та, 20-та, 21-ва, 22-ра, 23-та, 7-ма, Бистра Река, Бурновска, Дъбето, Кало, М. Бурновска, М. Казашка, М. Толумска, Печище, Приморско, Трендифил, Усойка, Цар Симеон I/Кост.Темелков/, Черните Скали, ШипетоНа 21.11.2017 г. /09:15 - 10:15 ч.; 15:15 - 16:30 ч./ - София: 535/72011,Кл.В-5-7-Б, 684-та/Витоша/, 689-та/Витоша/, 695-та/Витоша/, 740-та/Овча Купел/, 741-ва/Овча Купел/, 742-ра/Овча Купел/, V-411, кв.51, Белите Борове, В.З. Владая, В.З. Люлин, В.З.Люлин УПИ II-253,Кв.1, В.З.Люлин УПИ ІІ-5, кв.16а, Вз Горна Баня, Войнишко Въстание, Горна Баня, Каменица, Лебед/Кв.Горна Баня/, Люлинско Поточе, М. Мала Кория, М.Мала Кория Ул.684, Маджарица, Мала Курия, Местн.Мала Кория, Местност Бонсови Поляни, Планина Витоша, Поглед, Пъстроцветна, Равнище/Кънчо Стоилов/, Св.Крал/Кирковска Трибуна/, УПИ VІІ-404,Кв.2, УПИ ХV-399 кв.3 М.Мала Кория, УПИ-V-1162,Кв.62На 21.11.2017 г. /09:30 - 15:30 ч./ - София: 773-та /Витоша/, Беловодси Път, Божур, Боянска Песен, Васил Чекаларов, Панорамен Път, Петко Войвода, Саша Попов, СеквояНа 22.11.2017 г. /09:00 - 16:30 ч./ на 23.11.2017 г. /09:00 - 16:30 ч./ - София: Калинка На 22.11.2017 г. /09:30 - 15:30 ч./ - София: Бял Нарцис/Нарцис/, Доброволец, Звездица, Ирис, Капка, Княжевска, Полк. Стойно Бачийски, Поточе, Цар Борис IIIНа 22.11.2017 г. /10:30 - 11:30 ч./ - София: Александър Пушкин, Пантелей Николов/624/, РезньоветеНа 23.11.2017 г. /09:30 - 15:30 ч./ - София: 2-ра /Кв.Малинова Долина/, 22-ра /Кв.Малинова Долина/, 23-та /Ж.К. Бункера/, 3-та /Кв. Малинова Долина/, 7-ма /Кв. Малинова Долина/, Любляна/Й.Вишевградски/, Никола Петков, Сияйна/701-ва/, СредорекНа 23.11.2017 г. /09:45 - 16:00 ч./ - София: Богомил Райнов, Българска Легия, Василашко Езеро, Иван Сусанин, Петър Папакочев, Ралевица, Родопски ИзворНа 24.11.2017 г. /09:30 - 15:30 ч./ - София: УПИ ІІ-942,206 кв.19 Киноцентър, 1-ва, 1-ва /Драгалевци/, 1-ва/Студентска/, 1а/Драгалевци/, 201-ва, 419-та, Арам Хачатурян, Боянска, Васка Баларева, Градина, Градина , Драгалевци, Здравец, Здравец / Киноцентъра, Киноцентър III кв. 17, Киноцентър ІІІ- УПИ ХІХ-983 кв.15, Местност Киноцентъра, Околовръстен Път, УПИ ІV-218 кв. 21, УПИ ХХ-55,Кв.3а, Черни ВръхОбщина ВРЪБНИЦАЗа периода 21-22.11.2017 г. /09:00 - 12:30 ч./ - София: Връбница-1, Надежда 5На 20.11.2017 г. /08:15 - 12:15 ч./ - София: 13-та/Обеля/ На 20.11.2017 г. /08:30 - 12:15 ч./ на 21.11.2017 г. /12:00 - 16:30 ч.; 12:30 - 16:30 ч./ - София: Обеля 2 На 20.11.2017 г. /12:30 - 16:30 ч./ - София: Жк.Обеля, Обеля 2На 21.11.2017 г. /08:30 - 12:30 ч./ - София: Обеля На 22.11.2017 г. /08:30 - 12:30 ч./ - София: Обеля, Обеля 2На 22.11.2017 г. /12:30 - 16:30 ч./ - София: Надежда 6, Обеля 2Община ВЪЗРАЖДАНЕНа 21.11.2017 г. /12:00 - 16:15 ч./ - София: Ген. Цончев, СердикаОбщина ИЗГРЕВНа 22.11.2017 г. /09:00 - 16:00 ч./ - София: Акад.Методи Попов, Акад.Методи Попов, Антон П.Чехов, Дианабад, Драган Цанков, Драган Цанков, Елемаг, Земляне/Тинтява/, Изток, Константин Щъркелов/Младежк, Латинка, Латинка, Майор Юрий Гагарин, Никола Мирчев, Николай Хайтов, Райко Алексиев, Тинтява/Ф.Е.Дзерджински/, Фредерик Жолио Кюри, Цариградско Шосе/Тракия/, Чарлз ДравинНа 20.11.2017 г. /09:00 - 11:00 ч./ - София: Новачница На 20.11.2017 г. /09:00 - 16:00 ч./ - София: Акад.Методи Попов, Антон П.Чехов, Елемаг, Константин Щъркелов/Младежк, Незабравка, Николай ХайтовНа 21.11.2017 г. /08:00 - 08:15 ч./ - София: Фредерик Жолио КюриНа 21.11.2017 г. /09:00 - 16:00 ч./ - София: Акад.Методи Попов, Асен Пейков, Дианабад, Елемаг, Еужен Поатие, Латинка, Майор Юрий Гагарин, Незабравка , Никола Мирчев, Николай Хайтов, Райко Алексиев, Русаля, Цариградско Шосе/Тракия/, Чарлз ДарвинНа 23.11.2017 г. /09:00 - 16:00 ч./ - София: Антон П.Чехов, Атанас Далчев, Дианабад, Еужен Поатие, Константин Щъркелов/Младежк, Люлякова Градина, Незабравка, Никола Мирчев, Самоков, Фредерик Жолио Кюри, Чарлз ДарвинНа 24.11.2017 г. /09:00 - 16:00 ч./ - София: Атанас Далчев, Дианабад, Драган Цанков, Драган Цанков, Елемаг, Земляне/Тинтява/, Изток, Константин Щъркелов/Младежк, Люлякова Градина, Незабравка, Николай Хайтов, Райко Алексиев, Самоков, Тинтява/Ф.Е.Дзерджински/, Фредерик Жолио Кюри, Цариградско Шосе/Тракия/, ЧеховОбщина ИЛИНДЕННа 23.11.2017 г. /09:00 - 16:15 ч./ - София: Пловдив, Света Троица/Вълчо Иванов/Община ИСКЪРНа 20.11.2017 г. /09:00 - 16:00 ч./ - София: Дружба, Дружба 1, Дружба 2На 21.11.2017 г. /08:00 - 16:00 ч./ - София: Дружба На 21.11.2017 г. /08:00 - 16:15 ч./ на 22.11.2017 г. /09:00 - 16:00 ч./ на 24.11.2017 г. /08:00 - 16:15 ч./ - София: Дружба 2 На 21.11.2017 г. /09:00 - 16:00 ч./ на 23.11.2017 г. /09:00 - 16:00 ч./ на 24.11.2017 г. /09:00 - 16:00 ч./ - София: Дружба, Дружба 2На 22.11.2017 г. /08:00 - 16:15 ч./ на 23.11.2017 г. /08:00 - 16:15 ч./ - София: Дружба 2, Дружба 2На 24.11.2017 г. /10:00 - 15:00 ч./ - София: Аерогарата, Георги Икономов /214/Община КРАСНО СЕЛОНа 20.11.2017 г. /09:00 - 16:00 ч./ - София: Луи Айер/Никола Каменов/На 24.11.2017 г. /14:00 - 15:00 ч./ - София: Пенчо Славейков /ПрагаОбщина КРЕМИКОВЦИНа 22.11.2017 г. /08:45 - 09:45 ч.; 15:15 - 16:30 ч./ на 23.11.2017 г. /09:15 - 10:30 ч./ на 24.11.2017 г. /15:00 - 16:30 ч./ - Бухово: 1 Май, Васил Левски; Локорско: Благой Гердин, Братя Лимброви, Георги Зозов, Георги Палев, Евлоги Тодоров/11-ти Април/, Илия Манов, Кирил Банов, Славе Турчев, Христо Витков, Христо Манов; София: 1-ва, V-141,Кв.5а/Сеславци/, Ангел Войвода /Сеславци/, Баба Тонка, Баба Тонка /Сеславци/, Байкал /Кремиковци/, Балатон /Кремиковци/, Бачо Киро /Кремиковци/, Бели Липи /Кремиковци/, Боримечката /Сеславци/, Борова Гора /Кремиковци/, Ботунец 1, Ботунец 2, Бреза, Бреза /Сеславци/, Бързачка /Сеславци/, Витиня /Кремиковци/, Възраждане /Кремиковци/, Г.С.Раковски, Георги С. Раковски /Сеславци/, Гергана /Кремиковци/, Гергана /Сеславци/, Детелина /Сеславци/, Димитър Казака /Кремиковци/, Еделвайс /Кремиковци/, Еделвайс /Сеславци/, Еделвайс/Общ.Надежда/, Здравец /Кремиковци/, Иглика /Кремиковци/, Изгрев /Кремиковци/, Илинден /Кремиковци/, Искър /Ботунец 1/, Кирил и Методий /Сеславци/, Княз Борис 1 /Кремиковци/, Ковачка /Сеславци/, Кокиче /Сеславци/, Корбул /Сеславци/, Крали Марко /Кремиковци/, Кремиковска, Кремиковско Шосе, Кремиковци, Липа /Сеславци/, Люляк /Кремиковци/, Люляк /Сеславци/, Малина /Кремиковци/, Малина /Сеславци/, Минзухар /Кремиковци/, Митко Палаузов /Сеславци/, Митрополит Кулевит /Кремиковци/, Момина Сълза /Кремиковци/, Мургаш /Кремиковци/, Мургаш /Сеславци/, Панайот Волов /Кремиковци/, Петко Османов /Кремиковци/, Пробуда /Кремиковци/, Пролет /Кремиковци/, Равнец /Кремиковци/, Райна Княгиня /Кремиковци/, Райна Княгиня /Сеславци/, Райовица /Сеславци/, Река Елешница /Кремиковци/, Руднична /Кремиковци/, Св.Георги Победоносец /Кремиковци/, Св.Св.Кирил и Методий /Кремиковци/, Света Вода /Кремиковци/, Света Петка /Кремиковци/, Сеславци, Славянка /Кремиковци/, Стара Планина, Стара Планина /Кремиковци/, Стара Планина /Сеславци/, Стефан Караджа /Сеславци/, Стефан Халачев /Кремиковци/, Стопански Двор, Странджа /Кремиковци/, Сърбин /Сеславци/, Тинтява /Сеславци/, Тодор Каблешков /Сеславци/, УПИ 302089, Местност Търне, Филип Тотю /Кремиковци/, Хаджи Димитър /Кремиковци/, Хаджи Димитър /Сеславци/, Хайдушко Кладенче /Кремиковци/, Цанко Церковски /Сеславци/, Цар Калоян /Кремиковци/, Чавдар /Кремиковци/, Чавдар /Сеславци/, Шейново /Кремиковци/, Шипка /Кремиковци/, Явор /Сеславци/, Ягода, Ягода /Кремиковци/, Ягода /Сеславци/Община ЛЮЛИННа 21.11.2017 г. /08:30 - 12:30 ч./ - София: Люлин, Люлин 1На 23.11.2017 г. /09:15 - 12:30 ч./ - София: Люлин На 23.11.2017 г. /12:30 - 16:30 ч./ - София: Люлин 3 На 24.11.2017 г. /08:30 - 12:30 ч.; 12:00 - 16:30 ч./ - София: Люлин 7Община МЛАДОСТНа 22.11.2017 г. /10:00 - 16:00 ч./ - София: до бл. 329, Ж.К. „Младост 3“, до бл. 330, Младост 3На 24.11.2017 г. /09:00 - 16:30 ч./ - София: Андрей Сахаров, Младост 1Община ПАНЧАРЕВОНа 20.11.2017 г. /00:00 - 17:00 ч./ - Кокаляне: 2804, Болницата, Вилна Зона Бяла Нива, Грамада, Димитър Благоев, Ела, Лъката, Петров Кладенец, Цар Иван Асен II/Петър ЯневНа 20.11.2017 г. /00:00 - 17:00 ч.; 12:00 - 17:00 ч./ - Панчарево: Батийница/24-та/, Борова Гора/10-та/, Дебело Гуно, Детелина/31-ва/, Детски Град, Държов Дол, Еделвайс/5-та/, Калина/3-та/, Латинка/4-та/, Люляк/30-та/, Мест. Падинето, Теменуга/2-ра/, Черешова Градина, Явор/6-та/На 20.11.2017 г. /00:00 - 17:00 ч.; 12:00 - 17:00 ч./ - София: Цар Иван Асен IIНа 20.11.2017 г. /09:30 - 15:15 ч.; 09:30 - 15:00 ч./ - София: М.Детски Град-Дупките -Пи 555,556,554,724,548На 20.11.2017 г. /12:00 - 17:00 ч./ - Герман: Зона За Отдих На 20.11.2017 г. /12:00 - 17:00 ч./ - Кокаляне: 2804, Болницата, Васил Левски/Лиляна Димитро, Вец Кокаляне, Вилна Зона Бяла Нива, Вилна Зона Китката, Грамада, Димитър Благоев, Ела, Искър, Латинка, Лъката, Люляците, Местн.Свлачището, Петров Кладенец, Петър Берон, Пролет, Роса, Самоковско Шосе, Цар Иван Асен II/Петър ЯневНа 20.11.2017 г. /12:15 - 17:00 ч./ - Долни Пасарел: Акация, Самоковско ШосеНа 20.11.2017 г. /12:15 - 17:00 ч./ - Кокаляне: 491 Китката, В.З Китката ПИ 276, Василица, Вец Кокаляне, Вилна Зона Китката, Вилна Зона Терасите, Китката, М.Барище, Месност Роба, Местн.Свлачището, Пукнат Камък/34/, Слатин Дол, Теменуга, ЮзинатаНа 20.11.2017 г. /12:15 - 17:00 ч./ - София На 21.11.2017 г. /09:30 - 12:00 ч./ - София: Кристъл Бел На 22.11.2017 г. /10:00 - 15:00 ч./ - Железница, Общ. Столична: Ярема/20та/На 22.11.2017 г. /10:00 - 15:00 ч./ - Ковачевци, Общ. Самоков: В.З. Ярема, В.З.Ярема М.Високи Рид Пи1На 22.11.2017 г. /10:00 - 15:00 ч./ - Самоков: В.З.Ярема УПИ XXII-176 кв.23На 22.11.2017 г. /10:00 - 15:00 ч./ - София: Климент ОхридскиНа 22.11.2017 г. /10:00 - 15:15 ч./ - Железница, Общ. Столична: В.З Ярема Имот 248 кв. 27, В.З Ярема УПИ III-289 кв. 30, В.З. Ярема Ул.9-та, Вилна Зона Ярема, ХХІІ, Ярема/20та/На 23.11.2017 г. /09:30 - 16:00 ч./ - Панчарево: XXI-3124, 3125, кв.5, Детски Град, Лъката, М. Детски Град, Местн.Лъката, Самоковско Шосе, УПИ VI-643, кв.5 М. Детски Град, УПИ XII-118 кв.5 М.Детски Град, Черешова ГрадинаНа 23.11.2017 г. /09:30 - 16:00 ч./ - София: Детски Град, Самоковско Шосе, Черешова ГрадинаНа 23.11.2017 г. /09:30 - 16:30 ч./ - Плана: Кьосева Махала, Църква Село ПланаОбщина СЛАТИНАНа 21.11.2017 г. /09:00 - 12:00 ч./ - София: 22-ри Септември 12-14 Вх.БНа 22.11.2017 г. /09:00 - 12:00 ч./ - София: Лидце 10 На 23.11.2017 г. /09:00 - 12:00 ч./ - София: Христо Максимов 205На 24.11.2017 г. /09:00 - 12:00 ч./ - София: Ситняково/Хр.Кабакчиев/ 55Община СТУДЕНТСКИ ГРАДНа 22.11.2017 г. /09:30 - 16:00 ч./ - София: Малинова Долина, Проф.Кирил Попов/Върбан Ген, Студентски Град, УПИ IV-1758,2248,2449,2450,Кв.3аОбщина ТРИАДИЦАНа 24.11.2017 г. /09:00 - 13:00 ч./ - София: Бреза, Николай ЛилиевНа 22.11.2017 г. /09:15 - 12:30 ч./ - София: Григор Чешмеджиев/415/, Майор Павел Павлов/416/, Манастирски Ливади", "date": "2017.11.18", "title": "Вижте къде ще спира токът в София (Планирани прекъсвания на ЧЕЗ в периода 20-24 ноември)"}
