{"url": "https://offnews.bg/kultura/kontcertat-na-stejsi-kent-v-plovdiv-edno-ot-naj-ochakvanite-muzika-716462.html", "text": "Остава точно месец до едно от най-големите музикални събития на годината – гостуването в България на световноизвестната американска джаз певица Стейси Кент. Пловдив е част от маршрута на нейното мащабно турне. Нещо повече, освен със своите музиканти, на 28 декември от 20:00 ч. в Градски дом на културата „Борис Христов“ в Пловдив, тя ще излезе на сцената заедно с оркестъра на . Концертът ще бъде и сред закриващите събития на .Певицата гостува в България по покана на  и със съдействието на , а концертът ѝ e част от програмата Jazz Symphony.Стейси Кент ще изпълни песни от последния си албум I Know I Dream: Orchestral Sessions. Наред с новите композиции, албумът включва още джаз стандарти, боса нова и шансони. Той е и продължение на дългогодишното сътрудничество между Стейси Кент, нейния съпруг – британският саксофонист, продуцент, композитор и аранжор Джим Томлинсън и носителя на Нобелова награда за литература за 2017 г. – Казуо Ишигуро. Именно работата ѝ с прочутия писател променя посоката на нейната кариера. Още през 2002 г. той нарича Стейси Кент „естествен минималист, който печели легион от фенове със своя подход „по-малкото е повече“. Преди близо 15 години Стейси Кент и Джим Томлинсън решават да опитат нещо извън репертоара на Great American Songbook и предлагат на Казуо Ишигуро да работят заедно. Така се стига до първия им съвместен проект – Breakfast on the Morning Tram (2007 г.), който е номиниран за „Грами“ и има платинен статус по продажби. През последните години творческото трио работи активно заедно – Томлинсън пише музиката, а Ишигуро текстовете на песните на Стейси Кент.Стейси Кент завършва сравнително литературознание в Ню Йорк. През 1990 г. се мести да живее в Лондон, където учи музика и остава до днес. През 1997 г. издава първия си албум Close Your Eyes. Нейната естетика е разнообразна и включва джаз, поп и боса новата. Тя пее свободно на английски, френски и португалски език. Въвеждайки ново звучене, Стейси Кент оставя характерен и фин отпечатък върху джаз стандартите.Певицата е част от музикалната сцена над 20 години и има повече от 2 милиона продадени албума. Концертирала е в над 50 държави. Тя печели множество награди, включително Джаз вокалист на годината през 2001 от Джаз наградите на BBC. През 2009 получава висшето френско държавно отличие за „значителни заслуги към обогатяването на френското културно наследство“ – Ордена за изкуство и литература.", "date": "2019.11.28", "title": "Концертът на Стейси Кент в Пловдив – едно от най-очакваните музикални събития на 2019"}
{"url": "https://offnews.bg/politika/trite-dni-bolnichni-shte-se-plashtat-ot-rabotodatelite-i-dogodina-716469.html", "text": "Не е реалистично от 1 януари да има нов режим за изплащането на болничните, каза социалният министър Бисер Петков след заседание на парламентарната комисия по бюджет. „Времето е твърде малко да се намери работещо решение до края на годината“, смята министърът по повод продължаващите дебати и спорове за изплащането на дните болнични.Вчера „Подкрепа“ събра протест, на който синдикалистите настояха не първите 3, както е сега, а поне първите 5 дни от болничния да се поемат от работодателя. В момента работодателите изплащат първите 3 дни на 70% от стойността на дневния надник. Остатъкът от болничните се заплаща от НОИ.Профсъюзите освен това настояват периодът от болничния, поет от работодателя, да се изплаща върху 100% от надника. Допълнителни искания са да отпаднат дължимите данъци за хората на минимална заплата, да се ограничи извънредният труд, да се актуализира ставката за нощен труд и да се прилага сумираното изчисляване на работното време само в непрекъсваеми производства.Първоначалното предложение, което беше обсъдено на съвета на управляващата коалиция (ГЕРБ и „Обединени патриоти“), беше първият ден от болничния вече да не се заплаща. Предложението на управляващата коалиция, което е било одобрено и от Изпълнителната комисия на ГЕРБ, беше първият ден да е за сметка на служителя.Минималната пенсия за осигурителен стаж и възраст става 250 лева. От 400 на 420 лева се увеличават осигуровките за земеделските стопани и тютюнопроизводителите, решиха депутатите на второ четене в ресорнат комисия, като приеха Бюджетът на държавата за 2020 г., заедно с тези на Здравната каса и НОИ. Окончателното гласуване в пленарна зала ще бъде идния вторник.Новият бюджет на Здравната каса предвижда с 500 млн. лева повече. За болнична помощ са заложени 2,8 млрд. лв., за лекарства – 1,2 млрд.лв.От бюджета на здравното министерство ще бъдат заделени повече средства за Спешната помощ, ремонти на лечебници в труднодостъпни райони, за увеличение на заплатите на служителите в системата.Сред набелязаните цели в националния бюджет са да бъдат увеличени учителските заплати и да има повече средтсва за инфраструктура, и за отбрана.", "date": "2019.11.28", "title": "Трите дни болнични ще се плащат от работодателите и догодина"}
{"url": "https://offnews.bg/politika/prezidentat-obsadi-savmestni-proekti-s-harvatia-716464.html", "text": "Възможностите за задълбочаване на икономическото сътрудничество между България и Хърватия и потенциалът на проекти за съвместно производство за трети пазари са обсъдели днес президентът Румен Радев и представители на хърватския бизнес от град Задар, съобщиха от пресцентъра на \"Дондуков\" 2.На срещата са присъствали представители на предприятия, развиващи дейност в областта на транспортната инфраструктура, винарството, производството на напитки и на зехтин, както и преработката на риба. Участие е взел и председателят на Търговско-промишлената палата на Задар.Предстоят срещи на хърватската делегация с местната власт и с представители на бизнеса в Пловдив.Държавният глава заяви, че интересът на азиатски туристи към Югоизточна Европа ще се засили, ако бъде разкрита въздушна линия Пекин-София-Загреб. По време на посещението си в Хърватия Румен Радев и неговият колега Колинда Грабар-Китарович подписаха съвместно послание до президента на Китай Си Дзинпин за откриване на такава авиолиния.", "date": "2019.11.28", "title": "Президентът обсъди съвместни проекти с Хърватия"}
{"url": "https://offnews.bg/obshtestvo/stolichnata-politcia-izdirva-47-godishna-zhena-716473.html", "text": "Пето РУ в София издирва 47-годишната Десислава Георгиева Василева.Тя е видяна за последен път на 23 ноември преди обяд, когато е напуснала дома си в кв. „Хаджи Димитър“ в София.Жената е висока 175 см, с тъмна коса - до раменете, слаба. Била е облечена с тъмносиньо яке, светли дънки и обута с кафяви туристически обувки.Гражданите, които имат допълнителна информация за жената или са я забелязали, могат да сигнализират на тел. 02 9827055, 02 9441501, 112 или в най-близкото поделение на МВР. Анонимността им е гарантирана.", "date": "2019.11.28", "title": "Столичната полиция издирва 47-годишна жена"}
{"url": "https://offnews.bg/ikonomika/haosat-s-iazovirite-e-po-goliam-otkolkoto-ochakvate-716468.html", "text": "Язовирите в България са 6844. Техният брой е окончателно изяснен чак към 2019 г. от натоварената през 2016 г. с надзора на съоръженията Държавна агенция за метрологичен и технически надзор, в частност - главната ѝ дирекция \"Надзор на язовирните стени и съоръженията към тях\". Но и днес не е ясно кой язовир в коя категория попада и дори - кой от тези водоеми наистина е язовир и кой - локва.Макар и не единственият и най-големият, този проблем бе поставен за обсъждане днес на кръглата маса \"Управление и безопасна експлоатация на язовирите в Република България\", проведена в Университета по архитектура, строителство и геодезия в София.Какво е състоянието на язовирите, които са част от националната сигурност на страната, от поемането на новата функция на ДАМТН досега разказа председателят ѝ инж. Петър Горновски.За тези четири години на надзор на техническото състояние и безопасната експлоатация на язовирите, язовирните стени и язовирните съоръжения към тях се сблъскваме с различни проблеми, първият от които е с кадрите. Набирането на подготвени хидроинженери е голям проблем и с университета е нужно да помислим в тази посока - споделя той.През 2016 г., когато Главната дирекция поема новите функции, става ясно, че не се знае дори какъв е броят на язовирите в България. Подава им се бройката 5701, дори без подробна информация за местоположение, за геодезия. Проблемът е основен и през първата година екипите от дирекцията работят основно за това да открият всички водоеми. До 2019 г. броят им \"набъбва\" до 6844.\"Поставихме си задача да обхванем, опишем и регистрираме всички тези водоеми, които са на територията на държавата. Някои от тях може би не отговарят на определението за язовир, но ние се постарахме да опишем всички\", казва инж. Горновски. А че не всички са язовири демонстрира след него д-р инж. Венци Божков, член на Управителния съвет на Асоциацията на операторите на малки язовири и съоръжения, който показва снимки на локва, която в различните сезони се пълни и пресъхва, но официално се води язовир. Въпросната локва-язовир не е единствената в официалния списък. Общият им брой обаче днес е неизвестен.След всички перипетии по описването от ДАМТН констатират, че през последните 30 г. дейността по поддръжката и мониторинга на тези съоръжения - така важни за националната сигурност - е занемарена. През същата първа година се установява и друго - че собствениците, 94% - 95% от които са общини, \"нямат отношение към проблема, нямат кадрите, които да изпълнят задачите, поставени им от Закона за водите, и нямат финансите за това\" - по думите на инж. Горновски.В унисон с функциите и правомощията на ДАМТН, заваляват предписания, актове и наказателни постановления към общините. Предписанията не се изпълняват, натрупват се десетки актове, местните управи се оплакват, валят наказателни постановления. Някои кметове дори се крият, за да не получат акт. За да се реши проблемът, законът е изменен така, че  разрешава на общините да решат кои язовири да стопанисват и кои да дарят на държавното предприятие за стопанисване и управление на язовирите. Срокът за това изтече на 1 октомври 2018 г. И тук се не минава без спънки. Не за всички язовири е налична техническата документация, а без документи държавното предприятие не може да ги приеме.Въпреки всичко се очаква то да поеме стопанисването на около 2800 язовира.Друга важна задача за областните управи е комисиите, създадени към тях, да категоризират язовирите. По закон има тристепенна категоризация и обектите в трета категория са тези, които не биха могли да създадат никаква опасност за живота и здравето на хората, нито за инфраструктурата при евентуална приливна вълна или проливни дъждове.Категоризирането би могло да освободи областните управи да проверяват попадащите в трета категория два пъти годишно, каквото задължение имат сега за всички язовири, тъй като не са категоризирани.ДАМТН констатира и друг проблем - нормативно се изисква във всички язовири да има контролно-измервателни системи (КИС). Това не е проблем за 52-та големи язовира у нас. Но при малките е сериозна спънка, защото тази дейност извършват оператори към собствениците, които отговарят за десетки язовири. Може би трябва да се отиде към електронно управление в частта мониторинг на тези язовири, предлага в тази връзка инж. Горновски.Нов проблем се оказва и неизяснената собственост: имаме примерно един язовир с трима собственици и ако нещо не е наред, дори не е ясно кой трябва да получи акта - казват от ДАМТН.Координацията между отговорните за стопанисването на язовирите също не е на добро ниво, констатират от ДАМТН и посочват, че всяка институция работи за себе си, сякаш изолирана от останалите свързани звена по веригата.\"От една страна сме ние, държавната агенция и главната дирекция, от другата страна са собствениците. Изпълнението на закона с цел решаване на проблеми, за да не допускаме катаклизми, каквито са се случвали през последните години – се нуждае от добра координация между всички: собственци, надзорници, оператори, държавни органи. Тук влизат ангажиментите на МОСВ с техните басейнови дирекции, „Напоителни системи“ към МЗХ, ВиК системите към МРРБ\", посочва инж. Горновски.И той, и участниците в дискусията се обединиха около призива държавата да създаде единна система и добра координация с цел по-доброто стопанисване на язовирите и опазване сигурността на населението. На фона на призивите за ликвидиране на язовири, които се чуват в хода на обсъжданията от ДАМТН коментират, че ще бъдат много внимателни по отношение на ликвидацията. \"Много сме внимателни и ще бъдем много консервативни към това. Защо? Защото тези язовири са правени неслучайно. Не сме ние най-умните, които идваме след 50-60 години, за да кажем „Без тези язовири!“. Най-лесно е да ги прокопаем и да кажем: „Няма ги!“. Това е държавата, ние трябва да си пазим държавата и всичко, което е направено. Най-лошото и най-лесното е да съсипем нещо, което е направено. Най-трудното е да го опазим, за да го използваме.На тези, които го предлагат, ще кажа: тази година е с много дъждове, наблюдаваме климатичната карта много внимателно. На места има сериозни дъждове. А ако следващата година имаме засушаване, както са периодите на засушаване - през 7-годишен период? Тези водоеми дали няма да ни трябват, за да се използват за пожарите, които биха възникнали в Родопите? Дали няма да ни трябват?\", пита инж. Горновски.", "date": "2019.11.28", "title": "Хаосът с язовирите е по-голям, отколкото очаквате"}
{"url": "https://offnews.bg/futbol/lechkov-veche-ne-e-vitceprezident-na-bfs-izbirat-nov-shef-na-tcentral-716467.html", "text": "Йордан Лечков вече няма да изпълнява длъжността вицепрезидент на Българския футболен съюз. Това стана ясно след днешното заседание на Изпълнителния комитет на федерацията.По време на събранието членовете са гласували освобождаването му. Неговото място заема Емил Костадинов. Лечков вече няма да е отговорник и за представителния тим на националния отбор. За него ще отговаря Емил Костадинов, който до този момент се занимаваше с младежките и юношеските формации.Също така стана ясна и датата, на която ще се проведе извънреден конгрес на БФС за избор на нов президент. Това ще се случи на 7 юни 2020 година. Иначе полицейската акция в БФС продължи и днес. Въпреки заседанието на Изпълнителния комитет на централата, вече трети ден проверките от органите на реда не спират.Преглеждат се документи и този процес няма да приключи до края на деня.", "date": "2019.11.28", "title": "Лечков вече не е вицепрезидент на БФС, избират нов шеф на централата през лятото"}
{"url": "https://offnews.bg/knigi/kniga-razkriva-zagadkata-na-naj-drevnata-visokorazvita-tcivilizatcia-v-716425.html", "text": "Между VI и IV хилядолетие пр. Хр. на Балканите е съществувала висококултурна цивилизация. Тя е познавала писмеността още преди Месопотамия, разкрива д-р Харалд Харман в книгата си \"Загадката на Дунавската цивилизация\", чието издание на български бе представено днес в НДК. В книгата са посочени доказателства за съществуването на дунавската цивилизация, разказва се за търговските й пътища, селищата, изкуството и занаятите, както и митологията и писмеността й. Развитието на икономиката тогава се дължи на търговията по р. Дунав.Науката за древните цивилизации трябва да бъде преразгледана, категоричен е д-р Харман. За да напише книгата си, културологът обикаля всички страни от Югоизточна Европа. Запознах се с доста библиография, символи и знаци по време на изготвянето на книгата. През символите и знаците беше моят подход. Запознах се с дисертацията на Шон Уин. Работих върху нея с месеци, след което се запознах с материали за други древни писметности, каза Харман.Писмеността започва в Румъния. Там са намерени най-старите търговски продукти - със записи по тях, твърди културологът. От издателство \"Захарий Стоянов\" съобщиха, че са готови да помогнат с издаването на още негови книги. Директорът на издателството Иван Гранитски благодари на ПроКредит Банк, която спонсорира \"Загадката на Дунавската цивилизация\".Банката ще спонсорира превода и на последната книга на Харман - \"По следите на индоевропейците\" (2016). Харалд Харман е германски езиковед и културолог, живеещ и работещ във Финландия. Автор на повече от 40 книги на различни езици.Харман преподава и извършва изследователска работа в университети в Германия и Япония. От 2003 г. е вицепрезидент на Института по археомитология в Себастопол, Калифорния, и директор на неговия европейски клон - в Луумаки, Финландия.", "date": "2019.11.28", "title": "Книга разкрива загадката на най-древната високоразвита цивилизация в Европа"}
{"url": "https://offnews.bg/evropa/radan-kanev-istanbulskata-konventcia-e-vapros-na-natcionalno-a-ne-na-716479.html", "text": "Блгарският евродепутат от Демократична България Радан Кънев обясни защо е гласувал с \"въздържал се\" на вота за Истанбулската конвенция (ИК) и защо е подкрепил други документи. Днес ЕП призова България да подкрепи ИК незабавно. Ето неговото виждане по въпроса: Днес ЕП имаше няколко много сериозни и тежки гласувания:1) Резолюцията за присъединяване към Истанбулската конвенция, съдържаща и призив към всички държави да подкрепят конвенцията.Гласувах “въздържал се”, по следните съображения:- Решението на Конституционния съд (независимо, че не споделям мотивите му) изключва присъединяването на България към ИК. По тази причина вотът “за” или “против” е както безсмислен, така и погрешен.- Многократно в кампанията за ЕП съм подчертавал, че ИК е въпрос на национално, а не общоевропейско решение.Оставам категорично на мнение, че България има огромни проблеми, свързани с битовото насилие и конкретно - насилието срещу жени. Необходими са ни силни и обхватни (не само в сферата на наказателното право) правни решения. Гласуваната днес резолюция не е такова решение, а само политически призив без реален ефект.2) Позицията на ЕП за Срещата на ООН за климата (СОР 25) в Мадрид.По този документ работих изключително активно през последните месеци, предложих над 20 поправки, голямата част приети или включени в компромисни изменения.Подкрепих позицията на ЕП, като разумен и обединяващ компромис, въпреки че не всички изменения, гласувани днес, намирам за правилни. Все пак основните мои предложения, както и на колеги от ЕНП, насочени към справедлив преход за засегнатите региони и инвестиции в нови технологии, бяха приети от мнозинството.Лошата новина е, че концепцията за “авиационен данък”, срещу която съм твърдо против, беше включена със значително мнозинство, като ЕНП е разделена по темата.3) Резолюция за обявяване на Climate and environmental emergency:След двучасов разгорещен дебат до късно снощи ЕНП остана без единна позиция по темата и се раздели на днешното гласуване.Аз гласувах против по следните съображения:- Не виждам смисъл от високопарни декларации и празни заклинания. Climate emergency не значи нищо. Аз съм убеден в необходимостта от смели климатични политики, но това изисква конкретни решения, график и бюджет, а не популизъм.- Споделям съображенията на колегите от ХДС, че “State of emergency “ е опасен политически език. Как изобщо го превеждаме на български? “Извънредно положение”?! Извънредно положение предполага временно ограничаване на права в името на по-висше благо. Доколкото нито сме наясно в какво се изразява извънредното положение, нито кои права следва да бъдат ограничени, не виждам смисъл от подобен вот.Трябва обаче да подчертая нещо - голямото мнозинство в ЕНП, и особено силни и управляващи партии като Фина Гаел (Ирландия), Австрийската народна партия, Нова Демокрация (Гърция), са недвусмислено посветени на климатичната политика. Повечето депутати от ЕНП подкрепиха и emergency-резолюцията, за да отговорят на очакванията и страховете на избирателите си.Българските партии си крият главите в пясъка, и това е голяма грешка и сериозен риск за обществото. Ние трябва да бъдем активни - без извънредни положения и всяване на паника, но със смела и отговорна политика.", "date": "2019.11.28", "title": "Радан Кънев: Истанбулската конвенция е въпрос на национално, а не на общоевропейско решение"}
{"url": "https://offnews.bg/sviat/tri-zheni-obviniavat-v-seksualen-tormoz-kliuchovia-svidetel-v-razsledv-716471.html", "text": "Посланикът на САЩ в ЕС Гордън Сондланд, който е ключовият свидетел в разследването за импийчмънт на Доналд Тръмп, е обвинен от три жени в сексуален тормоз.Обвиненията на жените са публикувани от две американски издания - Portland Monthly и ProPublica, и се отнасят за периода 2003-2009 г., тоест много преди 62-годишният Сондланд да заеме сегашния си дипломатически пост.Във въпросния период той е развивал собствената си хотелска верига в Портланд и Сиатъл. И трите жени са имали бизнес срещи с него.Никол Вогел, собственичката на Portland Monthly, твърди, че след бизнес вечеря Сондланд я е поканил в хотелска стая и започнал да я целува насила.  Яна Солис пък заявява, че след интервю за работа той я е плеснал по дупето. После имало друга случка в дома на Сондланд - той я завел в дома си, свалил си гащите и й показал половия си орган.Политическата активистка от Портланд Натали Септ също излиза с обвинения, че след работна вечеря тогавашният бизнесмен се е опитал да я прегърне и целуне.Сондланд отхвърля всички обвинения. Той е категоричен, че става въпрос за лъжлива кампания срещу него заради ролята му в изслушванията за импийчмънт на Тръмп.Посланикът на САЩ в ЕС вече свидетелства, че американският президент е предложил среща в Белия дом на украинския си колега Володимир Зеленски, но само при условие, че Зеленски обяви публично, че ще започне разследване срещу сина на Джо Байдън.Изслушванията за импийчмънт на Тръмп са именно за това: дали се е опитал да окаже натиск на Украйна да разследва сина на Джо Байдън Хънтър, който е бил в управителния съвет на украинска компания.", "date": "2019.11.28", "title": "Три жени обвиняват в сексуален тормоз ключовия свидетел в разследването за импийчмънт на Тръмп"}
{"url": "https://offnews.bg/kultura/georgi-mamalev-niama-po-goliam-akumulator-za-vdahnovenie-ot-publikata-716459.html", "text": "На 20 декември от 20:00 часа в Зала 1 на НДК ще състои концерт-спектакъл “Спомен НЛО”, който ще обедини най-качествените музикални и комедийни произведения на легендарната формация НЛО в актуална драматургична конструкция. В него ще се включат добре познатите актьори от легендарната формация НЛО /Георги Мамалев, Антон Радичев, Катерина Евро/, с участието и на звездите Камен Воденичаров, Тончо Токмакчиев, младата актриса Ева Данаилова.Ето какво сподели любимият български актьор Георги Мамалев пред OFFNews.bg за предстоящия спектакъл, вдъхновенията и незаменимите хора.„Роден комик!“ – това ли е най-голямото признание, което сте чували за себе си?\"Роден комик\" е по-добре от \"Неродена мома\", примерно, така че приемам признанието с удоволствие! Ако трябва да съм честен обаче, аз хич не съм суетен човек и тия работи с признанията и похвалите понякога даже ме притесняват... За мен е важно да си върша работата, да радвам хората и толкова.Казват, че комиците са често тъжни извън ролите си. Кое е последното, което Ви натъжи?Приличам ли ви на тъжен човек? Абсурд! Търся смеха и в най-неприятната ситуация, защото няма по-голяма победа от това да разсмееш някой тъжен човек - на улицата или в залата! А пък не напоследък, а по принцип ме натъжават лошотията у хората, особено такива, които съм считал за приятели.Над 40 години сте на сцената – откъде черпите енергията и вдъхновението си?А сега де? Би било хубаво в мазето да имах вълшебно изворче, от което като пийна веднага да се заредя с енергия и вдъхновение... Но тъй като нямам, предполагам, че просто така съм роден, а пък семейството и истинските приятели много помагат в това отношение. И публиката! Няма по-голям акумулатор за вдъхновение от публиката, с която се радваме на хармонични, дори любовни взаимоотношения вече наистина много години.Как се роди идеята за Клуб НЛО и откъде дойде името на шоуто? Историята започва доста преди \"Клуб НЛО\", което е телевизионното предаване. Както предполагам знаете, ние се \"родихме\" като музиканти в \"Оркестър без име\", и къде на майтап, къде не, направихме група НЛО през 1983-1984 г. с актьорите от филма. Всъщност кръстник ни е Йосиф Сърчаджиев. Правихме голям концерт за закриването на световното първенство по художествена гимнастика във Варна през 1984 г. и малко преди концерта Йоско, който беше водещ, тържествено обяви, че ще ни представи като \"НЛО\", защото в \"Работническо дело\" писали как в небето над Велико Търново се появило НЛО, но те се преместило от Търново във Варна, над Летния театър... И така, на майтап, станахме НЛО... Доста по-късно вече направихме телевизионното предаване \"Клуб НЛО\", с участието и на много други актьори като Тони Радичев, Чочо Попйорданов, Мария Сапунджиева... Сега пък, в \"Спомен НЛО\", освен част от предишния екип влизат и нови обичани имена като Камен Воденичаров и Тончо Токмакчиев, това е нормалния и бих казал задължителен кръговрат на всеки проект с толкова дълга история.Пародийните текстове в шоуто имаха изключително силни послания, които все още са актуални. Откривате ли приемственост в социалния хумор днес? Чак е плашещо, колко актуални са днес нашите скечове от преди десетилетия! И това никак не ме радва, защото не говори много добре за социалното ни развитие...Как решихте да направите „Спомен НЛО“? Идеята е на големия наш композитор Стефан Димитров, който наскоро, на 70-та си годишнина каза, че е грехота прекрасната музика, писана специално за НЛО и разбира се текстовете на някои от най-талантливите ни поети и текстописци като Живко Колев и Недялко Йорданов, да бъдат забравени и така, от дума на дума, се събрахме с Тони Радичев и Катето Евро, с Тончо и Камен, младата Ева Данаилова, изключително приятна е работата с режисьора Лъчезар Аврамов и сценариста Димитър Стоянович, които направиха много нови и много смешни етюди специално за спектакъла, но вдъхновени разбира се от класическите образи на шоуто.Какви изненади сте приготвили за публиката, която все още помни и обича НЛО?Гарантирам на публиката много смях, великолепните песни на Стефан Димитров, страхотни актьори от няколко поколения, въобще, заповядайте на 20 декември в зала 1 на НДК за да си припомним колко хубаво е да сме заедно и да се забавляваме напук на всичко, което ни заобикаля!Със специални акценти в концерта ще почетете Велко Кънев и Чочо ПопйордановТе ще бъдат с нас, абсолютно съм убеден в това и се надявам да усетят, колко много ги обичаме и колко ни липсват. Не е вярно, че няма незаменими хора - Велко и Чочо са точно такива.", "date": "2019.11.28", "title": "Георги Мамалев: Няма по-голям акумулатор за вдъхновение от публиката"}
{"url": "https://offnews.bg/evropa/novata-evropejska-komisia-zapochva-rabota-ot-nedelia-716480.html", "text": "Европейският съвет съобщи, че назначава новата Европейска комисия с председател Урсула фон дер Лайен от 1 декември за срок до 31 октомври 2024 година. Решението е взето \"на подпис\" от държавните и правителствените ръководители на страните от Европейския съюз, съобщи БТА.Това е последната стъпка по назначаването на новия състав на ЕК. Европейският парламент утвърди вчера екипа на Фон дер Лайен с 461 гласа \"за\" от 707 гласували.Утре се предвижда досегашният председател на ЕК Жан-Клод Юнкер да говори за последен път пред медиите в това качество.Говорител на ЕК днес уточни, че в следващите пет години Юнкер ще има правото да ползва шофьор и кабинет в комисията, основно когато изпълнява представителни задължения като бивш председател.", "date": "2019.11.28", "title": "Новата Европейска комисия започва работа от неделя"}
{"url": "https://offnews.bg/evropa/premierat-na-albania-prizova-pomoshtta-da-e-v-pari-a-ne-v-hrani-716472.html", "text": "Албанският премиер Еди Рама призова гражданите, които искат да помогнат на пострадалите откатастрофалното земетресение във вторник, да спрат да изпращат храна, а вместо това да помогнат с парични дарения, съобщи информационните агенции.Премиерът обясни, че вече са събрани огромни количества храни и дрехи.\"Пристанище Дуръс вече няма възможност да ги складира, а нужните количества са събрани и надхвърлени,благодарение на много хора, фирми, организации, институции в страната и в чужбина. Ще бъде много лошохраните да се развалят. Благодаря ви много\", посочи той.Рама подчерта, че сега трябва да се намери подслон за хората, останали без дом, а за това са нужни пари.Силното земетресение с магнитуд 6,4 във вторник причини огромни материални щети, отне живота на 40души, а около 750 души бяха ранени. Земетресението бе последвано от серия вторични трусове.България изпрати към Албания хуманитарна помощ в четири автомобила на ГД \"Пожарна безопасност и защита на населението\" днес. В сряда кабинетът взе решение да окаже и финансова помощ от 200 хил. лв. Главен комисар Николай Николов обясни, че хуманитарната помощ е на стойност над 100 хил. лв. и е осигурена от БЧК и МВР. В помощ на Албания се изпращат палатки за 1000 човека, 1000 комплекта с одеала и възглавници; хуманитарни пакети за 500 човека и надуваеми одеала. Готов е и екип от 20 души, подготвени за търсене и спасяване, ако Албания помоли да бъдат изпратени.", "date": "2019.11.28", "title": "Премиерът на Албания призова помощта да е в пари, а не в храни"}
{"url": "https://offnews.bg/zdrave/ek-se-proiznese-za-balgaria-slabi-rezultati-v-oblastta-na-zdraveopazv-716477.html", "text": "Продължителността на живот на българите все още е най-ниската в ЕС. Недостатъчно развитата профилактика и извънболнична (или амбулаторна) помощ допринасят за слабите резултати в областта на здравеопазването. Това са част от констатациите в  на страната за 2019 г. изготвен от Европейската комисия.Какви са останалите изводи в доклада:Здравен статусМакар че средната продължителност на живота в България се е увеличила от 71.6 години през 2000 г. на 74.8 години през 2017 г., тя е най-ниската в ЕС. Повишението на средната продължителност на живота е по-голямо сред жените, отколкото сред мъжете, като по този начин съществуващата разлика между половете е нараснала на седем години. Въпреки това жените в България са с най-ниската средна продължителност на живота в ЕС (78.4 години), докато мъжете са с третата най-ниска (71.4 години).Сърдечно-съдовите заболявания - водеща причина за смърт с над 1100 на 100 000 души за 2016 г. (около три пъти повече от средната стойност за ЕС, която е 360 на 100 000).На инсулти се дължат 300 от тях (в сравнение с 80 средно за ЕС). Всъщност инсултът е бил причина за около една пета от всички смъртни случаи. Ракът на белите дробове е най-честата причина за смърт от онкологични заболявания, като смъртността се е увеличила с близо 12% от 2000 г. насам, което отчасти е отражение на последиците от тютюнопушенето. През последните години е нараснала и смъртността от други видове онкологични заболявания, по-специално от рак надебелото черво и на гърдата.Пред България все още стоят важни предизвикателства при справянето с инфекциозните болести. Въпреки че броят на новите случаи на туберкулоза е намалял през последното десетилетие, разпространението все още не е овладяно. През 2017 г. честотата на регистриране е почти двукратно по-голяма от средната за ЕС/ЕИП — 21 нови случая на 100 000 души население в сравнение с 11 на 100 000 души население в ЕС/ЕИП.Освен това заболяемостта от морбили се увеличава рязко от 0.1 на милион души население през 2016 г. на 23.2 през 2017 г. Тъй като през 2017 г. съседна Румъния е отчела заболяемост от 462 на милион души население, се налага особено внимание при мониторинга на заболяемостта и ваксинациите.Рискови факториРавнището на тютюнопушенето сред възрастните е най-високото в ЕС, като през 2014 г. достига 28% (36.4% сред мъжете). Тютюнопушенето сред подрастващите също е разпространено. Консумацията на големи количества алкохол през 2014 г. е малко под средното равнище за ЕС при възрастните, но се увеличава сред подрастващите момчета. Макар че процентът на затлъстяване сред възрастните е малко под средния за ЕС, проблемът сред децата нараства, като едно на всеки пет деца страда от наднормено тегло или затлъстяване.Здравна системаРазходите за здравеопазване на глава от населението в размер на 1311 EUR са четвъртите най-ниски в ЕС през 2017 г. Това представлява 8.1% от БВП, което е под средната стойност за ЕС от 9.8%, но е по-високо от равнището в съседните държави. Директните плащания (ДП) от потребителите през 2017 г. са най-високите в ЕС (46.6% в сравнение с 15.8% като средна стойност) и се обуславят главно от доплащанията за лекарствени продукти и извънболнична помощ. Разпространението на неофициалните плащания също увеличава разходите на домакинствата за здравеопазване.ЕфикасностКакто предотвратимата с превенция смъртност, така и предотвратимата с добро лечение, са сред най-високите в ЕС, което свидетелства за големи възможности за подобряване на профилактиката и ефикасността на медицинската помощ. Липсата на данни по ключови показатели възпрепятства мониторинга на качеството на здравеопазването.Първичната профилактика и промоция на здравето са слабозастъпени, което обяснява високия коефициент на предотвратима смъртност. Приблизително една пета от болничните процедури биха могли да се осъществяват в рамките на извънболничната помощ, докато една десета от хоспитализациите и свързаните с тях процедури биха могли да се избегнат напълно, ако е налице по-добра извънболнична помощ.ДостъпностВъпреки че заявените неудовлетворени потребности са на най-ниското равнище от 2008 г. насам, групите с ниски доходи са по-силно засегнати. Високите директни плащания и липсата на здравно осигуряване при значителен дял от населението са основните пречки пред достъпа.Увеличаването на разходите за здравеопазване се осигурява главно за сметка на директните плащания от потребителите. Понастоящем системата на здравеопазването реално разчита в почти еднаква степен на частните разходи и публичните средства като източници на приходи, като делът на публичното финансиране (52%) през последните години намалява. В неравнопоставено положение са хората с по-ниски доходи.На лекарствените продукти се пада преобладаващата част от частните разходи за здравеопазване, следвани от разходите за извънболнична помощ. Неофициалните плащания под формата на „парични дарения“ за лекарите представляват значителен дял от директните плащания от пациентите. Най-голямото предизвикателство пред достъпността на здравната помощ е значителната част от населението (около 14%), което не е обхванато от социалното здравно осигуряване. Разликата в обхвата на населението засяга в различна степен дългосрочно безработните, ромското население и хората, живеещи в неблагоприятните райони. Неравномерното разпределение на лечебните заведения, медицинските специалисти и услуги в цялата страна също затруднява достъпа, като селските райони често са ощетени, докато в по-големите градове има свръхпредлагане на услуги.УстойчивостФинансовата устойчивост на здравната система е поставена на изпитание поради прекомерното разчитане на частните разходи и намаляващото население в трудоспособна възраст, което плаща здравни осигуровки. Усилията да се подобри ефективността чрез преориентиране на предоставянето на услуги и на ресурсите от болниците към извънболничната помощ се оказаха трудно осъществими. Недостигът на медицински специалисти, особено на медицински сестри и общопрактикуващи лекари, възпрепятства развитието на първичната помощ и предоставянето на услуги в неблагоприятните райони. ", "date": "2019.11.28", "title": "ЕК се произнесе за България: Слаби резултати в областта на здравеопазването"}
{"url": "https://offnews.bg/politika/izslushvat-na-3-dekemvri-dvamata-kandidati-za-shef-na-kpkonpi-716470.html", "text": "Парламентарната комисия за борба с корупцията, конфликт на интереси и парламентарна етика допусна до изслушване в пленарна зала и двамата кандидати за антикорупционен шеф.Главният прокурор Сотир Цацаров и детутатът на \"Воля\" Симеон Найденов ще представят концепцията си за Комисията за противодействие на корупцията и за отнемане на незаконно придобитото имущество (КПКОНПИ) на 3 декември от 9 часа в зала \"Запад\" на Народното събрание.Председателят на комисията в НС Борис Ячев обясни как ще протече публичното изслушване на кандидатите. \"Вносителите ще представят своите предложения в рамките на 2 минути. Кандидатите имат по 15 минути, за да представят концепцията си за работата и също така ще трябва да отговарят на въпроси от залата.\"Номинацията на Сотир Цацаров за поста е на ГЕРБ и „Обединени патриоти”. Обвинител номер едно внесе в парламента във вторник своята концепция, в която предлага нов структурен модел и правилник за работата на КПКОНПИ.", "date": "2019.11.28", "title": "Изслушват на 3 декември двамата кандидати за шеф на КПКОНПИ"}
{"url": "https://offnews.bg/kultura/ostavat-broeni-chasove-do-goliamoto-shou-na-dubioza-kolektiv-716442.html", "text": "Броени часове ни делят до голямото шоу на Dubioza kolektiv в петък 29 ноември, в зала “Арена Армеец”.Веселата банда да представи у нас най-известните си парчета и някои от новите такива, които ще влязат в предстоящия им нов албум, които пък излиза през януари догодина. Сред тях е и съвсем новата им обща песен с Manu Chao - , която вече е любима на феновете. Dubioza kolektiv се очаква да стъпят на сцената точно в 21.00 ч., а преди тях в 19.30 ч., шоуто ще открият македонците от dub reggae бандата Conquering Lion. Входовете на зала “Арена Армеец” ще бъдат отворени в 18.30 ч. Организаторите от Stroeja препоръчват на публиката да не идва в последния момент, за да бъде влизането удобно и комфортно.След голямото шоу са обявени не едно, а две афтър партите – в клуб “Stroeja” и в клуб “Teрминал 1”. Организаторите уточняват, че музикантите са поканени и на двете места, а дали и кое точно ще предпочетат – скоро ще разберем  Важното е, че и в двата клуба музиката и настроението ще са съобразени и подчинени на голямото събитие в петък вечер.Билетите за концерта на Dubioza kolektiv с подгряващи Conquering Lion на 29 ноември в “Арена Армеец” се продават с пълна сила ексклузивно в системата на Eventim.bg. Все още могат да се закупят и от: офис на Eventim на ул. “6-ти септември” 58, Office 1 Superstore, бензиностанции OMV, Orange Center, Orange.bg, Usit Colours, Билетен център НДК, Строежа, Български пощи, Вастелс България, Каса “Арена Армеец”, Технополис, Duende Travel София, книжарница „Бард“, книжарница „На спирката“. Цената им е от 35 до 45 лв. според мястото в залата. Билети можете да поръчате .Лица под 18 години ще влизат задължително с пълнолетен придружител, притежаващ редовен билет. Всеки придружител на малолетни или непълнолетни лица под 18 годишна възраст, трябва да носи попълнена и подписана в два екземпляра декларация, която може да изтегли от  или да получи на входа.Деца до 7 години, включително, влизат безплатно, придружавани от родител или упълномощено от родител лице, като за безплатно влязлото/те дете/деца не се полага седящо място.В България и по света Dubioza kolektiv са известни с експлозивните си изяви на живо и не случайно бандата включва страната ни в турнетата си за пореден (6-ти) път. Шоуто им в София ще бъде последното от тазгодишното им европейско турне, което ще продължи през февруари догодина.Присъединете се към .", "date": "2019.11.28", "title": "Остават броени часове до голямото шоу на Dubioza kolektiv"}
{"url": "https://offnews.bg/kultura/ungaria-niama-da-uchastva-v-evrovizia-komentator-ia-nareche-homoseks-716443.html", "text": "Унгария се отказва от участие в тазгодишното издание на \"Евровизия\". Според спекулации решението е взето, защото крайнодясното правителство на страната и управата на обществената телевизия не одобряват толерантността към ЛГБТ общността в конкурса.Официално, причина за оттеглянето от участие не бе посочена. решението обаче идва в момент на активизиране на хомофобската реторика в страната\", посочва британският в \"Гардиан\". Изданието припомня, че министър-председателят Виктор Орбан, известен с антиемигрантската си политика, въведе пакета си от социални мерки в \"помощ на традиционното семейство\" и ръста на раждаемостта.По-рано тази година говорителят на унгарския парламент сравни осиновяването на деца от гей двойки с педофилия. А проправителствен тв коментатор нарече \"Евровизия\" хомосексуална флотилия\" и заяви, че участието в конкурса няма да подобри психичното здраве на нацията, добавя \"Гардиан\".Според източник от държавната телевизия MTVA, чиято анонимност изданието запазва, причината за оттеглянето не е коментирана официално дори вътре в медията. Сред служителите обаче битува мнението, че причината е именно свързването на конкурса с ЛГБТ+ културата.\"Не се учудих предвид културата на организацията (MTVA - б.р.), коментира източникът. Той добавя, че телевизията не пуска позитивни репортажи за правата на хомосексуалните и хората с нетрадиционна сексуална ориентация.", "date": "2019.11.28", "title": "Унгария няма да участва в Евровизия, коментатор я нарече 'хомосексуална флотилия'"}
{"url": "https://offnews.bg/futbol/machovete-ot-parva-i-vtora-liga-shte-startirat-s-minuta-malchanie-v-pa-716450.html", "text": "Мачовете от предстоящите кръгове в Първа и Втора професионална лига ще стартират с едноминутно мълчание в памет на големия български актьор Стефан Данаилов, съобщиха в официалния сайт на Българския футболен съюз.От организацията изказват и искрените си съболезнования към близките и приятелите на великия българин.Ламбо издъхна след дълго лечение във ВМА. Данаилов бе приет там заради проблеми с белите дробове. Преди време легендата претърпя операция на тазобедрена става, която счупи при подхлъзване. Страдаше и от паркинсон.Поклонението пред големия актьор Стефан Данаилов ще е на 2 декември, понеделник, в 11:00 ч. в Народния театър.", "date": "2019.11.28", "title": "Мачовете от Първа и Втора лига ще стартират с минута мълчание в памет на Стефан Данаилов"}
{"url": "https://offnews.bg/evropa/evroparlamentat-pritiska-balgaria-nezabavno-da-podpishe-istanbulskata-716445.html", "text": "Европарламентът гласува резолюция, с която България и останалите 6 държави от ЕС, които не са ратифицирали Истанбулската конвенция срещу насилието над жени, се призовават да го направят незабавно.Документът бе гласуван с голямо мнозинство - 500 гласа \"за\", 91 \"против\" и 50 \"въздържали се\".Освен България Истанбулската конвенция не е ратифицирана и от Великобритания, Литва, Чехия, Унгария, Латвия и Словакия.Днешната резолюция обаче на практика не предизвиква правни последици, тъй като няма задължителен характер.От българските евродепутати само двама са подкрепили документа при гласуването. Това са Илхан Кючюк и Атидже Алиева Вели (ДПС/либерали). 8 български евродепутати са гласували против - Ангел Джамбазки и Андрей Слабаков от ВМРО, Асим Адемов, Александър Йорданов и Андрей Новаков от ГЕРБ и Иво Христов, Цветелина Пенкова и Петър Витанов от БСП.Петима наши са се въздържали - Радан Кънев (ДСБ), Емил Радев и Андрей Ковачев (ГЕРБ) Сергей Станишев и Елена Йончева (БСП).", "date": "2019.11.28", "title": "Европарламентът притиска България незабавно да подпише Истанбулската конвенция"}
{"url": "https://offnews.bg/obshtestvo/iazovirite-shte-se-polzvat-samo-za-bitovi-nuzhdi-ako-nivoto-padne-pod-716432.html", "text": "Министерство на околната среда и водите ще ограничи използването на язовири от ВиК оператори и дружества, ако наличният обем на изкуствените водоемите падне под 50%, съобщиха от пресцентъра на МОСВ.Спира се водовземането за язовирите „Дяково“, „Асеновец“ и „Ястребино“. От МОСВ са уведомили операторите, стопанисващи тези язовири, да ограничават ползването им. Употребата е разрешена само за питейни и битови нужди.Язовир „Дяково“ до Дупница към момента e запълнен на 36,98%. Той се ползва за питейно-битови нужди, промишлени цели, напояване и енергетика. С графика за декември 2019 г. ще бъдe ограничено използването му за цели, различни от посочените.Язовир „Асеновец“ край Сливен е с процент на запълване 34,47%. В месечния график за декември ще се редуцират обемите за питейно-битово водоснабдяване. Дружеството, което стопанисва язовира, е уведомено за необходимостта от предприемане на мерки за алтернативно водовземане от други източници.На 31,16% е запълнен язовир „Ястребино“ край Търговище. Обемът му гарантира осигуряване на 100% на питейно-битовото водоснабдяване. \"Ястребино\" се използва и за напояване. Водоползвателите са уведомени, че при увеличаване на потреблението от страна на община Антоново до границите на лимита, ще се ограничи напояването. ", "date": "2019.11.28", "title": "Язовирите ще се ползват само за битови нужди, ако нивото падне под 50%"}
{"url": "https://offnews.bg/zdrave/donorskata-krav-mozhe-da-bade-opasna-tvardiat-amerikanski-ucheni-716438.html", "text": "Учени са открили следи от кофеин и ксанакс в повечето образци от донорска кръв, които изследвали. 44% от пробите са съдържали остатъци от лекарства против кашлица, съобщава Medik Forum, цитирайки Journal of Pharmaceutical and Biomedical Analysis. Експерти от университета в Орегон доказаха, че нивото на стрес сред американците е достигнало исторически максимум. Това обяснява, че 100% от пробите с донорска кръв съдържат кофеин, а 72% ксанакс – успокоително, което се приема при повишени нива на стрес.Авторите на изследването са използвали образци от кръв, която подлежи на бракуване в различни кръвни банки. В много от тях са открити следи от лекарство против кашлица.Изследването показва, че донорската кръв в САЩ крие висок риск от заразяване при кръвопреливане. Кофеинът не представлява особена опасност, но проблем могат да бъдат лекарствата, които са открити.Количеството донорска кръв, която са проучили специалистите, е сравнително малко и за да бъдат правени обобщения е нужно по-мащабно изследване, пише Journal of Pharmaceutical and Biomedical Analysis", "date": "2019.11.28", "title": "Донорската кръв може да бъде опасна, твърдят американски учени"}
{"url": "https://offnews.bg/politika/parva-sreshta-na-deputati-ot-vanshnite-komisii-na-balgaria-rumania-i-716475.html", "text": "Миграцията, стратегическото сътрудничество в Черноморския регион и европейското бъдеще на Западните Балкани и Турция бяха темите, които обсъдиха на първата си тристранна среща парламентарните комисии по външна политика на България, Румъния и Турция.За форума в София пристигнаха делегации на комисиите по външна политика на Сената и на Камарата на депутатите на Румъния и на Великото национално събрание на Турция. Домакин беше Комисията по външна политика на нашия парламент с председател Джема Грозданова.Щастливи сме, че сме част от това начало на тристранен диалог, посочи председателят на Комисията по външни работи на Великото национално събрание на Турция Волкан Бозкър. Нашите страни са съюзници в НАТО и съм сигурен, че имаме общи тревоги за бъдещето на Алианса, допълни той.Бозкър добави, че ЕС е притегателен център за целия свят и причина за това е благоденствието и мирната обстановка в страните от съюза.Председателят на Комисията по външна политика на Сената на Румъния Кристиан Думитреску посочи, че е от общ интерес да работим за повече сигурност в Черноморския регион чрез засилено присъствие на НАТО и на европейските политики.Джема Грозданова отбеляза отличното сътрудничество между България, Румъния и Турция не само в НАТО, но и в Организацията на Черноморското икономическо сътрудничество и в Съвета на Европа.", "date": "2019.11.28", "title": "Първа среща на депутати от външните комисии на България, Румъния и Турция"}
{"url": "https://offnews.bg/zdrave/v-plovdiv-arestuvaha-psihiatarka-iztochila-nad-polovin-mln-lv-ot-nz-716449.html", "text": "Психиатърка от Пловдив е източила над половин милион от НЗОК, издавайки рецепти на фиктивни пациенти. Лекарката изготвяла комплект фалшиви документи, с които е получавала скъпи лекарства за лечение на параноидна шизофрения, които се поемат от касата. Чрез посредници лекарката е получавала ампулите от аптеките, а след това ги е продавала \"на черно\", съобщи директорът на ОД МВР ст. комисар Йордан Рогачев на брифинг пред журналисти.\"Всички издирвателни действия са в сътрудничество с Районна прокуратура. Вчера служители на ОД на МВР са претърсили 5 адреса на територията на Пловдив, Кричим, Първомай, селата Фотиново и Кърнаре. Иззети са амбулаторни листове, рецептурни книжки, друга документация, печати, ампули\", обясни Рогачев.Схемата е стартирала през януари 2017 година. До момента са разпитани 80 свидетели, иззети са веществени доказателства, ампули, компютърни конфигурации. Според събраните доказателства 50 лица, които според документите са били уж нуждаещи се, са получавали тези лекарства. Разследването показва, че тези хора не знаят за какви лекарства става дума, не познават психиатъра и не са били на подобен преглед. Някои от тях са били в чужбина, когато според документите са ходили на преглед. Други имат психични заболявания, но се лекуват с други медикаменти.Схемата е в изключително големи мащаби и на виновния лекар предстои да бъдат повдигнати обвинения за измама, като наказанието, което го очаква, е между 1 и 8 години затвор. Говорителят на Районна прокуратура Атанас Илиев заяви, че предстои да бъде повдигнато и второ обвинение за съставяне на документи с невярно съдържание, тъй като в кабинета на лекарката е открит силиконов печат на НЗОК. По време на разследването ще бъдат проверени и действията на длъжностните лица, които одобряват документите, за получаване на скъпите лекарства.„Ще проверим дали става дума за \"затваряне на очите\" от страна на служители на Касата или предоверяване към лекаря, това предстои да бъде установено. Документите, които са съпровождали изписването на ампулите, са много. Изписването на тези лекарства е строго регламентирано. Този психиатър се е сдобивал с направления от личните лекари. Проверява се също дали печатите в тези документи са от фалшивия печат, открит в кабинета на психиатъра, или от лица от Касата, които са съпричастни или са се предоверили на въпросния лекар. Една ампула струва между 700 и 900 лева. Това са депо препарати с отложено действие, поставят се с инжектиране на всеки месец\" заяви Атанас Илиев.Лекарката е задържана за 24 часа, предстои да е бъде наложена мярка за неотклонение за 72 часа.", "date": "2019.11.28", "title": "В Пловдив арестуваха психиатърка, източила над половин млн. лв. от НЗОК"}
{"url": "https://offnews.bg/politika/milen-liutckanov-e-naznachen-za-zam-ministar-v-mvnr-716441.html", "text": "Милен Люцканов е новият зам.-министър на външните работи след заповед на премиера Бойко Борисов.Засега не е ясно какво налага новото назначение.Милен Люцканов е дипломат от кариерата с дългогодишен опит в МВнР, пишат от пресцентъра на Министерския съвет.В периода 2009-2010 г. той заема поста заместник-министър на външните работи. От 2013 г. до 2018 г. Люцканов е генерален консул в Ню Йорк, а след това е висш дипломатически служител в дирекция „Външноикономически отношения“.В края на август в МВнР като зам.-министър . С назначението на Люцканов заместниците на Екатерина Захариева стават трима.Пресотделите на МС и на МВнР не посочват мотива за назначаването на новия заместник-министър и ресора му. Зададохме въпросите си писмено и ще ви информираме при получаване на отговора.", "date": "2019.11.28", "title": "Милен Люцканов е назначен за зам.-министър в МВнР"}
{"url": "https://offnews.bg/ikonomika/oktomvri-2019-0-15-e-srednata-lihva-po-depoziti-v-leva-3-e-pri-ipo-716430.html", "text": "Средният лихвен процент по срочните депозитите в лева се понижава през октомври до 0,15% на годишна база. Стойността му е с 0,03% по-нисък от октомври 2018-а, сочи месечната лихвена статистика на БНБ.При срочните депозити в евро лихвите леко се повишават - с 0,02% до 0,23%. В сравнение със септември месец обаче средният лихвен процент по депозитите с договорен матуритет* в левове нараства с 0,01 пр., а по тези в евро – с 0,07 пр. п., показват данните на Българската народна банка.КредитиПри потребителските кредити за домакинствата лихвата в лева нараства в сравнение с октомври 2018 г. с 0.09%. до 8.32%, а по тези в евро се понижава с 0.16% до 3.84%.При жилищните кредити в лева лихвеният процент спада с 0.28% до 3.00%, а по тези в евро с 0.25% до 3.69%.При другите кредити в левове лихвата намалява с 0.19 процента до 2.39%, а по тези в евро – с 1.30% до 2.53%.Годишният процент на разходите (ГПР) по кредитите за потребление в левове през октомври 2019 г. спада с 0,04% до 10,09% в сравнение със същия месец на 2018 г., а за тези в евро с 0,41% до 4,01%.Годишният процент на разходите по жилищните кредити в левове намалява с 0,26% до 3.38% спрямо миналата година, а за тези в евро с 0,15% до 4,17%.Увеличава се годишният процент на разходите по кредитите за потребление в левове с 0,03%, а по тези в евро се понижава с 0,96 процента. Докато при жилищните кредити в левове той спада незначително, а по тези в евро се повишава с 0,35%Средният лихвен процент по овърдрафта за сектор \"Домакинства\" през октомври 2019 г.в левове намалява с 0,25% до 13,84% на годишна база, а по овърдрафта в евро с 0,47 процента. до 9,79%.За кредитите, предоставени чрез кредитни карти, лихвата извън безлихвения гратисен период в левове нараства с 0.21% до 19.49%, а по тези в евро се понижава с 0.16 процента до 17.52% за октомври 2019 г. спрямо същия месец на 2018 г.", "date": "2019.11.28", "title": "Октомври 2019: 0,15% е средната лихва по депозити в лева. 3% е при ипотечен кредит"}
{"url": "https://offnews.bg/politika/dbg-po-visokata-taksa-varhu-sdelki-s-imoti-v-sofia-shte-stimulira-siv-716414.html", "text": "Изпълнителният съвет на Движение България на гражданите оценява предложението на ГЕРБ за увеличаване на данъка върху автомобилите и таксата за имотни сделки в София като отказ от широко прокламираната им дясна идентичност.Управляващата партия подведе стотици хиляди столичани, като ги задължава да плащат по-висок данък и такса с решение, което не беше дори загатнато в приключилата преди 3 седмици предизборна кампания, се казва още в позицията.От ДБГ считат, че увеличаването на таксата върху сделки с недвижими имоти, ще стимулира сивия сектор. Станалата известна покрай евтините имоти на властта практика да се изповядват сделки на многократно по-ниска цена от реалната, ще стане масова, защото там решение не се предлага. Експертните анализи показват, че по-високите такси ще засегнат пазара на недвижими имоти в столицата в степен, че планираните допълнителни приходи в бюджета да се окажат много по-малко заради спада в броя на сделките.ДБГ оценяват като „политика само на тоягата“ планираното вдигане на данъка върху старите автомобили. Тази мярка няма да доведе до чувствително по-чист въздух, а ще натовари финансово софиянци, за да напълни общинската хазна.Новите коли с \"direct injection\" технология, които не се облагат допълнително, доказано причиняват повече фини прахови частици от старите дизели, които ще плащат повече. Старите коли на газ са също по-екологични от новите на дизел или бензин.Смисленото решение е общината да въведе повече стимули за електромобилите и хибридните превозни средства в София, така че за хората да стане по-изгодно и удобно да използват превозни средства, които на практика не отделят вредни емисии в атмосферата, се казва още в позицията.", "date": "2019.11.28", "title": "ДБГ: По-високата такса върху сделки с имоти в София ще стимулира сивия сектор."}
{"url": "https://offnews.bg/zimni/nad-4-miliona-leva-shte-struva-svetovnata-kupa-v-bansko-716435.html", "text": "Между 4 и 4,2 милиона лева ще струва организацията на стартовете от Световната купа по ски алпийски дисциплини за жени в края на януари 2020 година в Банско, обяви на пресконференция президентът на българската федерация по ски Цеко Минев. Стартът е юбилеен - 10-и, за Световната купа в България през новия век.\"Сумата изглежда внушителна, но за организацията на подобно мащабно събитие в Австрия или Швейцария ще е същата, но в евро. Не съм си мислил, когато са ме избрали за президент на Федерацията, че ще доживеем този ден, в който да кажем, че ние сме направили 10 Световни купи в България в алпийските ски и сноуборда.Мисля, че това е наистина един повод за голяма гордост. Никой от нас не си е мечтал също така да имаме човек, който да вземе Големия кристален глобус, в който и да е зимен спорт, нито човек, който се е върнал в топ 30 на света в алпийските ски\", уточни банкерът.Само наемането на два спасителни хеликоптера и екипи, с каквито България не разполага, заема голям обем от бюджета. Отделно от това се очакват 36 тира с техника и оборудване за изграждането на трасето за спускането и супергигантския слалом на 25 и 26 януари, стадион за зрители с 5000 места и т.н.В подготовката на трасето ще се включат екипи на концесионера \"Юлен\", доброволци, части от българската армия, студенти от НСА, както и опитни чужденци от Германия и Швейцария, които идват да помагат и да опознаят обтановката преди световното първенство за юноши в Банско през 2021 година, когато ще имат по-съществена роля.В организацията се включва и община Банско, като разговорите с новата местна власт вече са започнали и предстоят още много срещи.\"Зимният спорт е директно свързан с туризма. Печалбата ни е, че два дни ще се говори за България в цял свят\", добави Минев.Телевизионното покритие ще се осъществява от чужд екип с голям опит, а на трасето ще има разположени 28 камери, което е над ниво Шампионска лига във футбола. 500 милиона се очаква да бъдат зрителите на стартовете в цял свят за два дни на състезанията.На пресконференцията присъстваха и звездите ни в зимните спортове Алберт Попов и Радослав Янков.Алпиецът Попов е оптимист за представянето си, като обясни неудачното си представяне в Леви миналия уикенд с профила на пистата.Янков пък вече се подготвя за старта на сезона и във вторник пътува за Русия. Сезонът тръгва на 7-8 декември в Баной, където ще има паралелен гигантски слалом и паралелен слалом.", "date": "2019.11.28", "title": "Над 4 милиона лева ще струва Световната купа в Банско"}
{"url": "https://offnews.bg/bojni/dzhoshua-e-promenil-stila-si-zaradi-revansha-s-ruis-716408.html", "text": "Бившият световен шампион в тежката категория на професионалния бокс Антъни Джошуа признава, че е трябвало на направи определени корекции в неговия стил.Британецът е категоричен, че ако не успее да ги поправи, това ще го доведе до загуба в реванша с мексиканската сензация Анди Руис младши.Двамата ще се изправят един срещу друг в реванш на 7 декември в Саудитска Арабия. Мексиканецът шокира Джошуа на 1 юни в \"Медисън Скуеър Гардън\" в Ню Йорк, за да му нанесе първа загуба в професионалната кариера и да вземе шампионските пояси на IBF, WBA, WBO.\"Определено има неща, върху които мога да поработя. Две години крещях в моятя зала, \"Ако продължавам така, скоро ще ме победят\". Все пак понякога не е необходимо да подобряваш стила си.В случая обаче трябва да се промени. Ако се подготвям по същия начин, ще се повтори същия резултат. Ако искам различен развой на двубоя, трябва да правя различни неща в тренировките.Не съм праменил всичко. Нямам достатъчно време да променя целия план. Имам определени слабости, за които говорех, че трябва да отстраня, но всичко е за добро\", каза Джошуа.", "date": "2019.11.28", "title": "Джошуа е променил стила си заради реванша с Руис"}
{"url": "https://offnews.bg/obshtestvo/vtori-protest-v-pernik-za-vodnata-kriza-716413.html", "text": "Перничани се събират на втори протест заради водната криза, съобщи в Перник.Протестът е насрочен за 29 ноември пред сградата на областната администрация.Исканията на предишния и на сегашния протест са за оставката на областния управител Ирена Соколова, съобщават организаторите.Протестиращите ще издигнат искане за подвеждане под наказателна отговорност на всички виновни по веригата за водната криза в миньорския град. Те ще настояват за прозрачност относно предприетите мерки за осигуряването на питейна вода, както и спазването на строг контрол на въведения режим, ще се изисква и информация за наличния воден обем на язовир \"Студена\". Общото събрание на ВиК за освобождаване на управителя на водното дружество Иван Витанов е насрочено за 9-и декември.Поради намаления обем на язовир \"Студена\" от 18 ноември в Перник и в още десет населени места в общината беше въведен воден режим. ", "date": "2019.11.28", "title": "Втори протест в Перник за водната криза"}
{"url": "https://offnews.bg/offtopic/top-5-greshki-pri-naemane-na-dj-za-firmenoto-vi-parti-716418.html", "text": "Изглежда супер лесно да си направите фирмено – обикновено коледно – парти. Но ако някога поне веднъж сте правили такова, вече знаете, че всъщност хич не е.Чакат ви хиляди подводни камъни и главоболия. И едно от най-важните неща, които могат да се объркат или дори да провалят партито ви, е DJ-еят.Ето един много кратък списък на 5-те основни грешки при наемането на DJ за фирмено парти, който може да ви спести много проблеми – и пари.1. Не оставяйте решението си за DJ-ея, който да намете, за най-накрая.Двете най-важни неща за фирменото ви парти са мястото и DJ-еят. Ако имате изпълнители на живо или програма, те ще са час, най-много два. Цялото останало време зависи от DJ-ея. И точно от него в крайна сметка зависи дали ще си изкарате добре или не.Повечето DJ-еи са заети за месеци напред. Освен това всички искат да си направият партито обикновено в едни и същи дати между 8 декември и Коледа. Тогава всеки възможен DJ е вече ангажиран и цените са високи.2. Не оставяйте избирането на DJ-ея на PR-ката, HR-ката, секретарката, стажантката, най-младата колежка...С изключение на PR-ката ви (ако е читава и не е 20-годишна), това са хора, които не са компетентни в организирането на събития. Дори и PR-ката обаче не е компетентна в избирането на подходящ DJ, музика и т.н. А какво да кажем за останалите...Най-честият въпрос от страна на някого, когото сте натоварили с това да организра партито ви – а той нищо не разбира – е: „Ама колко ще ни струва?”. Въпросът е логичен, но отговорът му е сложен и има два варианта.Първи вариант. Ако получите директен отговор в конкретна сума или от-до за целия ивент или на час, значи ви таксуват по най-високата тарифа, с включени „всички екстри”. Което означава, че вероятно ще платите повече, отколкото реално струва това, което искате.Ако пък въпросната сума ви се струва и приемлива – още по-зле. Значи вероятно това, което купувате, е и с много ниско качество, тоест не струва.Втори вариант. Тук вместо директен отговор получавате от DJ-ея обратни въпроси: „Ще ви трябва ли озвучаване? Има ли такова на мястото, което сте избрали? Достатъчно ли е за тези 120 души, които сте поканили? Каква музика искат вашите хора? На каква възраст са? Пол, професия?” и други такива.Това са съществени подробности, които трябва да знаете и да съобщите на DJ-ея, за да може той да ви даде коректна цена. Вместо това най-често получаваме от слисаната служителка, която сте натоварили да се занимава с партито ви, отговори като: „Ама не сте ли DJ?! Аз нищо, ама нищо не разбирам от това, защо ме тормозите мен с такива глупости?”Разбира се, тогава се връщаме към първия вариант и получавате цена, която може да е два-три и дори повече пъти над онова, което бихте платили, ако знаехте какво точно искате или бяхте натоварили компетентен човек с организацията.Допълнителната „екстра” е, че вашата служителка по неписано правило задължително заявява музика, която ТЯ си мисли, че хората харесват или слушат. А после на партито се оказва, че те искат абсолютно различни неща, обикновено точно обратните на заявеното. Или че музиката, която слушат, е – директно казано – отвратителна или пък би могла да съсипе всяко парти. Защото онова, което слушате по радиото или на седем ракии вкъщи, не е онова, което е подходящо, за да е весело, купон и танци на парти на формална група от няколко десетки хора.3. Не оставяйте заведението да ви осигури DJ.Често това изглежда добра идея, особено ако не разбирате много от DJ-еи и партита. Така ще си спестите главоболия да се разправяте с подробности. Ще платите и еднократно накуп за всичко на клуба/ресторанта. А и е напълно възможно да нямате кой знае какви изисквания към ентъртейнмънта. Звучи добре, нали?Наистина, има фирми, в които коледното парти е точно толкова формално, колкото и всичко друго останало през годината. Няма какво да се изхвърляте, ако хората просто искат да хапнат, да пийнат по едно и после бързо да се разотидат.В практиката обаче се получава друго. Повечето фирми искрено искат да зарадват, дори да поглезят персонала си и ако имат възможност за това, не щадят пари. Търсят се най-новите, най-скъпите, най-лъскавите места, избира се луксозен кетъринг и забавления.И понякога такива места ви предлагат и DJ. Понякога обаче DJ-ят може не само да направи вашето парти, но и да го съсипе. Например ако не сте избрали подходящия човек или някой друг е избрал вместо вас някого си, който просто му е бил под ръка и е бил най-евтиният.Точно последното се случва, когато оставите избора на DJ-ея на заведнието. Като илюстрация - имаме случай, в който фирма беше платила на заведение 17 000 лв. в аванс за кетъринг и DJ, а зведението ни предложи хонорар от 150 лв. - за да пускаме цяла нощ. Понеже ние отказахме, а не ни се обадиха повторно, значи вероятно все пак са намерили някой на тази цена.Представете си сега какво жестоко парти се е получило – срещу 17 000 лв. И къде е отишла разликата между платеното и полученото от фирмата...4. Не си организирайте партито сами, наемете професионалист да го направи вместо вас.За една голяма фирма е ясно – има много подробности, които трябва да се уточнят и свършат, а има и достатъчно пари да наемете кой да ги свърши вместо вас. Не защото имате пари – а защото той ще ги свърши по-добре от вас и ще ви спести хиляди проблеми.Дори и при малка фирма обаче е добре да наемете специалист, нищо че бюджетът ви е ограничен и това изглежда като допълнителен разход, който може да избегнете. Причините да го направите са същите като при голямата фирма.Плюс още една – вероятно бюджетът ви така и така е нереалистично малък. В процеса на организирането неизбежно ще опрете до избора или изобщо да не правите фирмено парти (е как така?!), или да отделите значително повече средства, отколкото сте предвидили, понеже не познавате добре нито кое колко струва, нито кой кой е.Резултатът е ясен – ще се наложи да дадете повече пари, отколкото сте очаквали. Но понеже и не разбирате – вероятно ще купите нещо, което изобщо не струва. Или си струва, но не такава солена цена, каквато ще ви поискат.И в двата случая за тези пари е по-добре да наемете професионалист да ви организира нещата – парите ще са същите, но ще го направи по-добре от вас.5. Плащайте аванс на DJ-ея си и то – колкото можете по-рано – за да избегнете проблеми.Трябва да разберете, че това, че сте говорили с един DJ за някакво парти някога някъде по принцип или дори съвсем конкретно и с подробности, изобщо не означава, че сте го ангажирали или че такова парти въобще ще се случи. Всеки DJ води такива разговори ежедневно. А в сезона на фирмените и коледни партита може да има и по 10 такива разговора на ден.DJ-ят не помни какво му е казал всеки потенциален клиент, дори ако си записва (както често правя аз например). Причината е, че повечето от тези разговори са от типа „аз само да питам”, тоест проучване на пазара от страна на фирмите. Повечето в крайна сметка не водят до повторно обаждане, защото вие говорите по правило с поне двама-трима DJ-еи, а избирате един. Дори когато има повторно обаждане, обикновено потенциалният клиент вече е разбрал вследствие на проучване на пазара или консултации с колегите във фирмата, че всъщност вече иска нещо друго – и съответно цената вече е друга – така че разговорът най-често почва отначало. И дори когато всички подробности са вече уточнени, ако не авансирате партито си или се забавите да направите това, е много вероятно в последния момент да получите отговор: „Съжалявам, но вече поех друго парти (и за повече пари)”.В сезона на фиремените партита DJ-те са много търсени и имат ангажименти за месеци напред. Единственият начин да си осигурите точно желания от вас, е да му предплатите навреме. Аз лично винаги изисквам предплата, дори от познати и приятели и дори от клиенти, с които сме работили отново и отново години наред.Има и друго. Някои DJ-еи оферират ниски цени, ако ги буукнете отрано. Така си запълват календара със сигурни участия и приходи за месеци като декември или май например. А когато въпросните месеци наближат и обажданията за ангажименти завалят, цената им може да е вече двойна и тройна. Винаги има закъсали клиенти – закъснели, недалновидни, неопитни, опитали се да си намерят „DJ” за суми като 100-200-300 лв., или „излъгани” от такъв, комуто не са платили аванс и той след това им е казал „съжалявам, вече договорих друг ангажимент”.Плащането на аванс и наемането на DJ много месеци преди партито е действие, което е в интерес и на двете страни. На вас може да ви спести доста пари и още повече главоболия, а както за вас, така и за DJ-ея носи сигурност и предвидимост.Ники Русиновски, Telegraf DJs", "date": "2019.11.28", "title": "Топ 5 грешки при наемане на DJ за фирменото ви парти"}
{"url": "https://offnews.bg/temida/tragna-deloto-v-gabrovo-sreshtu-trimata-prebili-prodavach-716411.html", "text": "Габровският районен съд откри съдебното следствие по наказателното дело срещу трима мъже, обвинени в причиняване на леки телесни повреди след нанесен побой на продавач в търговски обект в града. Случаят от април месец предизвика масови протести и безредици в Габрово, съобщи БНР.  Тримата мъже са подсъдими за деяние, извършено по хулигански подбуди, за което на 7-и април бяха задържани, а после освободени. Това стана причина за нагнетяване на напрежението в Габрово. .В хода на състоялото се съдебно заседания бяха разпитани четирима свидетели, включително пострадалият от побоя.Съдът изслуша вещото лице, изготвило съдебно-медицинската експертиза на пострадалия. Следващото заседание по делото е насрочено за януари, когато ще бъдат разпитани още четирима свидетели-очевидци на инцидента.", "date": "2019.11.28", "title": "Тръгна делото в Габрово срещу тримата, пребили продавач"}
{"url": "https://offnews.bg/112/balgarski-kamion-s-migranti-se-obarna-v-makedonia-716417.html", "text": "Камион с български номера, превозващ мигранти, е катастрофирал на 27-ми ноември сутринта в Северна Македония, на пътя между Свети Никола и Куманово, съобщават медиите в страната.В камиона са се возели имало 25 мигранти. Всички те са пострадали.15 от пътуващите в камиона са от Афганистан, 9 са от Пакистан и един е от Ирак. Сред тях е имало и седем непълнолетни.Не се съобщава в какво състояние са пострадалите. Откарани са за преглед и лечение в болница.Това е пореден тежък инцидент с българска следа при превоз на мигранти към вътрешността на Европа.През октомври камион с българска регистрация и шофьор от Ирландия бе открит изоставен в графство Есекс, Англия, като в хладилното му отделение бяха намерени мъртви 39 виетнамци. 25-годишният шофьор , че е участвал е схема за нелегален превоз на хора към Великобритания.В началото на ноември български шофьор бе  за нелегален превоз на мигранти.Отново в началото на ноември гръцката полиция откри 41 мигранти в хладилен камион с българска регистрация.Очаквайте подробности!", "date": "2019.11.28", "title": "Български камион с мигранти се обърна в Македония"}
{"url": "https://offnews.bg/obshtestvo/ot-pirogov-niama-da-ima-problem-s-lechenieto-na-tezhkite-sluchai-pr-716416.html", "text": "\"Няма да има проблем с лечението на тежките случаи на заболявания при деца. И досега сме си помагали с колегите от Педиатрията, просто сега това ще стане при по-голяма интензивност\". Така проф. Габровски коментира информацията, че „Пирогов“ трябва да поеме част от спешните пациенти на Специализираната детска болница \"Проф. Иван Митев\", съобщи БНР.Вчера от Педиатрията обявиха, че временно спират приема на пациенти за интензивно лечение, поради напускането на анестезиолози.Проф. Габровски коментира готовността на „Пирогов“ да се справи със създалата се ситуация:\"Ние ще поемем част от тези най-тежки случаи, което, в интерес на истината, в някаква степен винаги сме правили в колаборация с тях. Просто ще трябва да се стиковаме и да могат екипите да уточнят кой какво точно ще върши, но при всички случаи мога да успокоя столичани, че с лечението, особено на тежките случаи на заболявания при деца, няма да има проблем. Ще бъде направено всичко възможно те да имат спокойствието, че има къде да отидат и към кого да се обърнат, когато има такъв проблем\", каза временно изпълняващият длъжността директор на болница \"Пирогов\" проф. Николай Габровски.Вчера от Министерството на здравеопазването обявиха, че до възстановяване на нормалната дейност на Детската болница „Проф. Иван Митев“ спешни пациенти ще приемат и Националната кардиологична болница и УМБАЛ \"Александровска\". ", "date": "2019.11.28", "title": "От 'Пирогов': Няма да има проблем с лечението на тежките случаи при децата"}
{"url": "https://offnews.bg/ikonomika/ministarat-na-turizma-shte-reshava-koj-kurort-e-natcionalen-a-savetni-716419.html", "text": "Министърът на туризма ще казва кой курорт е национален, а общинските съвети ще решават в коя част на курорта ще може да се вдига шум и в коя не. Това предвижда проект за промени в Закона за туризма на правителството, който беше приет на първо четене в парламента. Дебатите по него предизвикаха сблъсък между лидера на НФСБ и Валери Симеонов и министърът на туризма Николина Ангелкова и размяна на реплики, макар и не остри.Със закона се въвежда “продуктово зониране“, което по дефиниция “e разделение на територията на националните курорти на обособени функционални зони, които се характеризират със специфична концентрация на ресурси и дейности, удовлетворяващи определен набор от потребности и преживявания на туристите”. Зоните ще се определят от общинските съвети.От закона не става ясно какви ще бъдат изискванията за обявяването на един курорт за национален, като критериите за това ще бъдат обявени в наредба, която тепърва ще се пише. Не става ясно и какви ще предимствата на “националните курорти”. За статута ще се кандидатства от общините, а решението ще е на правителството по предложение на министъра на туризма.  Правото на Министерство на туризма да определя националните курорти е своеобразна форма на диктат, каза лидерът на НФСБ Валери Симеонов по време на дебатите. Той обяви, че групата на „Обединени патриоти“ няма да подкрепи проектозакона заради философията, по която е изготвен. Той не е съгласен и с това че “министерство на туризма обявява списък на категорията информация, подлежащи на класификация“. Става въпрос за въвеждане на пълно информационно затъмнение, заяви Симеонов, което ще поражда корупция и такъв текст в 21-ви век е недопустим.Депутатът от БСП Христо Проданов предупреди, че на местните избори в общинските съвети по морето влязоха съветници от икономически групи по интереси. “Не бива на тях да им се дава право да решават”, каза Проданов. Според него тези “групи” ще решават чий ресторант или заведение ще попадне в зоните в които може да се вдига шум нощем. По-голямата част от предложенията в Закона за туризма са съмнителни и спорни, смята Проданов. Дора Янкова припомни, че към собтвеността и строителството имат отговорности и други министерства.Общинският съвет трябва да определя политиката за развитие на туризма на територията на общината и програма за развитие на туризма. В проекта е заложено засилване на ролята на консултативните съвети по въпросите на туризма и туристическите сдружения.Друг текст, който говори за лобизъм е, че ски учители могат да бъдат само лица, които имат правоспособност на треньори по ски. “Територията на ски пистите, независимо от собствеността им, е общодостъпна и обучение по снежни спортове на нея могат да предлагат само ски училища, вписани в Националния туристически регистър”, пише още в закона. Министерството на туризма ще определя и сложността на пистите. От години собствениците на курорти са във война с независимите ски училища и се опитват да наложат монопол.Ангелкова отхвърли обвиненията в корупция и диктат. Тя се съгласи, че за продуктовото зониране е нужно прецизиране между двете четения. Ангелкова заяви, че има 31% ръст на международните туристи, откакто е създадено министерството. ”7,8 милиона чужди туристи към момента, въпреки предизвикателствата тази година. Има и 34% ръст на приходите от създаването на министерството на туризма насам. Да, може и да не е с темповете, които искаме, но нещата се случват”, похвали се Николина Ангелкова. Тя каза, че по този закон се работи 3 години.Със закона се създава \"списък на категориите информация, подлежаща на класификация като служебна тайна за сферата на дейност на Министерството на туризма и структурите на пряко подчинение на министъра на туризма.“", "date": "2019.11.28", "title": "Министърът на туризма ще решава кой курорт е национален, а съветниците - къде ще се шуми"}
{"url": "https://offnews.bg/futbol/balgaria-i-burkina-faso-deliat-59-ata-pozitcia-v-ranglistata-na-fifa-716422.html", "text": "Българският национален отбор по футбол успя да се изкачи с две позиции в ранглистата на ФИФА за ноември и вече се намира на 59-ото място.\"Трикольорите\" приключиха квалификациите за европейското първенство през 2020 година с победа над Чехия с 1:0 на стадион \"Васил Левски\" по-рано този месец. Така с 1381 точки българите делят 59-ото място с националния отбор на Буркина Фасо. Съперникът на България в баражите за Евро 2020 - Унгария, е малко по-напред.Тимът заема 52-о място с актив от 1416 точки. Лидер остава Белгия с 1765 точки, следван с 1733 от световния шампион Франция и Бразилия с 1712 пункта.Ето и Топ 10 в ранглистата на ФИФА:", "date": "2019.11.28", "title": "България и Буркина Фасо делят 59-ата позиция в ранглистата на ФИФА"}
{"url": "https://offnews.bg/futbol/valverde-dobrite-igrachi-vinagi-se-razbirat-na-terena-716409.html", "text": "Треньорът на Барселона Ернесто Валверде бе много доволен от победата с 3:1 над Борусия Дортмунд в двубой от Група F на Шампионската лига снощи.Футболистите на треньора Ернесто Валверде стояха солидно по време на срещата и Луис Суарес (29') откри резултата, а малко по-късно Лионел Меси (33') удвои, след което Антоан Гризман (67') също се разписа. Специалистът не пропусна да похвали звездното трио.\"Много неща са казани за връзката между Меси и Суарес, особено когато един от тях бележи. Добрите играчи винаги се разбират на терена. Луис и Лео се разбират перфектно, защото играят от дълго време заедно.Същото ще се случи и с Меси и Гризман след известно време. Просто трябва да дойде точният момент. Иначе какво да кажа за Меси - той е просто невероятен.Попаднахме в най-тежката група, но успяхме да се класираме кръг по-рано за поредна година. Страдахме доста, но тази победа значи много за нас. С изключение на последните няколко минути, смятам, че изиграхме страхотен мач\", каза Валверде.", "date": "2019.11.28", "title": "Валверде: Добрите играчи винаги се разбират на терена"}
{"url": "https://offnews.bg/obshtestvo/fandakova-nov-tramvaj-tragva-ot-utre-5-stantcii-ot-metro-3-sa-got-716423.html", "text": "Първият от 13-те нови трамваи PESA тръгва утре по линия №18. Очакваме също утре от завода да тръгне следващият и така поетапно да се включат по линиите, заяви столичният кмет Йорданка Фандъкова. Надявам се, че до две години ще може да включим в движение още 25 нови трамвая, допълни тя. Цената на един нов трамвай е над 3.3 млн. лв. Именно високата цена на екологичните возила пречи на общината да обнови трамвайния транспорт в града с темповете, с които ни се иска, но въпреки това голяма част от него вече е обновена”, увери Фандъкова. Тя поясни, че в момента, в града се движат 25 трамвая PESA като част от тях обслужват пътниците по линии 1 и 7. Няма забавяне по сключените договори за третия лъч на метрото, каза още Фандъкова. При пет от станциите строителните дейности приключиха. В момента текат тестовете на влаковете. Имам информация от директора на „Метрополитен“, че след седмица завършват строителните дейности и на останалите станции. Тестовете на влаковете ще продължат и там“, уточни тя.Фандъкова подчерта, че съоръжението е много сериозно и тя не кара строителите да бързат, но държи всичко да е направено както трябва.Кметът опроверга и твърдението, че в предизборната си кампания е обещала да не вдига . Сега става въпрос за минимално покачване на данъците, но ако искаме да дишаме чист въздух, трябва ясно да кажем: колите, които замърсяват, трябва да плащат повече, заяви кметът на София.", "date": "2019.11.28", "title": "Фандъкова: Нов трамвай тръгва от утре, 5 станции от метро №3 са готови (снимки)"}
{"url": "https://offnews.bg/temida/tarsachi-i-muleta-pribrali-nad-milion-ot-vazrastni-hora-predadoha-gi-716428.html", "text": "Специализираната прокуратура предаде на съд групата телефонни измамници от Горна Оряховица. Обвинителният акт е внесен в Специализирания наказателен съд срещу девет лица за участие в организирана престъпна група за телефонни измами, нанесла за две години вреди на стойност над един милион лева, предимно на възрастни хора в страната. Участниците в групата бяха задържани на 18 април 2019 г. в Горна Оряховица, София и Букурещ по време на координирани действия по разследването на Специализираната прокуратура, ГДНП, ОДМВР-Велико Търновои румънските полицейски и съдебни органи.Събраните доказателства показаха, че групата е започнала престъпната си дейност в началото на 2017 г. при висока конспиративност и строго разпределение на функциите на всеки от участниците. Т.нар. „въртачи“ набирали потенциални жертви на измамите, търсейки ги основно на стационарните им телефони. Те симулирали опит за телефонна измама, в повечето случаи с искане на пари за лечение на пострадал близък. Следвала намесата на друг човек от групата – на някой от двамата ръководители или на участник, който се представял за полицейски служител. Жертвите били заблуждавани, че полицията разследва опита за измама, а за да бъдат разобличени престъпниците, трябвало да им се дадат исканите пари или златни накити, които след залавянето им ще се върнат на собствениците. „Мулета“ взимали подхвърлените им пари и ценности и ги оставяли в тайници, откъдето участници на по-високо ниво в групата ги прибирали и предавали на ръководителите. След разрастване на дейността на групата, и от съображения за сигурност, ръководителите и „въртачите“ изнесли дейността си в Румъния, където била изпращана и печалбата от престъпната дейност. Двама от предадените на съд са осъждани за измами. Предстои съдът да насрочи разпоредително заседание по делото.", "date": "2019.11.28", "title": "Търсачи и мулета прибрали над милион от възрастни хора, предадоха ги на съд"}
{"url": "https://offnews.bg/futbol/bozhinov-tazi-godina-levski-i-tcska-sa-blizo-do-nivoto-na-ludogoretc-716424.html", "text": "Головата машина на Ботев Враца Валери Божинов сподели пред колегите от Канал 3, че ЦСКА дава сериозна заявка за титлата тази година. Нападателят призна, че Локомотив Пловдив също му допада като отбор и стил.Относно любимия му отбор Левски, Божигол смята, че с 3-4 нови попълнения през зимата \"сините\" ще вдигнат качеството и нивото в клуба.\"Надявам се да се бори до края, а всичко зависи от хегемона в българския футбол, това е Лудогорец.Но аз като левскар и като човек, който обича Левски, се надявам тази година Левски и ЦСКА да са наистина много, много близко до този хегемон. Защото виждам, че хората са зажаднели за това\", каза Божинов.", "date": "2019.11.28", "title": "Божинов: Тази година Левски и ЦСКА са близо до нивото на Лудогорец"}
{"url": "https://offnews.bg/nashite-avtori/ako-borisov-udarzhi-shte-mu-pratia-pokana-za-priatelstvo-716429.html", "text": "Щях да пиша за взривове и болници и изведнъж у мен се надигна пацифистът и викна: взривове така или иначе си има. Но на Америка рядко се отказва. Пиши за това!И се зачетох в новините. Видях една – по-скоро изявление на Атлантическия съвет на България – която строго укоряваше Борисов за това, че се дърпал на Америка. Отказвал създаването на американска военноморска база на Черно море. И аз изръкоплясках. Ще кажете – ти си от Банкя и обичаш да ръкопляскаш на този...(тук следват фейсбук-кръчмарски епитети).И отговарям: аз не съм от Банкя и никога не ръкопляскам на властта.Когато цар Борис отказваше на Хитлер да участва с войски в кампанията срещу СССР аз пак ръкоплясках, макар и задочно, ако разбирате от метафоричен език.Дали мога да използвам по-изискан език, и вместо да казвам: „дърпа се на американците”, да кажа „не показва една характерна за коректен сътрудник конструктивност”? Бих могъл, но изисканият език убива емоцията. Не бих маскирал емоцията си заради претенцията. А у мен, когато става въпрос за война и мир – има ужасно много емоция. И тази емоция е Гняв.Някой заядливец ще каже: Пацифист ли си? Хм, че какъв е този гняв? Ти от войнствено желание да налагаш мир си готов на всякакви войни бе, човек?!А аз ще отговоря така:Бил съм в годините 1988-1990 на границата. Спал съм (общо) над четири месеца с автомат калашников, прегърнат, с цевта до бузата, чакайки във всеки миг да гръмне войната; стоял съм буден със студеното (всъщност – приятно затоплено от вечния допир с тялото ми) желязо в ръце - по време на непрекъснатите задействия, обстановки и тревоги. Случвало се е да ставам до седем пъти на нощ. Да се качвам полузаспал в камиона и да отивам на километри от заставата, на бойния рубеж. За да се изправям срещу тъй наречения „враг”. Дявол да ви вземе, кабинетни лайна такива! Знаете ли какво е война?А заядливецът ще каже: Si vis pacem para bellum! Тоест – ако искаш мир – готви се за война.Да да, друг път. За всеки що годе разсъждаващ човек е съвсем ясно, че война има там, където се готви война; където войната носи облага; където има хора, за които войната е професия и бизнес! Войната носи огромни изгоди. Печалбите от войната не могат да се сравнят ни с тия от хероина, ни с тия от проституцията. Печалбите от войната са многократно по-големи. Да, тя носи огромни изгоди. Но не и за тия войничета (бивши и настоящи) като мен. Не и за откъснатите им ръце и крака. Носи изгода за хората от съвсем друга порода. За бизнесмените, които имат собствени острови. Както, по някакъв начин, и за кабинетните лайна, които обичат да строят едни такива много елегантни и високопарни мисловни замъци на тема война и мир, политика и икономика. Професори, умници, книжници и фарисеи. Които никога не са спали в окоп!Големите решения на политиците – каквито ще да са тия политици – са именно в парадигмата Война-Мир. И големите държавници – сигурен съм в това - взимат големите си решения в полза на мира.Никога, абсолютно никога военните приготовления не са носели мир на тия, които ги извършват; или на тия, които безволево и по принуда участват в тях.Така че – казах си – това, че с Бойко сме дишали дълго време един и същи въздух – тоя на Банкя – не е от решаващо значение. По-важното е, че той поне прави опит да се опъне на жадните за война, вечно печелещи от войната империи. Пък ако не успее – поне ще е опитал.Ако продължи да се опъва – казах си - ще му пратя покана за приятелство във фейсбук. Не от подмазвачество. От симпатия.", "date": "2019.11.28", "title": "Ако Борисов удържи, ще му пратя покана за приятелство"}
{"url": "https://offnews.bg/ikonomika/prevozvachi-instruktori-i-shofiori-bonus-malus-shte-uvelichi-koruptc-716421.html", "text": "Превозвачи, автоинструктори и шофьори се обявиха против въвеждането на системата бонус-малус, която би трябвало да започне да се прилага за застраховката „Гражданската отговорност” от 2021 година. Според тях предлаганият модел ще оскъпи непосилно застраховката за бранша, което ще доведе до закриване на междуградски линии и намаляване на персонала на автобусните компании.Според нея принципът за определяне на санкциите при застрахователните полици трябва да е дали един шофьор е причинил пътно-транспортно произшествие.Според нея предлаганият модел ще увеличи корупцията.Проблемът за автобусните превозвачи е особено сериозен, тъй като при тях десетки служители се водят на всяко едно от превозните средства. В същото време бонус-малус системата обвързва нарушенията с шофьора и автомобила. Дори и всички водачи да са напълно изрядни, а само един да е допуснал превишение на скоростта с личната си кола, компанията ще плаща малус.По принцип целта на бонус-малус системата е да въведе стимули за изрядните шофьори и да предлага да се въведе оскъпяване на „Гражданската отговорност” за некоректните водачи. Според новия вариант на застраховката, предложен на обществено обсъждане от Комисията за финансов надзор, стойността на полицата може да нарасне до 4 пъти.Според новия вариант на „бонус-малус“, застраховката ще е обвързана със собственика на автомобила и шофьора, но не и с колата. От 2020 ще започне отчитането на нарушения, на база на които ще се формира цената на задължителната полица, а новата система ще влезе в сила от 2021.", "date": "2019.11.28", "title": "Превозвачи, инструктори и шофьори: Бонус-малус ще увеличи корупцията на пътя"}
{"url": "https://offnews.bg/zimni/reviu-s-izvestni-influensari-predstavi-novata-zimna-kolektcia-v-maxspo-716440.html", "text": "Новите колекции на най-известните световни брандове за зимна екипировка бяха представени на ексклузивно ревю в бутика MAXSPORT в София.На тазгодишното събитие луксозният магазин представи модерна концепция, обличайки с хитовите за сезон 2019/2020 екипи, едни от най-известните български инфлуенсъри. Изчистени линии, ярки мотиви, метални отблясъци, материи от ново поколение и иновативни решения в скиорското оборудване ще завладеят пистите в предстоящата зима.Всеки запален скиор държи да подчертае собствения си стил, което диктува работата на водещите световни брандове, които наблягат на разнообразни дизайнерски решения с безкомпромисно качество. И тази година моделите акцентират на индивидуалността, а жълтото се очертава като доминант през новия сезон.Стилното ревю Let’s influence the winter together стана факт със съдействието на част от най-известните инфлуенсъри, които заразиха с добро настроение социалните мрежи, представяйки хитовете в облеклото за новия сезон. Ивелина от Stylish Toast, Алис от Mademoiselle Aia, Ади Гюзелева от In Food Veritas, Ели от Mademoisеllie, Благомира от Spring Lady, Гергана Илиева от With Love, Gergana и Милена от Mimi’s fashion moments, заедно с двете й деца, станаха част от моделите в хитовото ревю.Над 100 гости присъстваха на ексклузивното събитие, издържано в алпийски стил и придружено с изискани коктейли в духа на зимата. Атмосферата бе допълнена от алкохолни напитки с аромат на солен карамел, портокалова кора и опушени ядки.Специална игра с награда ваучер зарадва посетителите, а настроението се поддържаше от диджей. Събитието се осъществи с подкрепата на Smart Lady от Fibank (Първа инвестиционна банка) и Diners Club International First Lady.Северното сияние завладя модатаЗа модата няма географски предели. Северното сияние е далеч от нашите ширини, но с новите модели на луксозния бранд Emporio Armani 7 и гардеробът на дамите може да се приближи до небесното явление. В мъжката серия преобладават екипи с елементи от планински пейзажи, като и при дамите, и при господата цветовете са открояващи се. В допълнение към класическото черно, синьо и планинско сиво, елеците, якетата, техническите панталони, суитчерите и шушляковите якета се предлагат в два нюанса на яркозелено, ягодоворозово, оранжево и жълто. Някои от мъжките облекла са изработени от светлоотразителни тъкани, които светят в тъмното, докато за дамите по-голямата видимост е гарантирана от използване на цветни вложки и детайли. Всички модели са оборудвани с въздухопропусклива повърхност и обработени по технология, която гарантира тяхната водоустойчивост.Метални отблясъци в златно и сребърноИталианците винаги могат да рискуват в дизайнерските решения, защото те създават тенденциите. След градската линия от миналата година, злато и сребро ще блестят върху дамите в новия сезон. Дълги якета в метални отблясъци, връхни дрехи със сваляеми ръкави и стилни модели ще предлагат VIST тази година. VIST отново е на висота и при екипировката за състезатели и за поредната година нашите алпийци, сноубордисти, ски бегачи и скачачи ще са облечени в красиви модели на италианската марка.\"Пантене\" или как да се разтоварим зимата в планинатаБезспорен хит в последните години сред ски екипировката са \"пантите\" – свръхолекотени ски и обувки, които ни дават възможност с лекота да се изкачваме нагоре в планиаата по заснежените склонове и след това да се насладим на неповторимо спускане. Компания №1 в ски оборудването ATOMIC представя специалните обувки Backland Carbon. С тяхна помощ, както и на ските и автоматите от серията BACKLAND ще си гарантирате уникални преживявания в планината. С класическите серии Hawk, MAXSPORT предлагат и водещите състезателни ски модели S9, G9, X9 при мъжете в огнено и зелено, както Cloud в бяло и черно при жените.Fisher също не забравят, че скиорите искат всяка година да усъвършенстват усещането за свобода си при каране. Независимо дали става въпрос за пистите или за фрийрайд новите продукти на бранда са точно съобразени с индивидуалните нужди на всеки скиор. Със серията CURV алпийците получават оптимален радиус на завоя. За най-капризните Fisher предлагат и серията Brilliant Selection, която може да бъде брандирана с името на съответния скиор или друг надпис по негово желание. При обувките с Vacuum спортистите получават максимално удобство в модели, които поемат формата на крака и прилягат на 100% към него. Новият премиум модел на Tecnica e Mach 1, с които търсачите на силни усещания ще намерят пълна сигурност на пистите.Яке с бутон за управление на влагатаСлед като само преди две години KJUS разбиха традициите, въвеждайки новото поколение плетени якета Freelite с воден стълб 20 000 mm и спечелиха награди за иновативния продукт на най-голямото зимно изложение на спортни стоки ISPO, тази година отново изненадват с технологично решение. HYDRO_BOT е първото яке в света, което осигурява перфектно управление на влагата с натискане на бутон. Мембраната активно изолира влагата, за да ви затопли и изсуши чрез активно изпомпване на влага отвътре навън. Материята предпазва скиорите във всякакви ситуации и не се влияе от минусови температури, което означава, че ще ви държи сухи и защитени от студа. Технологията HYDRO_BOT се управлява чрез персонализирано приложение за смартфон, приложимо за всички операционни системи.Ръчна изработка скиЛегендарната марка ръчно направени ски Volant за поредна година изпипва всеки детайл в перфектна хармония, за да достави плавни движения, лекота и баланс при маневрите. Брандът Ви гарантира оптимално представяне както върху мека снежна покривка, така и в твърди и заледени участъци. Моделите предоставят възможност за гравиране на име, девиз или мото по предпочитание на собственика им.Японска устойчивост за малки и големиДоказаният японски лидер Phenix отново предлага комфортно спортно облекло, карайки състезатели и любители да се наслаждават на планината дори при екстремни атмосферни условия. Специалната колекция за норвежкият ски отбор, издържана предимно в млечносиво, гарантира на професионалистите максимално добро представяне. В мъжката и дамската колекция за новия сезон също няма компромис с материите, като цветовете са преобладаващо в жълто, светлосиньо, оранжево, бяло и бежово. При дамите качулките са с косъм, а в детската серия има богато разнообразие от ярки окраски.Здраво стъпили на...лунатаОт 70-те години на миналия век Moon Boot серията на италианската Tecnica е вечен хит за всички възрасти в планината. Ботушите са стабилни и най-важното – много топли и непромокаеми. Феерия от цветове – от бяло до черно, преминавайки през неоново зелено, пурпурно червено, бордо, розово, синьо, бежово, златно, сребърно и какво ли още не. Утвърдени като един от любимите продукти на планинарите, Moon Boot имат и детска серия с голямо изобилие и щамповани космонавти, звезди, калинки и др.Пъстрота за най-малкитеС брандовете, предлагани от MAXSPORT, е трудно да останете незабелязани на пистите, което не е важно само по отношение на модата, а и на сигурността. Водещата детска марка за облекло Reima този сезон залага на дизайнерски решения, съчетани с функционалност, безопасност, иновации и свеж финландски дизайн. Синьо, жълто, бонбонени нюанси, матови и перлени цветове и шарки в ярки цитрусови нотки ще носят децата през новия сезон.Стандартното не е на модаОт миналия сезон сред луксозните брандове, предлагани в MAXSPORT, е и J.Lindeberg. Брандът носи името на своя основател Йохан Линедеберг, станал световно известен с провокативните си послания като маркетинг директор на един от световните гиганти при джинсовите облекла. В собствения си бранд той залага на изчистени линиии много стилни, подходящи както за спорт, така и за ежедневието.Термобельо по нова технологияТози сезон световните лидери от X-BIONIC идват с нова революционна технология в термобельо - термосифон. В зоните с най-много натоварване и изпотяване то е оборудвано със специални нишки, които позволяват на материята да осигури пълна вентилация и да не задържа влага.Удобство и стил навсякъдеАко на пистата разполагаме с каски в бяло, черно, черно, лилаво и зелено от POC, Casco и Atomic, то и извън спусканията всички обичаме удобството без да правим компромис с елегантността. С планинските обувки Dolomite в черно, сиво, бордо, лилаво, бежово получаваме точно това. Линията Conte of Florence пък предоставя изискан вид в града със страхотни якета, които при дамите имитират лаково покритие в ярко червено, черно, както и хитовото за сезона жълто.", "date": "2019.11.28", "title": "Ревю с известни инфлуенсъри представи новата зимна колекция в MAXSPORT"}
{"url": "https://offnews.bg/zdrave/s-evoliutciata-na-chovechestvoto-se-razvivat-i-bolestite-716431.html", "text": "Някои мутации ни помагат да се борим със смъртоносни инфекции, но ни правят склонни към други възпалителни и автоимунни заболявания. Учени са изследвали популации с европейски и африкански произход, за да изяснят, защо човечеството непрекъснато е съпроводено от болести, пише Medical Xpress.Негативните промени в имунната система на всяка популация са открити сравнително скоро. Сега, когато живеем значително по-дълго, се наблюдават инфекции, от които са страдали и прадедите ни.\"В миналото продължителността на живот е била значително по-ниска, затова някои автоимунни заболявания, които могат да се появят на по-късен етап в живота, не са били толкова актуални\", разказва авторът на изследването Хорхе Домингес-Андрес.Имунолозите и биолозите са събрали данни от генетични, имунологични, микробиологични и вирусологични изследвания и успели да определят как се е променила ДНК на хората в различните общности. Анализите установяват, че в момента, в който те придобиват имунитет срещу някаква болест, животът им се усложнява развитието на друго заболяване.Потомците на евразийската раса с остатъци от ДНК на неандерталците имат устойчивост към стафилолокови инфекции и СПИН, но са уязвими към алергия, астма и сенна хрема.Маларията, от която африканското население е страдало години наред, след еволюционните процеси намалява, заради мутация на ДНК, която го прави устойчиво на тая инфекция. Едновременно с това обаче, африканците стават склонни към развитие на диабет, сърдечно-съдови заболявания в по-късна възраст.\"Съществува баланс. Хората еволюират и постоянно се защитават от болестите. Но не можем да спрем да боледуваме, защото това което печелим от една страна, ни прави уязвими от друга, коментира Доминге-Андерс.", "date": "2019.11.28", "title": "С еволюцията на човечеството се развиват и болестите"}
{"url": "https://offnews.bg/izvan-terena/borisov-kaloian-mahlianov-e-poslanik-na-stranata-ni-i-na-es-gordeem-716433.html", "text": "Министър-председателят Бойко Борисов се срещна с бившия български състезател по сумо Калоян Махлянов-Наруто.\"Сумото е императорски спорт, най-популярният в Япония, а както неведнъж съм казвал Котоошу е посланик на страната ни и на Европейския съюз. Гордеем се, че има хора като него, които прославят държавата ни\", Борисов по време на срещата.Махлянов бе първият българин, приет през 2002 година за подготовка в професионална сумо школа в Токио. Дълго време той се състезава в елитната дивизия на професионалното сумо \"Макуучи\", а през януари 2006 г. получава ранг \"Озеки\". Печели \"Купата на императора\" и става първият европеец, завоювал този трофей.В момента най-известният български сумо боец се занимава с развитието на собствената си школа \"Наруто бея\" в Япония. Махлянов разказа пред премиера Борисов, че се е посветил на треньорската дейност.Наруто пристигна у нас по повод честванията на 60 години от предлагането и разпространението на българското кисело мляко в Страната на изгряващото слънце.В последните десетилетия то заема впечатляващия дял от 20 % от пазара в Япония като неговата популярност превъзхожда редица световноизвестни марки.В рамките на срещата премиерът Борисов и Котоошу обсъдиха още развитието на спорта сумо у нас, проекти, които биха го популяризирали и активности в тази посока.", "date": "2019.11.28", "title": "Борисов: Калоян Махлянов е посланик на страната ни и на ЕС, гордеем се с хора като него"}
{"url": "https://offnews.bg/politika/demokratichna-balgaria-obshtinata-da-ne-vdiga-danaka-pri-sdelki-s-imo-716446.html", "text": "Две стъпки в правилната посока и една, за която няма никакво оправдание, е направила Йорданка Фандъкова с предложението за за стари и мощни коли и върху сделки с имоти и автомобили. Това заяви районният кмет на \"Средец\" от Демократична България Трайчо Трайков на брифинг в централата на ДСБ. Той уточни, че е необходима повече информация за това как ще се дават пари от събраните допълнителни приходи от СО, за да могат управниците по райони да реализират собствените си програми.Позицията на ДБ е, че да се вдигне данък на принципа \"Който цапа повече, да плаща повече\" е правилно действие, което обаче се нуждае от дискусия и корекции. Но Обединението не само не подкрепя възмездният данък върху имоти да се вдигне от 2,5 на 3%, но и предлага той да се намали на 2 на сто. Гражданин, който купува имот за 200 000 лв., с увеличението ще плати 1000 лв. отгоре, обясни лидерът на Зелено движение Владислав Панев. Искаме да се актуализират данъчните оценки, сега начинът, по който общината ги прави, е некоректен. Те трябва да бъдат реални, допълни експертът Бойко Димитров. Според него така ще се избегнат афери като Апартаментгейт, а хора от властта няма да се облагодетелстват при покупка на имоти на по-ниски цени. По закон сделките с имоти се сключват на цена, не по-ниска от данъчната оценка, която пък обичайно е около два пъти по-ниска от пазарната стойност. Много сделки сега се правят малко над данъчната оценка - освен ако купувачът не взима кредит от банка. Председателят на групата на Демократична България в СОС Методи Лалов призова за обществен натиск, за да не бъде новият правилник, по който работи Столичният общински съвет \"още от същото\". Работим пришпорено, в малки зали с маси и столове, няма протектор, на който съветниците да представят докладите си. Може ли съветник за три дни да реши за нов строеж и градинки, обясни Лалов. В позиция на Демократична България се  казва: В пълно нарушение на предизборните си обещания кметът на Столична община в последния възможен момент предложи значително увеличение на данъка при придобиване на имущество, както и увеличение на някои ставки на данъка за моторни превозни средства. Ние от Демократична България категорично се противопоставяме на предлаганите промени по следните причини:➡Предлага се най-високата допустима по Закона за местните данъци и такси ставка на данъка за придобиване на имущество – 3%.➡Не се отстранява основният проблем при данъците върху недвижимото имущество и сделките с него – крайно остарелите и неадекватни данъчни оценки, които не са актуализирани от 2009 г.;➡Липсва обосновка на нуждата от по-високи данъчни постъпления. Към края на 2018 г. балансът на бюджета на Столична община е излишък в размер на 131 млн. лв., към октомври 2019 г. – 7 млн. лв., като в момента общината има натрупан над 250 млн. лв. резерв.;Столична община не е извършила всички възможни действия, за да подобри събираемостта на местните данъци, като, по последни данни на МФ, тя отчита 71% събираемост на данъка върху недвижимото имущество.По официална информация на СО несъбраните данъци и такси са над 300 млн. лв.Изключително съкратен е срокът за приемане на предложените промени – по закон размерът на данъците и таксите се определя преди края на календарната година. След обявяване на обществени консултации тече 30-дневен срок за постъпване на предложения от граждани. След това предложението трябва да бъде разгледано от комисиите на Столичен общински съвет (СОС), за което остава изключително кратък срок от няколко дни и накрая трябва да бъде гласувано и на сесия на СОС.По отношение на предложените промени в ставките за данъка върху превозните средства – смятаме, че при увеличаване на ставките за едни категории следва да има намаление за други, така че да се получи неутрален резултат. Също така смятаме, че увеличението при по-замърсяващите автомобили трябва да е по-голямо отколкото при по-малко замърсяващите. В предложението за категория Евро 4 увеличението е с 25%, а при Евро 3 – с 10%.Предлагаме следните решения, които ще имат по-добър ефект и за гражданите, и за бюджета:Да бъде запазен настоящият размер на данъка при придобиване на имущество по възмезден начин, а след актуализиране на данъчните оценки да бъде намален на 2%.Столична община да инициира промени в Закона за местните данъци и такси за: бързо актуализиране на данъчните оценки на недвижимите имоти; даване на възможност на общините самостоятелно да избират методика за определяне на данъчната оценка, като приетите методики да подлежат на контрол от МРРБ/МС/Областни управители.Предложените от нас промени ще приведат данъчните оценки към реалните пазарни стойности на имотите. По този начин ще се пресече трайно установената практика да се изповядват сделки на занижени цени, съпроводено с укриване на ДДС и Корпоративен данък и с генериране на неофициални парични потоци. Ще се даде и възможност за понижаване на действащите ставки на данъците върху недвижимите имоти.В същото време настояваме Столична община да извърши и следните действия за подобряване на бюджетните си позиции:Да приеме активни мерки за повишаване на приходната част на база по-добра събираемост, по-високи приходи от общинските дружества, реално налагане и събиране на санкции от всички нарушители, формиране на повече приходи от такси за реално ползвани услуги ( в т.ч. и платено паркиране), а не от по-високи данъци.Да оптимизира разходната част – анализ на всички структури на администрацията и редуциране на ненужни звена и позиции.Да въведе стриктен контрол върху извършваните текущи разходи и анализ на ползите от тях.Да подобри процеса по възлагане на обществените поръчки още от етап изработване на техническо задание и определяне на прогнозни цени и възможно най-голямо намаление на прекомерното разходване на публичен ресурс.Софиянци заслужаваме много по-адекватна на съвремието ни администрация, която да управлява парите от данъците ни и да разгърне потенциала на града ни по най-добрия възможен начин.", "date": "2019.11.28", "title": "Демократична България: Общината да не вдига данъка при сделки с имоти, а данъчните оценки"}
{"url": "https://offnews.bg/tenis/nadal-otkriva-akademia-i-v-kuvejt-716426.html", "text": "След като през април отвори филиал на своята академия в съседна Гърция, световният номер 1 в мъжкия тенис Рафаел Надал ще открие такъв и в Кувейт, съобщава \"Arabian Business\".Изданието твърди, че школата ще разполага с 18 тенис корта и респектиращо съоръжение за 5000 зрители по трибуните.Това ще бъде и най-голямата тенис академия в Близкия изток. Oфициалната церемония по нейното откриване ще се състои през февруари 2020 година.Първата школа на Рафа в чужбина бе създадена през ноември миналата година в Мексиканския курорт Канкун, едно от любимите места на Надал, където той инвестира и в петзвезден хотел.", "date": "2019.11.28", "title": "Надал открива академия и в Кувейт"}
{"url": "https://offnews.bg/obshtestvo/14-filma-v-programata-na-15-i-dni-na-predizvikatelstvata-2-5-dekemvri-716458.html", "text": "2019 г. се оказа благодатна за фестивала „Дни на предизвикателствата“ в много отношения. Освен, че фестивалните дни са вече четири (2-5 декември), разпределени в две локации (Френски институт и УАСГ), а гостите от чужбина са четирима (Еврард Венденбаум, Антоан Жирард, Дион Леонард и Кристоф Дюмарес плюс Жил Бьоф, лектор в деня на откриването), тази година публиката ще има възможност да се наслади и на цели 14 филма.Организаторите от магазини „Стената“ са подготвили разнообразна кино селекция за любителите на екстремните пътешествия, вълнуващите приключения, алпинизма и катеренето, парапланеризма, бягането, ските и сноуборда, ветроходството и цялостно, активностите сред природата.По традиция, феновете на катеренето ще видят поредната 14-та порция щури истории от поредицата Reel Rock Tour. На голям екран, в Аула Максима в УАСГ, ще видим и China Jam, носител на 21 награди за планинарско кино, продукция на специалния гост тази година Еврар Венденбаум, с участието на добре познатите герои Никола Фаврес и Шон Вилянуева, любимци в едно от предните издания на „Дните“. В INSIDE пък ще видим един философски поглед към живота на странстващия по високите етажи на света Кристоф Дюмаре, друг специален гост, очакван с нетърпение да пристигне от Франция.Растящата аудитория на практикуващите парапланеризъм ще има удоволствиетко да се наслради на цели 3 заглавия, две от които на световния височинен рекорд в дисциплината Антоан Жирар: на 2.12 във Френски институт – Полетът на кондора, а на 3.12 в УАСГ– “Lost In Karakorum”. Тези филми Антоан ще представи лично. Очакваме на сцената да се качи и българската гордост акро парапланеризма Веселин Овчаров с неговия филмов проект „Acro Cross: Страст за летене“, реализиран през 2019 г. в небето над Стара планина.С наближаването на зимния сезон, две надъхващи ленти ще заредят със снежна емоция и запалените скиори и сноубордисти. “SHELTER – Step Forward Through the Legendary Alps” с екологичен фокус в момента дебютира по европейските фестивали, премиера ще бъде и за София. По стъпките на изоставения албански курорт Брезовица тръгва независимият филмограф Елиас Елхард в „NARCIS”, който поставя въпроса за политически обремененото минало на региона. Безспорно очакван с голям интерес е филмът „SPECTRE” за покоряването на един от най-високите антарктически върхове от екипа на Лео Хоулдинг, който е сред най-харизматичните личности, гостували на Дните.Тазгодишният рекорд по европейския туристически маршрут Е4 на амбициозния ултрамаратонец Калоян Пейчев – Кофе ще видим премиерно на „Дните“, претворен в документални кадри за радост на почитателите на бягането, а тези, които предпочитат водните активности ще се заредят с морски импресии с „Dream Ocean” на ветроходците от „Вятър и вода“.Вячеслав Стоянов, един от любимците на публиката на „Дните“, се завръща на сцената след три годишно странстване по прашните пътища на Америка (Cycle4Recycle). Още страхотни презентации за осъществени проекти и постижения от вдъхновяващи личности ще видим в четирите Дни на предизвикателствата. Пълната програма може да се види на По време на цялата филмова и презентационна програма в аула „Максима“, във фоайето на УАСГ ще се провежда традиционното изложение за целесъобразен начин на живот, спорт и свободно време. В експо зоната ще можем да разгледаме здравословните суперхрани на „Ancestral Superfoods”, занаятчийските бирени марки „Айляк“ и „Витошко лале“ и ароматния спортен бленд на „DABOV CAFE“. Насочени към минимизиране на човешкия отпечатък върху природата са восъчните кърпи за многократна употреба на Libyana Lave и бамбуковите сетове за храна Blue Bio Box. Сред предложенията за спорт и туризъм ще видим електрическите велосипеди E-Mountain Bike, програмите на курортния комплекс Пампорово, приключенска литература от издателство „Вакон“, техническите облекла на Omsight и практичните бандани за планина и свободно време на TOTEM. Във фотографския кът както винаги ще са разположени Photopavilion, където на първокласни ноутбуци Acer ConceptD всички ще могат да разгледат финалистите във фотоконкурса „Дни на предизвикателствата“ на тема „Биоразнообразие и дива природа“.„Дни на предизвикателствата“ стартират още в понеделник, 2 декември с конференцията „Биоразнообразието: предизвикателство?“ във Френския институт, чиято програма може. При откриването на програмата във Френския институт специален гост ще бъде г-н Франсоа Деберг, Регионален директор на Веолия за България и Балканите, който ще приветства публиката и ще сподели своята лична съпричастност към каузата на биоразнообразието и опазването на природата за нашия живот, на така важните за всички ни чиста вода, чист въздух. На следващия ден в УАСГ представители на Биологическия факултет и партньори на Софийска вода, част от Веолия, ще разкажат за съвместния научноизследователски проект \"Жива вода\" за оценка на екологичното състояние и биоразнообразието на водите по поречието на р.Искър.В магазини и в системата на  могат да се закупят тридневни билети за фестивала на цена от 30 лв. /билетът включва и филмовата вечер във Френския институт на 2 декември/. В трите дни на събитието на място ще могат а се закупят и еднодневни билети на цена 12 лв.“Дните на предизвикателствата” се организират със съдействието на Френски институт в България, Sofia 2018 - Европейска столица на спорта, \"Nissan – България“, Веолия - България, Sport Depot, PhotoPavilion - Магазини за фотографска и видео техника , Acer България, хотел „Будапеща“ магазини Stenata и Агенция „Одисея-ин“, както и всички приятели и гости, които ще се качат на сцената на фестивала или ще се включат със свои снимки, разкази и преживявания.Дните на предизвикателствата онлайн:Официален сайт:  /Пълна програма (с линкове към трейлъри) :  /Фейсбук:  Официално фейсбук събитие:  /Instagram: @predizvikatelstva.com ", "date": "2019.11.28", "title": "14 филма в програмата на 15-и Дни на предизвикателствата (2-5 декември 2019 г.)"}
{"url": "https://offnews.bg/obshtestvo/struma-poteche-razhdivokafiava-kraj-pernik-snimki-716457.html", "text": "Река Струма потече в ръждивокафяв цвят в изтормозения от тежък режим на водата Перник.Шокиращи снимки от замърсяването разпространи фейсбук групата Да спрем бракониерството на язовир Пчелина - Лобош, която е част от мрежата на Централната рибно-опазваща организация. Тя от години води битка за съхраняването на естествените екосистеми във водоемите.В социалната мрежа риболовците написаха:Какво е предизвикало замърсяването на реката все още не е ясно.", "date": "2019.11.28", "title": "Струма потече ръждивокафява край Перник (снимки)"}
{"url": "https://offnews.bg/politika/karakachanov-nastoiava-za-voenno-obuchenie-v-srednite-uchilishta-i-dob-716478.html", "text": "За първите девет месеца на 2018 г. в Българската армия са постъпили 325 войници, а през тази година за същия период новоназначените войници са почти двойно – 602-ма. Това съобщи министърът на отбраната Красимир Каракачанов на последното за тази година събитие от националната кампания „Бъди войник“ във Велико Търново.Трябва да търсим и други форми - работа с подрастващото поколение и въвеждане на военното обучение в по-разширена форма в средните училища, настоява Каракачанов.Той очаква, че със законови промени ще се създаде възможност за доброволна военна служба и повече хора ще могат да изберат професията на военнослужещия.Днес е финалът на кампанията „Бъди войник“ за тази година, която ще продължи в различни форми и през следващата, защото виждаме, че от тази кампания има положителен ефект, отбеляза министърът на отбраната. Във Велико Търново военнослужещите от Специалните сили представиха техники по интуитивна стрелба с маркиращи боеприпаси и военни ръкопашни техники.Командосите показаха действия при акция за неутрализиране на терористи и освобождаване на заложник.В събитието от кампанията със свои информационни щандове участваха Сухопътните войски, Военновъздушните сили, Военноморските сили, Специалните сили, Централното военно окръжие, Националната гвардейска част, Служба „Военна полиция“.", "date": "2019.11.28", "title": "Каракачанов настоява за военно обучение в средните училища и доброволна казарма"}
{"url": "https://offnews.bg/futbol/etar-nalozhi-nakazania-na-todor-kolev-i-ivan-stoianov-716434.html", "text": "Ръководството на Етър разгледа случая с инцидента, станал на тренировка на отбора във вторник, на която е имало размяна на удари между помощник-треньора Тодор Колев и капитана на отбора Иван Стоянов.Клубната управа порицава участниците в случката и им наложи съответни наказания.\"Помощник-треньорът Тодор Колев е временно отстранен от поста си до следващо решение, а на Иван Стоянов ръководството на клуба налага финансова санкция\", съобщи председателят на Управителния съвет на Етър и зам.-кмет на Велико Търново проф. Георги Камарашев.", "date": "2019.11.28", "title": "Етър наложи наказания на Тодор Колев и Иван Стоянов"}
{"url": "https://offnews.bg/zdrave/vzriv-na-zapalima-smes-e-veroiatnata-prichina-za-intcidenta-v-pirogov-716461.html", "text": "Инцидентът в болница “Пирогов“ най-вероятно е в резултат на взрив на запалима смес, съобщи директорът на пожарната главен комисар Николай Николов, цитиран от БНР. Той подчерта, че конкретните причини ще станат ясни след експертизите на място.“Това са най-вероятните неща, всичко е свързано с човешката дейност. Добрата новина е тази, че не се потвърди, че е гръмнала кислородна бутилка. Първото съобщение, което дойде при нас, беше за гръмнала кислородна бутилка. Ние очаквахме десетки, да не кажа стотици жертви. Гръмнала е някаква смес, запалима смес. Дали в резултат на непълното горене, ако е имало такова, някой дюшек запален, след което допълнително обогатен с кислород и се е получило това. Експертите категорично ще го кажат“.По-рано днес, временно изпълняващият длъжността директор на \"Пирогов\" проф. Габровски, съобщи, че във Второ вътрешно отделение се укрепва разрушената по време на взрива стена. Възстановява се нормалният режим на работа. При инцидента от нощта на 27 ноември в столичната болница, загинаха двама пациенти.", "date": "2019.11.28", "title": "Взрив на запалима смес е вероятната причина за инцидента в 'Пирогов'"}
{"url": "https://offnews.bg/ot-vas/zakonoproektat-anti-airbnb-niama-da-ni-dovede-do-prosperitet-716412.html", "text": "Менда Стоянова и Валери Симеонов се опитват да прокарат изменение на Закона на туризма, с което да създадат пречки пред всички хора, ползващи и отдаващи временно имоти под наем чрез най-големите електронни платформи за резервации в света. Без числа, без особени аргументи, без диалог.Обичам да чета новините от България. Правя го всеки ден. Понякога гледам “Панорама”. Често от различни точки на света.Години наред слушам политическият елит да претопля една и съща манджа - газови проекти, газови трасета, атомни централи, виновни в енергетиката, неспирна грижа за образованието, науката и културата, повече пари за здравеопазване и т.н.Често пъти общественото недоволство също върви по добре отъпкан път - недоволство от скъп бензин, скъп ток, парно, вода, дупки по пътищата.И често пъти едни и същи лица играят различна роля - като в някакъв объркан филм. Един министър-председател хвърля папката за АЕЦ \"Белене\" на пода. И същият този министър-председател я възкресява от пепелта. Обществото пък го преизбира няколко пъти.Един политически елит, който разбира развитието на икономическата и обществената среда с това да се прокарат едни тръби, да взимаме едни пари (ако може наготово) и не на последно място - да сложим по една “наша” фирма на входа и на изхода, за да усвояваме по-добре.Докато слушаме същата плоча отново и отново, светът безмилостно върви напред.Чета предложенията на Менда Стоянова и Валери Симеонов за изменение на Закона на туризма и не вярвам на очите си.Всъщност вярвам. И знам, че е доста вероятно предложенията да се прокарат.С две думи: искат да създадат административни пречки пред хората, които са проявили самоинициатива и са готови да споделят част от жилището си или цялото си жилище за някакъв период от време, с гости от цял свят, срещу някакво заплащане.Налагат прегради и ограничения, спъват инициативата. В България има хиляди хора, които отдават имоти под наем през тези платформи. Кой ще им обработи заявките? Нови служители, допълнителна администрация?Всеки, който ще отдава стая под наем през изредените платформи, ще трябва да се регистрира, да иска разрешение, да се реди на опашки, да обслужва чиновници. Безумно.Та нима нашата държава се слави с бърза и смислена администрация?Нима в смисъла за създаването на пречки пред свободната инициатива не се цели протекция на хотелиерския бранш, който имаше сравнително слаб сезон и понесе загуби покрай фалита на Томас Кук?Нима допълнителната административна тежест не създава предпоставки за ежедневна корупция на дребно?Ще си каже човек: Хм, сигурно искат да подобрят събираемостта на данъците? Ако беше така, може би са направили анализ на оценката от това действие? Всички тези електронни платформи извършват плащания към хората, които отдават имотите си през тях, единствено и само по електронен път. Напълно проследимо. Ако целта беше по-добра събираемост на данъците, не може ли този допълнителен административен капацитет да се ползва по-ефективно и да се хвърли в насока, в която да се проследят всички електронни плащания от тези платформи?За съжаление, за повечето играчи с ДНК от Силициевата долина, България е прекалено малък пазар, за да си струва усилията. И създадените административни спънки биха ги накарали да оставят този пазар.От загубата на такива огромни играчи губят преди всичко потребителите, губи потреблението, губи местния пазар. За справка: над 75 000 туристи в България са оставили рейтинги на Airbnb имоти в последните няколко години. По данни на Airbnb това е свидетелство за поне 110 000 резервации - осъществени успешно през платформата. Тези 110 000 са друг тип посетители, които не е задължително да искат да отседнат в хотел. Пазарът също губи възможността да придобие уникално ноу-хау от лидерите на gig economy като Airbnb или Uber.Кадри, които работят за подобни компании, често се вливат в икономиката и впоследствие създават по-висока добавена стойност - работят за конкуренти или нововъзникнали бизнеси в същата сфера. Това развива средата.Не бих искал да бъда защитник на една или друга корпорация. Този спор се решава най-добре от свободния пазар, от силите на търсене и предлагане. Но искам да се замисля къде ни водят подобни решения?Ирландия и България, 1985Икономките и на двете държави са приблизително еднакви по размер. България - с население 8.9 млн. Ирландия - с население от 3.45 млн. Ирландската икономика е с около 20% по-голяма от българската. (Данни: Световна Банка)Ирландия - с население oт 4.83 млн. България - с население от 7 млн.Ние сме в преход. Преход след преход. Ирландия - с лоби, гъвкава и агресивна данъчна политика (без да е единствено и достатъчно условие) привлече технологичните гиганти след 2000 година, които генерират блага, създават качествени работни места и плащат значителна част от данъците си в страната.Ние още тъпчем на място с обещанията за голям шлем и малък шлем от проекти, все още губим обществената енергия  по проекти -които смея да твърдя - са дори неамбициозни и незадоволителни от гледна точка на това какво биха възвърнали на обществото.За справка: годишният ръст на ирландската икономика в абсолютна стойност за 2017 спрямо 2016 надвишава 10 млрд. евро.  За 2018 г. брутният вътрешен продукт на глава от населението на Ирландия е почти 10 пъти по-голям от българския.С оглед на казаното горе, и без да съм експерт по геополитика или икономика, мисля, че амбицията на проектите и мерките, които се прокарват от политическия ни елит, не е възможно да ни осигурят добрия живот, който всички искаме.Това е и цената, която всички плащаме за поредното аматьорско предложение. Това ни приближава към отминали епохи и времена.А загубата на обществения ресурс и енергия по самопредизвикани проблеми ни прави по-неподготвени за съществения дебат, от който ще зависи бъдещето на идните поколения - климатичните промени, новите предизвикателства, свързани с навлизането на изкуствения интелект в различните сфери на живота и т.н.", "date": "2019.11.28", "title": "Законопроектът анти-Airbnb няма да ни доведе до просперитет"}
{"url": "https://offnews.bg/zdrave/arhitektite-stroezhat-na-detskata-bolnitca-e-prestapen-kompromis-716456.html", "text": "„Няма как да се примирим с решението на ВАС, това би бил чудовищен престъпен компромис с националната детска болница. Ще алармираме всички национални и европейски институции, които имат отношение към спазването на правилата. Това каза пред БНР арх. Петкана Бакалова, зам.-председател на УС на Камарата на архитектите в България (КАБ), чиято жалба срещу обществената поръчка за национална детска болница беше отхвърлена.Тя каза още, че КАБ ще организира допълнителни експертизи и действия, за да убеди обществото и управляващите, че сградата предложена от здравното министерство е рискова.Според нея конструктивното обследване на сградата, което МЗ е представило към обществената поръчка, залага на изпитвания, направени преди 12 години – на бетона и на армировката.\"Това е все едно да поставите диагноза и да назначите лечение на базата на изследвания, направени преди 12 години. Това крие огромни рискове“, допълни арх. Бакалова. Тя беше категорична, че обществената поръчка не може да гарантира качеството на бъдещата детска болница.„Да се примирим, означава да бъдем мълчаливи свидетели на едно престъпление\", каза още представителят на Камарата на архитектите в България.", "date": "2019.11.28", "title": "Архитектите: Строежът на детската болница е престъпен компромис"}
{"url": "https://offnews.bg/obshtestvo/zamarsiteliat-na-r-struma-e-kanal-pod-zhp-linia-716481.html", "text": "Източникът на , оцветил водите й в ръждивокафяво, е канал под жп линията на гара \"Разпределителна\", съобщиха от пресцентъра на РИОСВ - Перник. Взети са проби от реката, които ще се изследват от Изпълнителната агенция по околна среда. Ще бъдат тествани всички физикохимични показатели за характеризиране на повърхностните води, в т.ч. и специфични замърсители, тежки метали и приоритетно опасни вещества.Първоначалните резултати от взетата водна проба на р. Струма при моста на гара „Разпределителна“ са показали завишения по показател електропроводимост.В проверката са участвали всички експерти от РИОСВ, разпределени в няколко групи.Проверени са всички потенциални замърсители по течението на реката, всички колектори от квартал “Изток“ до центъра на Перник, както и предполагаеми замърсители в района над бившия клон „Мир“ и кварталите “Сини вир“, “Железни заводи“ и „Хумни дол“.Единият от екипите е извършил проверка в „Стомана индъстри“ и „Колхида метал“. При оглед на шахти и колектори не е установено замърсяване на отпадъчните води и на двете дружества. Проверката ще продължи и утре.", "date": "2019.11.28", "title": "Замърсителят на р. Струма е канал под жп линия"}
{"url": "https://offnews.bg/politika/maia-manolova-bankovoto-lobi-naddelia-pri-promenite-v-gpk-716465.html", "text": "„Банковото лоби отново надделя в правната комисия при разглеждането вчера на законопроекта за изменение и допълнение на ГПК за ограничаване на свръх привилегиите на банките в съдебната фаза“, написа във фейсбук Мая Манолова. Вчера тя присъства на заседанието на комисията в НС.„Не беше прието моето предложение, внесено в качеството ми на омбудсман, за спиране на принудителното изпълнение върху имуществото на длъжника до постановяване на съдебно решение за съществуването и размера на дълга“, пише още Манолова и пояснява, че „и в бъдеще цялото имущество на длъжника ще може да бъде разпродадено и без съдебно решение, само по извлечение на сметки на банката“.Според поста й „изключение се допуска само, ако длъжникът представи писмени доказателства, че не дължи, че дългът е неправилно изчислен или че договорът му с банката има неравноправни клаузи. А с такива писмени доказателства длъжникът обикновено не разполага“.Манолова обобщава, че „така и в бъдеще длъжникът няма да получи справедливост – ако се окаже, че дългът е неправилно изчислен, имотът му вече ще бъде продаден. И той няма как да си го върне. Най-много може да търси обезщетение по съдебен ред“, обяснява тя нормативните текстове, като посочва също, че „тези промени не отговарят на изискванията на ЕК и наказателната процедура срещу България ще продължи“.„Все пак бяха приети предложенията ни за служебна проверка от страна на съда за неравноправни клаузи, които да правят недействителни отделни уговорки с банката, натоварващи кредитополучателя (например едностранно повишаване на лихвите, фиктивно остойностяване на кредита в швейцарски франкове)“, пише Манолова.Тя отчита като стъпка напред „възприемането на предложението на съдия Кунчев за спасяване на единственото жилище на длъжника“. Манолова обаче уточнява, че „тази защита е временна, до постановяване на решението на първоинстанционния съд при, обикновено, три инстанции“.", "date": "2019.11.28", "title": "Мая Манолова: Банковото лоби надделя при промените в ГПК"}
{"url": "https://offnews.bg/temida/10-sadii-si-napraviha-otvod-po-deloto-na-bivsh-zam-ministar-716483.html", "text": "Десет съдии от Благоевград си направиха отвод по , който заедно с Анна Димитрова бе обвинен от прокуратурата в злоупотреба и фалшифициране на документи с цел получаване на европейски помощи, съобщава БНР.Делото не може да започне два месеца, след като окръжната прокуратура даде на съд бившия зам.-министър заради луксозната къща за гости край Сандански, която никога не е използвана по предназначение, а като личен имот на семейството му.Всички съдии, които са избрани на случаен принцип, са си направили отвод с един и същи мотив - колегиални отношения със сестрата на обвинения - Рая Манолева, която е съдия в РС-Сандански. Ако и последният окръжен магистрат, съдия Татяна Андонова, избрана преди седмица, откаже да поеме делото, то ще трябва да бъде изпратено в друг съд с решение на ВКС.Къщата за гости на Александър Манолев се оказа и в списъка на ДФ „Земеделие“ с фирмите, които ще трябва да върнат 100% от европейската помощ по ПРСР, а усвоената сума е 391 хил. лв. Манолев е обвинен в подбудителство и умишлено склоняване за извършване на престъпление. Чрез 25-годишната Ана Димитрова, която е формален собственик и вносител на проекта, на ДФ \"Земеделие\" са представени фалшифицирани документи за собственост, за наличен капитал и фактури за извършени плащания, с които Манолев си е построил луксозна къща за гости.", "date": "2019.11.28", "title": "10 съдии си направиха отвод по делото на бивш зам.-министър"}
{"url": "https://offnews.bg/sviat/tramp-na-iznenadvashta-vizita-v-afganistan-za-denia-na-blagodarnostta-716482.html", "text": "Президентът на Съединените щати Доналд Тръмп пристигна на изненадваща визита в Афганистан за Деня на благодарността, за да посети разположените в страната американски войски, съобщи БНР.Президентът посети авиобаза Баграм и се срещна с президента на Афганистан Ашраф Гани.В началото на септември Тръмп прекрати преговорите с талибаните.През миналата Коледа американският президент направи изненадващо посещение на американските войски, разположени в Ирак.", "date": "2019.11.28", "title": "Тръмп на изненадваща визита в Афганистан за Деня на благодарността"}
{"url": "https://offnews.bg/112/obarnaliat-se-kamion-s-migranti-v-severna-makedonia-e-s-otkradnati-nom-716455.html", "text": "Катастрофиралият в Северна Македония камион с мигранти е с откраднат български номер, съобщи .По-рано през деня беше съобщено за , който е катастрофирал на пътя между Свети Никола и Куманово.Откраднатият номер е от кола на мъж с двойно гражданство - българско и македонско. Табелите са откраднати от лекия автомобил, докато бил паркиран пред дома на мъжа. Властите в западната ни съседка уточняват, че инцидентът с мигрантите е станал вчера сутрин. Все още не са ясни причините за излизането на камиона от пътя. В него са се возели 25 души, сред които 7 деца.", "date": "2019.11.28", "title": "Обърналият се камион с мигранти в Северна Македония е с откраднати номера"}
{"url": "https://offnews.bg/interviu/zhan-mark-tiurin-ne-moga-da-tarpia-nikakva-forma-na-nespravedlivost-716349.html", "text": "Жан-Марк Тюрин e белгийски писател, режисьор и продуцент, чието творчество ни разказва за хората, лишени от глас, за онеправданите, за жертвите. Участта на ромите, Шоата, прекършените човешки съдби от световните войни, днешните страдания на поразените от диоксина във Виетнам, непромененото положение на коморите в управляваните от корумпирани правителства бивши френски колонии заемат централно място в творчеството му. Близък приятел на Маргьорит Дюрас и групата интелектуалци от улица „Сен Беноа“, той е автор на поредица интервюта с писателката, излъчени по Радио „Франс Кюлтюр“, както и на мемоарната книга „Маргьорит Дюрас, улица „Сен Беноа“ № 5, ет. 3, вляво“.  „Теа от Поречието“ е романът, донесъл Голямата награда на петте континента на франкофонията на своя автор през 2018 г.Само няколко дни преди да гостува на седмото издание на \"Софийски международен литературен фестивал“, Жан-Марк Тюрин даде специално интервю за OFFNews.bg.Къде се коренят социалната прямота и силният гняв, така характерни за творчеството Ви?Корените определено са в детството ми. Спомените ми са много ясни. Майка ми беше много гостоприемна жена и не понасях да гледам как мъже и жени просят по улицата на излизане от черква или до някоя хлебарница. През 1956 г. майка ми, заедно с други свои приятели, прие бежанци от Унгария, а малко по-късно и момичета от племето тутси (отпратка към племенните войни в Руанда и Бурунди, довели през 1994 г. до геноцида на почти един милион тутси за по-малко от 4 месеца – бел.пр.). Не мога да търпя никаква форма на несправедливост и с книгите си, а преди това и с радиопредаванията, се мъча да дам думата на хората, лишени от глас. Използвате различни форми за своите послания. Как избирате подходящата медия за конкретната си емоция?Влязох във Франс Кюлтюр през 1992 г. съвсем случайно. Нямах никаква подготовка за това и учих занаята „в движение”. Много скоро получих възможността да осъществя предавания с оцелели от нацистките лагери, а след това със и за циганите. Направих също радиопредавания, в които се разглеждаха социални теми като затворите, понятието за народ, за Европа и др. Трябва да кажа, че започнах да пиша доста късно, когато вече не работех за радиото. Не правя разлика между средствата, които използвам, за да постигна желания ефект. Няма особена йерархия.Защо чувствителността ни не е толкова изострена към антициганизма, колкото  към маргинализирането на други народи? Къде е България, по скалата на тази чувствителност, през погледа на Вашите изследвания?Струва ми се, че антициганизмът се проповядва от самите политически управници почти навсякъде из Европа. Този антициганизъм можеше да се пребори по-лесно, ако геноцидът над циганите от страна на нацистите беше единодушно признат от двайсет и седемте страни в Европейския съюз. Ала случаят съвсем не е такъв. Този народ е непрестанно стигматизиран и презиран, а неговите членове се смятат за второ качество граждани. Въртим се в омагьосан кръг. Единствено образованието би могло да доведе до това ромите да участват повече в социалното развитие на нашите страни, и същото това образование би накарало „висшестоящите“ да преразгледат представите си за този народ, който представлява най-многобройното малцинство в Европа. Не е излишно да си припомним думите на Вацлав Хавел , че „демократичното бъдеще на Европа ще зависи от съдбата, която се готви за циганите“. На втория въпрос не мога да отговоря, тъй като не познавам достатъчно положението в България.Бедност, безработица, престъпност – тези щрихи обрисуват картината на ромското малцинство. Как се разрушава такова клише?Като се срещаме с тях. Като ги изслушваме. Като им помагаме да излязат от самотата, в която се намират сред европейските общества. И отново - трябва да подчертаваме абсолютната нужда от образование. И то задължително споделено с останалите европейски граждани. Което, естествено, е израз на една „сладка“ мечта, утопия. В капитализма и глобализацията всичко е направено така, че да разделя хората и да ги противопоставя в непрестанна конкуренция. Да множи поводите за нетърпимост. Да води до все по-силен индивидуализъм.„Момичета и момчета играят на любов и възпроизвеждат поведение, наследено от техните майки и бащи“, това описание в романа Ви \"Теа от Поречието“ е като продължение на думите Франсоаз Долто, че малкото дете вижда всичко, което прави възрастният като „добро” и му подражава. Красив ли е светът на ромите във Вашите очи?Идеалистично погледнато, светът на ромите е много красив. Но, разбира се, действителността е съвсем различна. Тъй като са отхвърляни, ромите имат склонността да се затварят, да живеят в тясната си общност, все едно това оттегляне може да им осигури място в обществата, в които се установяват. Тъй като са заплашени от поредица от провали, ромските деца естествено не могат да възпроизвеждат твърде фаталистичното поведение на родителите си. И е възможно училището като посредник да им помогне, без да отхвърля силата и красотата на тяхната култура или циганската им идентичност. Трябва решително да ги насърчаваме да учат или да усвояват занаяти, които да им позволяват да придобиват самостоятелност и „свобода“.Циганските девойки трябва да заявяват волята си да живеят по собствена воля, преди родителите им, по силата на една зловеща повторяемост, да им уредят брак, който много скоро се оказва задънена улица. В същото време е очевидно, че остракизмът, на който са подложени с нечувана сила след падането на комунистическите режими в източноевропейските страни, трябва незабавно да бъде прекратен. Остракизъм, който принуди десетки и десетки хиляди роми да бягат от страните си и да живеят в по-голямата си част при възмутителни условия в една богата, процъфтяваща Европа на ХХI век. Една Европа, която се заявява като демократична и която смята себе си за пример, но която е неспособна да приключи веднъж завинаги с – какъв отвратителен израз – циганския въпрос.Казвате, че в романа Ви \"Теа от Поречието“, чиято премиера в България ще бъде по време на Софийски международен литературен фестивал, има повече свобода. А надежда?Не храня особени надежди по отношение на положението на ромите в Европа. Те са онова, което са местните жители на Северна Америка: вечните парии. Политическите класи, които „ни ръководят“ нямат никакво намерение да се сблъскат с избирателите си по тема, която би могла да ми коства избора... единствено отделни хора и асоциации биха могли евентуално и то в дребни мащаби, да отговорят на разюздания расизъм спрямо ромите. Без илюзии.Превод: Зорница Китинска", "date": "2019.11.28", "title": "Жан-Марк Тюрин: Не мога да търпя никаква форма на несправедливост"}
{"url": "https://offnews.bg/analizi-i-komentari/izborite-minaha-i-se-pochna-narodat-triabva-da-e-doodrusan-716385.html", "text": "Мeстните данъци се качват! Допълват акциза за горивата? Изборите минаха и се почна.Пловдив беше пръв! София и т.н..Мотивът бил мръсният въздух!?Първо, данъците върху превозните средства и недвижимите имоти са имуществени данъци, а не екологични.Второ, като се увеличат данъците, въздухът ще стане ли по-чист?Трето, за какво ще се ползва този приход?Четвърто, май е време да има референдуми по подобни въпроси.Пето, в коя предизборна програма го пишеше?По същество, налице е нарушаване на основните данъчни принципи и смисъла на местните данъци и косвените данъци.Имущественият (местен) данък се определя на база на цената (данъчната оценка) на вещта или друго качество на вещта, а не върху база, използвана за други косвени данъци. Отчита богатството, натрупано в недвижими вещи.КОСВЕНИ ДАНЪЦИ - АКЦИЗ И ДДС.Акцизът се изчислява на литър гориво в лева и се заплаща при покупката на горивото. Така акцизът отчита фактическото потребление на горивото (замърсяването на въздуха) и тези, чийто превозни средства имат по-голям разход, плащат повече акциз.АКЦИЗЪТ - ДАНЪКЪТ ВЪРХУ ВРЕДНОСТИТЕ (горива, алкохол, тютюневи изделия)В този дух, трябва да е ясно, че АКЦИЗЪТ е данъкът, който отчита вредността от ползваните стоки, а не данъкът върху превозните средства!По същата логика, данъкът върху недвижимите имоти трябва да е по-висок за къщите и апартаментите, които се отопляват на дърва, въглища и газ!Данъчният принцип е, че не трябва да има двойно облагане на едно и също нещо с една и съща цел! В случая избирателното увеличение на данък на конкретна вещ, която е аналогична на друга е нарушение на основни принципи в данъчното облагане.Предложението да има диференцирано утежняващо облагане на определени превозни средства е АБСОЛЮТНО НАРУШАВАНЕ на принципите та данъчното облагане.И къкъв е изводът?Вече е пълен кошмар - незнание, популизъм, предложения, които не се опират върху принципите на данъците и така изводът е, че днес някои хора са изпуснали да прочетат или да попитат някой какъв е смисълът на данъчното облагане и компонентите му.А решенията?1. Ако на някой не му изнася местния данък МПС, то превозното средство може да се регистрира извън Столична община. Така общината ще загуби приходи.2. Общината да се светне, че Законът за местни данъци и такси не дава подобни права на общините и то в случая, когато за същото се дължи друг данък - акциз върху горивото.Защо днес се предлага?Ами изборите минаха и сега е моментът народът да бъде доодрусан.Кой ще плаща увеличеният данък?Ами най-бедните, естествено! Те понеже се стискат и не си купуват нови коли с тези унизителни доходи.Кой ще има интерес?1. Продавачите на нови коли.2. Местната политическа власт, защото ще харчи още наши пари за каквото си поиска!Б. ред. - Атанас Кацарчев е бивш зам.-министър на финансите. Мнението е от профила му във фейсбук.", "date": "2019.11.28", "title": "Изборите минаха и се почна, народът трябва да е доодрусан"}
{"url": "https://offnews.bg/futbol/sadia-1-shte-sviri-tcska-ludogoretc-716452.html", "text": "Съдия №1 на България за 2018 година Николай Йорданов ще ръководи дербито на 18-ия кръг в Първа лига между ЦСКА и Лудогорец.Двубоят е на 1 декември от 18.00 ч. на стадион \"Българска армия\". Георги Тодоров и Димитър Русев ще са асистенти, а 4-ти арбитър ще е Георги Иванов.Предварителните очаквания бяха срещата да бъде поверена на най-добрия български съдия в момента Георги Кабаков.Пловдивчанинът свири тази седмица мача от Шампионската лита Тотнъм - Олимпиакос, а преди това ръководи няколко срещи на световното първенство за юноши до 17 г. в Бразилия.Всички съдийски назначения за срещите от 18-ия кръг: 29 Ноември 2019 г. Петък 16:30 ч.ФК Етър - ПФК Славия 1913ГС: Станислав Георгиев Тодоров АС1: Диян Христов Вълков АС2: Мартин Иванов Димитров4-ТИ: Георги Димитров Давидов СН: Кольо Димитров Данев  30 Ноември 2019 г. Събота 12:30 ч.ПФК Черно море - ПОФК Ботев ВрацаГС: Неделчо Танчев Гаджалов АС1: Румен Емилов Иванов АС2: Николай Неделчев Чакъров4-ТИ: Стефан Демирев Павлов СН: Ичко Лозев Лозев  30 Ноември 2019 г. Събота 15:00 ч.ФК Царско село 2015 - ПФК БотевГС: Волен Валентинов Чинков АС1: Дениз Пиринов Соколов АС2: Павлин Цветанов Михайлов4-ТИ: Станимир Лозанов Тренчев СН: Георги Василев Йорданов  30 Ноември 2019 г. Събота 17:30 ч.ПФК Берое - ПФК ЛевскиГС: Петър Кирилов Костадинов АС1: Милен Дончев Арабаджиев АС2: Даниел Милков Ников4-ТИ: Радослав Петров Гидженов СН: Мартин Живков Богдев  1 Декември 2019 г. Неделя 12:00 ч.ПФК Локомотив 1926 - ФК АрдаГС: Стефан Апостолов Апостолов АС1: Димитър Божидаров Стоилов АС2: Станимир Илков Илков4-ТИ: Георги Кънчев Димитров СН: Радан Василев Мирянов  1 Декември 2019 г. Неделя 14:30 ч.ФК Витоша - ПФК ДунавГС: Владимир Вълков Вълков АС1: Веселин Мишев Добриянов АС2: Мирослав Николаев Желев4-ТИ: Никола Антонов Попов СН: Валентин Желев Добрев  1 Декември 2019 г. Неделя 18:00 ч.ПФК ЦСКА-София - ПФК Лудогорец 1945ГС: Николай Йорданов Колев АС1: Георги Пламенов Тодоров АС2: Димитър Русенов Русев4-ТИ: Георги Юлиянов Иванов СН: Костадин Ангелов Гергинов  ", "date": "2019.11.28", "title": "Съдия №1 ще свири ЦСКА - Лудогорец"}
{"url": "https://offnews.bg/obshtestvo/testvat-parvia-polski-tramvaj-kojto-dojde-v-sofia-po-magistrala-716390.html", "text": "Първият от 13-те нови трамвая, които ще се движат по линията на Петицата, ще бъде тестван днес. Мотрисата ще тръгне от пл. \"Възраждане\", а в нея ще се вози и кметът Йорданка Фандъкова. Първият трамвай по магистрала на 11 ноември. Превозните средства са нископодови и климатизирани, с платформа за детски колички и за хора с увреждания, разполагат със стоп бутон за слизане и звукова сигнализация за незрящи хора. Осигурено е и видеонаблюдение.Трамваите са с дължина 30 метра, като са предвидени специални места за хора с увреждания и майки с детски колички. Те се произвеждат от полската компания PESA Bydgoszcz SA по договор, сключен със „Столичен електротранспорт” ЕАД в края на януари т.г. на обща стойност 44, 7 млн. лв., без ДДС. Предвидени са също доставки на резервни части, диагностично оборудване и обучение на персонала.Договорът е част от проекта „Интегриран столичен градски транспорт – фаза II“, който се осъществява с финансова подкрепа на ОП „Региони в растеж“ 2014 – 2020 г., съфинансирана от ЕС чрез Европейския фонд за регионално развитие.", "date": "2019.11.28", "title": "Тестват първия полски трамвай, който дойде в София по магистрала"}
{"url": "https://offnews.bg/futbol/ludogoretc-ne-zagubi-v-moskva-i-zapazi-shansove-za-futbolna-prolet-v-e-716484.html", "text": "Лудогорец и ЦСКА Москва не успяха да се победят, завършвайки наравно 1:1 в двубой от Група Н на Лига Европа, игран на стадион \"ВЕБ Арена\".Двата отбора спретнаха доста здрав и равностоен мач, в който головете паднаха едва в средата на второто полувреме. Клаудиу Кешерю (66') даде аванс за разградчани, но малко след това Фьодор Чалов (76') възстанови баланса в резултата.Така след благоприятния резултат в другия мач от групата Лудогорец запази втората позиция. \"Зелените\" са с актив от 7 точки, с 1 повече от Ференцварош, който завърши наравно 2:2 с лидера Еспаньол.Шампионите на България ще решават бъдещето си в Европа в последния мач от групата, когато приемат унгарците на \"Лудогорец Арена\" на 12 декември и не трябва да допускат загуба.ЦСКА М: Акинфеев, Фернандеш, Обляков, Кучарев (Дзагоев 55'), Бистрович, Карпов (Бийол 76'), Дивеев, Сигурсон (Ахмедов 64'), Влашич, Магнусон, ЧаловТреньор: Виктор ГончаренкоЛудогорец: Илиев, Сисиньо, Терзиев, Григоре, Недялков, Анисе, Баджи, Вандерсон (Чибота 81'), Марселиньо (Дяков 77'), Лукоки, Кешерю (Швиерчок 87')Треньор: Станислав Генчев", "date": "2019.11.28", "title": "Лудогорец не загуби в Москва и запази шансове за футболна пролет в Европа"}
{"url": "https://offnews.bg/futbol/levski-vrashta-chandarov-na-septemvri-716397.html", "text": "Левски ще опита да върне Асен Чандъров на Септември през зимната пауза. Младият полузащитник бе взет на \"Герена\" с едногодишно преотстъпване от втородивизионния клуб. По всичко изглежда обаче, че няма да остане при \"сините\" до 30 юни 2020 г., пише вестник \"Тема Спорт\".В същото време, в Септември вярват, че Чандъров може да помогне на тима да се завърне в елита още в първия сезон след изпадането си.Отборът на Милен Радуканов е на първото място в класирането на Втора лига, но иска през зимата да се подсили, за да остане конкурентен и през втория полусезон.Все още не е ясно как в Левски ще процедират с другия играч, който бе привлечен от Септември миналото лято - Здравко Димитров. Правата на крилото са изцяло при “сините”, които платиха и трансферна сума за привличането му.Видно е, че и той трудно ще с пребори със Станислав Иванов за титулярно място по десния фланг на атаката. За там опция е и пълната загадка Насиру Мохамед, за когото беше платена трансферна сума на шведския Хамарби.", "date": "2019.11.28", "title": "Левски връща Чандъров на Септември"}
{"url": "https://offnews.bg/obshtestvo/blizo-1000-detski-gradini-i-uchilishta-shte-sabirat-detca-ot-naseleni-716396.html", "text": "987 училища и детски градини стават средищни и като такива ще приемат деца и ученици от околните населени места, където градини и училища вече няма заради обезлюдяването. Списъкът им бе актуализиран от Министерския съвет вчера. След промените средищни училища и грани ще има в повече от 660 населени места у нас.След промените са добавени 31 градини и отделни групи в детски градини, както и 7 училища, които отговарят на условията за статут на средищни.Отпадат 41 средищни институции: 11 училища и 30 детски градини или отделни групи в детски градини, поради липса на минималния брой от 10 ученика или 4 деца, които пътуват от други населени места.Общият брой на децата в новите средищни детски градини е 2069, като пътуващите деца в задължителна предучилищна възраст са 206. Общият брой на учениците в новите средищни училища е 1327, а пътуващите до 16-годишна възраст са 100.Промените в Списъка са извършени по мотивирани предложения на кметовете на общините и след извършена проверка от регионалните управления на образованието. За децата и учениците, които са от населени места без детска градина или училище, от съответните общини е осигурен безплатен транспорт до детската градина или училище.МС одобри и актуализиран списък на защитените училища и градини - тези, които получават повече пари от държавата, за да продължат да съществуват, независимо от недостатъчния брой деца и ученици, поради например твърде голямото разстояние, на което биха пътували децата, ако бъдат закрити.Новият списък включва 257 образователни институции - 71 защитени детски градини и отделни групи в детски градини в 96 населени места на 24 области и 161 защитени училища в 106 общини на 26 области. Поради несъответствие с критериите за защитени училища от Списъка за 2018 година, отпадат 6 защитени детски градини и отделни групи в 6 детски градини.Списъкът е изготвен в резултат на мотивирани предложения на кметовете на общините след решения на общинските съвети, извършени проверки от регионалните управления на образованието и на анализ на информационните карти на детските градини и училищата в страната.Включените в Списъка образователни институции отговарят на критериите за статут на защитени, тъй като децата и учениците нямат възможност да се обучават в най-близката детска градина или училище или ще трябва да изминават повече от допустимите километри, за да пътуват до най-близките учебни заведения.", "date": "2019.11.28", "title": "Близо 1000 детски градини и училища ще събират деца от населени места без образователни институции"}
{"url": "https://offnews.bg/ikonomika/tramp-podpisa-neohotno-zakon-v-podkrepa-na-protestite-v-honkong-pekin-716394.html", "text": "Американският президент Доналд Тръмп подписа закон в подкрепа на продемократичните протести в Хонконг.Макар да сложи подписа си неохотно и с притеснения как тази позиция би се отразила на търговската му война с Китай, Тръмп нямаше политическо пространство за лавиране, тъй като законопроектът бе широко подкрепен в Сената. Т. нар. Закон за демокрацията и правата на човека в Хонконг предвижда възможността за санкции срещу Китай при нарушаване на човешките права в Хонконг. Също така поне веднъж годишно Държавният департамент на САЩ трябва да установява дали Специалният административен район на Китайската народна република република разполага с достатъчна автономия, за да може да отговаря на специалните търговски правила на САЩ, официализиращи статута на Хонконг като глобален финансов център.Подписан бе и още един закон за Хонконг - той забранява на САЩ в бъдеще да доставят сълзотворен газ, лютив спрей и гумени куршуми на полицията в Хонконг, съобщи в изявление Белият дом. Тръмп многократно се е обявявал за мирно решение в конфликта между Китай и Хонконг. В Хонконг изявленията от Вашингтон се интерпретират като намеса във вътрешната политика на Китай.Китайското правителство заплаши днес, че ще вземе твърди ответни мерки, след като американският президент Доналд Тръмп подписа закон, подкрепящ продемократичните протести в Хонконг, съобщиха Ройтерс и БТА.В комюнике на китайското външно министерство се посочва също, че този закон е \"сериозна намеса във вътрешните работи на Хонконг и на Китай, сериозно нарушаване на международното право\", както и \"неприкрита хегемония\". Пекин не уточнява какви ответни мерки ще вземе.Властите на Хонконг изразиха съжаление за подписването на закона и обвиниха Вашингтон в намеса във вътрешните работи на специалния административен район на Китай, предаде Франс прес. Представител на властите заяви в комюнике, че законът изпраща \"лошо послание на демонстрантите\".", "date": "2019.11.28", "title": "Тръмп подписа неохотно закон в подкрепа на протестите в Хонконг, Пекин заплаши с мерки"}
{"url": "https://offnews.bg/zdrave-i-krasota/manikiurat-s-gel-lak-pliusove-minusi-i-saveti-ot-spetcialisti-716466.html", "text": "Веднага щом услугата \"маникюр с гел лак\" се появи в ценоразписа на салоните, тя се превърна в тотален хит, защото процедурата е бърза, а гел лакът е издръжлив като боя за кола. Кой би могъл да устои? Резултатът винаги е блестящ и лъскав маникюр, който ще издържи поне две седмици, ето защо все повече дами започнаха да избират гел лак винаги, когато посещават салона за маникюр.Но и при тази процедура, за жалост, има недостатъци. Редовното излагане на лъчението от ултравиолетовата лампа, която се използва за втвърдяване на лака, не е полезно за ноктите или кожата ви, а премахването на гел лака, когато ви е омръзнало от него (или е започнал да се обелва или начупва), не е съвсем безопасно и може да повреди ноктите ви.Независимо дали вече сте фен на маникюра с гел лак или просто ви е писнало да съсипвате лака си, всеки път когато посегнете в чантата за телефона, преди дори да излезете от салона, вижте какво споделиха професионални маникюристи и дерматолози за процедурата.Какви са предимствата на маникюра с гел лак?Всеки може да си направи маникюр с гел лак, независимо дали имате естествени нокти (дълги или къси) или искате предварително да бъдат изградени допълнително. За разлика от обикновения маникюр, гел лакът издържа по-дълго, ноктите са по-здрави, а блясъкът им несравним.Ето как протича процедурата: също както при обикновения маникюр, и тук се започва с оформяне на ноктите, леко накисване на ръцете, почистване на кожичките и щателно почистване на ръцете. Разликата е при нанасянето на лака: започва се с полагането на основа, която подготвя ноктите ви за гела. Гелът е специален вид лак, който вместо сушене на въздух, се втвърдява под ултравиолетова светлина. След всяко нанасяне на слой, поставяте ръката си под UV светлина за 30 секунди. Накрая се полага топ лак, една последна минута под лампата и сте готови.Колко е траен гел лакът?По принцип маникюрът с гел лак може да издържи две до три седмици, но точно както и при обикновения лак, много зависи как третирате ръцете си след маникюр. Ако лакът не се бели или отчупва, може да го оставите за по-дълъг период, без това да навреди на ноктите ви. Но както при всеки лак, почивките между процедурите са чудесен начин да си гарантирате, че ноктите ви ще останат силни и здрави.Как се премахва гел лакът?Отстраняването на гел лак изисква време, търпение и никакво чоплене! Независимо дали ще изберете да ви свалят гел лака в салон или да го направите сама вкъщи, ето как: покрийте всеки нокът с памучен тампон, напоен с ацетон, фиксирайте тампона с алуминиево фолио и го оставете така 10 до 15 минути. След това лакът трябва да се отлепи без никакво пилене или остъргване. Друг разпространен начин за премахване на гел лака е отстраняването му с електрическа пила. Според професионални маникюристи, това е по-бързо и щадящо за нокътя.Може ли гел лакът да навреди на ноктите ви?Погрешно схващане е, че самият гел лак вреди на ноктите. По-често това е процесът на премахване, който уврежда. Много маникюристи претупват процедурата по отстраняване. Нокътното легло не трябва да бъде пилено или надраскано, за да се свали гел лакът, тъй като така могат да се образуват пукнатини и груба текстура. Не винаги увреждането на нокътя се забелязва веднага, тъй като клиентите често си правят отново маникюр с гел лак, непосредствено след свалянето на стария.Ако сами премахвате гел лака си, единственото нещо, което никога не бива да правите, е да чоплите или обелите лака. Това е сигурен начин да нанесете щети на ноктите си. Обелването на гел лака премахва слоеве от нокътя заедно с него. Освен това, при следващ маникюр, гел лакът може да не се задържи върху увредения нокът.Професионалните маникюристи препоръчват често да се нанася масло за кожички между процедурите, това не само ще защити кожата около ноктите, но и самите нокти ще бъдат добре хидратирани и здрави.Най-добрите салони, които предлагат маникюр с  около Вас, може да откриете в Studio24.bg.Колко вредна всъщност е ултравиолетовата лампа?Основният недостатък на маникюра с гел лак е, че UV лампите, под които поставяте ръцете си, за да се \"изпече\" гел лакът, могат да предизвикат преждевременно стареене и да ви изложат на по-висок риск от рак на кожата. Оказва се, че има истина в това. Ултравиолетовата светлина, излъчвана от тези лампи, всъщност е много по-силна от тази, при излагане на слънце. Ултравиолетовото лъчение е отговорно както за стареенето на кожата, така и за развитието на ракови заболявания на кожата.Ако сте решили да си направите маникюр с гел лак, важно е предварително да нанесете слънцезащитен крем на ръцете си. Потърсете продукт, обозначен като \"широко спектърен\", който ще ви предпази от вредното лъчение на лампата.", "date": "2019.11.28", "title": "Маникюрът с гел лак: плюсове, минуси и съвети от специалисти."}
{"url": "https://offnews.bg/futbol/zvezdnoto-trio-na-barsa-se-spravi-s-borusia-dortmund-716383.html", "text": "Барселона стигна до безпроблемна победа над Борусия Дортмунд с 3:1 в двубой от Група F на Шампионска лига, игран на стадион \"Камп Ноу\".Футболистите на треньора Ернесто Валверде изиграха солидно първо полувреме, но се разиграха едва към средата му. Луис Суарес (29') откри резултата, а малко след това Лионел Меси (33') удвои.Аржентинецът продължи да се вихри и асистира по прекрасен начин за гола на Антоан Гризман (67'). След това аржентинецът нацели и напречната греда.Така Барселона събра 11 точки и кръг преди края спечели групата си. Борусия Дортмунд е трети със седем точки, тъй като вторият Интер (също 7 точки) има по-добри показатели в директните двубои.В друг любопитен мач тази вечер лидерите в Група Н Ливърпул и Наполи не успяха да се победят и да си гарантират класиране за следващата фаза на надпреварата, след като завършиха при резултат 1:1 сблъсъка си на \"Анфийлд\".Гостите поведоха с гол на Дрис Мертенс (21'), като това си остана и единствената им опасна атака в този двубой. След този момент, и особено през втората част, тимът на Карло Анчелоти мислеше единствено за защитата и въпреки това Ливърпул успя да изравни чрез Деян Ловрен (65').Към момента Ливърпул е лидер в класирането с актив от 10 спечелени точки, докато италианците са втори с точка по-малко. Интригата в групата ще бъде пълна, тъй като Залцбург е трети със 7 пункта и в последния кръг приема именно еврошампиона.", "date": "2019.11.28", "title": "Звездното трио на Барса се справи с Борусия Дортмунд"}
{"url": "https://offnews.bg/futbol/izpalkomat-reshava-za-nov-kongres-na-bfs-716399.html", "text": "Изпълнителният комитет на БФС се събира днес следобед, за да посочи дата за конгрес, на който да бъде избрано новото ръководство на съюза.Драмата около футболната федерация започна след оставката на Борислав Михайлов в средата на октомври. Тя беше предизвикана от расисткия скандал след двубоя на националите ни с Англия и разследване на ГДБОП за участието на съдии в уговорени мачове.На мястото на Михайлов застана заместникът му Михаил Касабов, а Йордан Лечков изказа претенции за поста. Бившият национал дори внесе жалба в съда срещу своя колега.Изборът на дата за нов конгрес се случва в условията на напрежение около БФС. В началото на тази седмица, екипи на МВР влязоха в сградите на съюза заради съмнения за злоупотреби с отпускани за детско-юношеския футбол средства от държавата.", "date": "2019.11.28", "title": "Изпълкомът решава за нов конгрес на БФС"}
{"url": "https://offnews.bg/obshtestvo/sv-stefan-novi-stapkal-moneta-s-lika-na-tcaria-ne-se-otkazal-ot-viar-716325.html", "text": "Църквата почита днес св. преподобномъченик Стефан Нови. Преподобни Стефан се родил в Цариград, майка му още при раждането го посветила на бога. В юношеска възраст той бил подстриган за инок в Авксентиевия манастир и се прославил със свят живот и благотворителност. Той спазвал строг пост, прекарвал постоянно в молитва, чрез трудовете си помагал на бедните. Обичал самотен живот, но бил принуден да жертва собственото си желание - избрали го игумен на манастира.В това време твърде много се засилила иконоборческата ерес. Лъв Исаврянин и синът му Константин V Копроним яростно преследвали почитателите на светите икони. Из църквите и домовете изнасяли св. икони и ги изгаряли по площадите или ги секли на малки части; разтрошавали и тъпчели с нозе свещените съдове, които имали на себе си свещени изображения.Църквата \"Св. Богородица\" във Влахерна била украсена по стените с живопис, представляваща целия земен живот на Спасителя. По повеля на императора всички стенописи били премахнати. Константин Копроним отишъл още по-далеч от баща си: той заповядал да изхвърлят от храмовете светите мощи и на беззаконния събор, свикан в Цариград, постановил иконите да се считат за идоли; забранил почитането на светците и на св. Богородица; забранил пророците, апостолите и мъчениците да бъдат наричани светци. Всички, които се противят на тия разпореждания, да се считат еретици наравно с Арий, Несторий и Евтихий. След това започнало страшно гонение против монасите. Византийските манастири запустели. Монасите били затваряни в тъмница.Императорът знаел за мъдростта и светостта на Стефан и затова желаел да го склони към своите разбирания. Той пратил при него доверено лице с богати дарове и с поръчение да го уговори да подпише определението на събора, но Стефан категорично отказал. Така разярил царя. Той заповядал да затворят Стефан в тъмница. Но скоро подир това врагове неочаквано нападнали империята и Копроним, боейки се от Божия гняв, освободил праведника.Щом утихнала войната, гонението било подновено с още по-голяма сила и целият гняв се излял върху Стефан. Подкупвали недостойни люде да го клеветят и да го обвиняват в престъпления. Най-после разорили неговата обител, а него самия, след тежки изтезания, заточили на остров Проконис. Но нищо не могло да победи твърдостта на светия мъж; той равнодушно понасял лишенията и заточението, не преставал да учи на истината и чрез Божията сила правел толкова чудеса, че името му се прославило по цялата страна. Тогава императорът го извикал при себе си и спорил дълго с него, стараейки се да го склони към своите разбирания.Стефан обаче хвърлил на пода една монета с царския лик на пода и я стъпкал с крак. Царедворците се нахвърлили на Стефан и искали да го хвърлят в морето, но Копроним заповядал да го затворят в тъмница. В тая тъмница мъченикът намерил повече от триста затворници, заключени, както и той, за почитане на иконите. Всички вече били претърпели тежки мъчения и очаквали смърт за твърдостта си във вярата, но се утешавали чрез молитва и упование на Бога.Св. Стефан още повече повдигнал духа на затворниците. И денем, и нощем тъмницата кънтяла от молитви и псалмопения. Тя повече приличала на храм, отколкото на затвор. Много народ се трупал около тъмницата, за да получи благословение или съвети от преподобния, или пък да се помоли за ония, които така мъжествено страдали за светата истина.Съобщили на царя за това. Той заповядал да изведат Стефан от тъмницата и да го предадат на смърт. Иконоборците го влачили по улиците, като го обсипвали с хули и му нанасяли жесток побой. Най-после един от тях му нанесъл тежък удар по главата и сложил край на живота му. Това станало в 767 година. ", "date": "2019.11.28", "title": "Св. Стефан Нови стъпкал монета с лика на царя, не се отказал от вярата си"}
{"url": "https://offnews.bg/zdrave/rannata-diagnostika-na-belodrobnia-rak-udalzhava-zhivota-716391.html", "text": "Рано поставената диагноза води до навременно лечение и до по-висока продължителност на живота при рак на белия дроб. В България трябва да се създаде национален раков план, а по отношение на белодробния карцином - да се въведе скрининг за рискови групи и да се обръща специално внимание на симптомите от страна на дихателната система. Около тези изводи се обединиха водещи специалисти в диагностиката и лекарствената терапия на пресконференция на тема „Поеми си дъх - за по-бърза диагноза и по-добра прогноза за рака на белия дроб“. Тя се проведе на финала на Месеца за борба с рака на белия дроб, който се отбелязва през ноември и цели да повиши информираността сред обществото за симптомите, възможностите за ранна диагностика и съвременно лечение при едно от най-разпространените злокачествени заболявания.„Колкото по-рано, толкова по-добре. Каквото можем да направим сега, нека го направим, да не го оставяме за утре“, обърна се към участниците Константинос Папагиянис, изпълнителен директор на „MSD – България“. Като компания искаме да помогнем за подобряване на информираността за белодробния рак в месеца за борба със заболяването, добави той, като подчерта, че иновациите нямат особено значение, ако не могат да достигнат до хората.Специално видеообръщение направи обичаният актьор Владимир Пенев, посланик на кампанията „Поеми си дъх – за по-бърза диагноза и по-добра прогноза за рака на белия дроб“. Той разказа личната си история, която го свързва с диагнозата – загубил е баща си и сестра си, интензивни пушачи, от това заболяване. Самият той също е бил пушач, но решително е отказал цигарите и ходи на профилактичен преглед всяка година. „Бъдете навреме. Покажете на живота, че го цените!“, призова Владимир Пенев.„Обръщам се към всички с молба: ако имате продължителна кашлица, макар и малка жилка кръв, дори и лек дискомфорт в гръдния кош, обърнете се към специалист. Белодробните специалисти са изключително квалифицирани и при съмнение за раков процес знаят какви изследвания да направят“, каза проф. д-р Асен Дудов, дмн, началник на Клиниката по медицинска онкология в „Аджибадем Сити Клиник УМБАЛ „Младост“. „Скринингът не е ранна диагностика, а национална политика. Специално за белодробния карцином би трябвало да се изследват настоятелно хората с фамилна обремененост, за да може, ако развият заболяването, лечението да започне възможно най-рано“, добави проф. Дудов.„Симптомите при белодробен рак са неспецифични. Най-общите са отпадналост, липса на апетит, загуба на тегло, лесна уморяемост. Насочващи за белодробен процес са кашлица с храчки – може и с кръв, задух, гръдна болка, гръден дискомфорт. При метастази се появяват и симпоти от страна на съответните органи“, каза д-р Красимир Койнов, началник на Клиниката по медицинска онкология в МБАЛ \"Сердика\". Някои пациенти с белодробна находка на рентген се лекуват за пневмония, подобряват се от приложеното лечение, но при контролно образно изследване се вижда, че находката остава. В такива случаи специализираните изследвания са задължителни.„Да не забравяме, че туморът удвоява размера си за 180 дни. Важна е навременната диагноза. Започва се с внимателната анамнеза – подробно питане на пациента, което може много да ни насочи. Следват прегледът и огромен набор от възможности за изследвания. Редът при тях обаче е: стандартна рентгенография, ехография – за изключване на проблеми със сърцето, кръвна картина, функционално изследване на дишането и, при съмнение за белодробен карцином – скенер с контраст“, обясни проф. д-р Димитър Костадинов, дм, началник на Бронхологичното отделение към МБАЛББ \"Света София\". За добра диагноза е важно в рамките на 20-30 дни пациентът с белодробни проблеми да бъде изяснен, препоръча той. „Засега белодробният рак е по-разпространен сред мъжете, но в развитите страни жените се изравняват – само в Италия и Франция увеличението на болните сред тях е 60 пъти“, допълни проф. Костадинов.„Изследването на тъкан – клетъчен материал от тумора, е най-важнят етап от диагностиката. Патоморфологичното изследване дава точна картина за вида и етапа на тумора, което е и определящо при лечението“, каза проф. д-р Светлана Христова, дм, началник на Клиниката по обща и клинична патология към УМБАЛ „Александровска“. Нашата цел е, определяйки индивидуалните характеристики на карцинома при всеки пациент, да помогнем на колегите да изберат най-доброто лечение – за всеки индивидуално, допълни тя. Специфичните характеристики на всеки карцином се наричат биомаркери. У нас може да се изследват 3 биомаркера за белодробен рак. Тя посочи като проблем факта, че този тип изследвания не се плащат от публичните фондове, а от фармацевтичните компании или от пациента.Лечението включва хирургия, лъчетерапия, лекарствена терапия, каза още д-р Койнов. „Необходимо е да има национален раков план, изработен от МЗ, който да разписва цялата организация по борбата с онкологичните заболявания. Това е план за действие, който включва всички участници и методи за диагностика, превенция, лечение“, каза д-р Койнов. По отношение на скрининга той отбеляза, че е по-скоро песимист заради високата цена на такива програми.„В последните години е налице малка революция в лекарственото лечение. Благодарение на навлизането на имунотерапията делът на 5-годишната преживяемост, и то в най-напредналия IV стадий на белодробния рак, нарасна от 3 на 15%“, каза специалистът. За наша радост в България разполагаме с такива лекарства и те са достъпни за пациентите, но трябва да се подобри организацията. След 10-15 години ще бъде направена решителна крачка в овладяването не само на белодробния рак, но и на рака като цяло“, прогнозира д-р Койнов.В подкрепа на кампанията е създадена инсталация с живи дръвчета на метростанция „НДК“ – символ на разклонената като дърво дихателна система, която цели да накара преминаващите да се замислят за белодробното здраве.", "date": "2019.11.28", "title": "Ранната диагностика на белодробния рак удължава живота"}
{"url": "https://offnews.bg/kultura/zlatnite-glasove-na-balgaria-s-kontcert-v-zala-1-na-ndk-tazi-vecher-716149.html", "text": "Гала концертът \"Златните гласове на България\" ще събере тази вечер в зала 1 на НДК Васил Найденов, Маргарита Хранова, Тони Димитрова, Графа, Янка Рупкина, Миро, Стефан Илчев, трио \"Уникални гласове\", Деница Караславова и др.Концертът, представян от актрисата Искра Радева, започва в 19 ч.Също в днешния културен афиш е представянето на книгата на проф. Харолд Харман \"Загадката на Дунавската цивилизация\". То е в зала 7 с начален час 11. Още едно представяне на книга има днес. Книгата на Иван Иванов \"Наричайте ме Мечтател\" ще бъде представена в клуб \"Перото\" от 18:30 ч.Съюзът на българските художници, секция \"Карикатура\", представя изложбата „БРЕКЗИТ форевър” на български карикатуристи. Тя ще бъде открита в Артгалерия - НДК на 28 ноември от 18:00 часа и ще може да бъде разгледана всеки ден от 29 ноември до 10 декември между 11:00 и 18:00 ч.Ако ви се гледа хубав филм, днес може да изберете „Грехът на Микеланджело“ на режисьора Андрей Кончаловски. Прожекцията е от 19:00 часа в кино „Люмиер Лидл“. ", "date": "2019.11.28", "title": "Златните гласове на България с концерт в зала 1 на НДК тази вечер"}
{"url": "https://offnews.bg/obshtestvo/spirat-vodata-na-mnogo-mesta-dnes-716312.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Във връзка с извършване на строително-монтажни работи в ПСПВ „Бистрица“ се налага спиране на водоподаването от 10:00 до 17:00 часа на: Южна част на бул. „Околовръстен път“ между пътя за лифт „Симеоново“ до бул. „Симеоновско шосе“; бул. „Околовръстен път“ между бул. „Черни връх“ до бул. „България“ - бензиностанция „Шел“, база на „Волф“, Езиково училище и частна детска градина „ЕСПА“; жк. „Малинова долина“, кв. „Витоша“ между: бул. „Симеоновско шосе“, ул. „Проф. Васил Арнаудов“, ул. „Проф. Георги Манев“ и бул. „Околовръстен път“, в което влизат комплекси: „Макси“, „Преслав“ и „Градина“; кв. „Кръстова вада“ между: бул. „Черни връх“ от №91 до №151, ул. „Димитър Манев“, ул. „ген. Иван Колев“ и бул. „Околовръстен път“; кв. „Манастирски ливади изток“ между ул. „Луи Айер“, ул. „Шарл Шампо“, бул. „Околовръстен път“ и ул. „Йордан Бакалов Стубел“; кв. „Малинова долина“ – карето между ул. „Бистришко шосе“, ул. „Проф. Теодор Горанов“, ул. „Проф. Юрдан Дачков“ и ул. „Околовръстен път“. Алтернативно водоснабдяване с водоноски, ще бъде осигурено на адреси: вилна зона „Киноцентъра“ III-та част на ул. „Градина“ №23 и Частно езиково училище „ЕСПА“ от 10.00 часа до 17.00 часа. При продължителност на спирането над дванадесет часа, ще бъде осигурено алтернативно водоснабдяване с водоноски на адреси: жк. „Малинова долина“ пред бл. 29 и кв. „Манастирски ливади-изток“ на ул. „Луи Айер“ при колелото на автобуса. Във връзка с изграждане на сградно водопроводно отклонение на бул. „Джеймс Баучер“ в жк. „Лозенец“ се налага спиране на водоподаването от 10.00 до 18.30 часа на бул. „Джеймс Баучър“ от ул. „Милин камък“ до ул. „Екзарх Йосиф“, Математически факултет на СУ. ", "date": "2019.11.28", "title": "Спират водата на много места днес"}
{"url": "https://offnews.bg/kultura/patiat-na-koprinata-v-izlozhba-na-balgarski-i-kitajski-hudozhnitci-716100.html", "text": "Изложбата \"Пътят на коприната: от традицията към съвременността\" се открива днес в 18 ч. в Национална галерия Двореца в София, съобщава Националната художествена академия.Чрез нея преподаватели от НХА и Централната академия за изящни изкуства в Пекин ще отбележат 70-ата годишнина от установяването на дипломатически отношения между България и Китай.В изложбата, която ще може да бъде разгледана до 26 януари 2020 г., участват 40 български и 51 китайски преподаватели, чиято творческа индивидуалност се разгръща в разнообразието от стилове и теми и чрез богатия диапазон на изразни средства от класическата живопис и графика до дигиталния печат и смесените техники.Проектът се провежда в рамките на сключените споразумения между Национална художествена академия в София и Централната академия за изящни изкуства в Пекин. През декември 2018 г. изложбата бе показана в Имперския музей на изкуството в Пекин и посрещната с голям интерес от китайската публика.За откриването на изложбата в София пристига делегация от петима преподаватели от Централната академия за изящни изкуства в Пекин (CAFA): проф. Лиу Пиндзин – вицепрезидент, проф. Юе Циеншан – партиен секретар на под-факултета по китайска живопис, проф. Чън Къ – ръководител на катедра „Скулптура\", под-факултет за изящни изкуства , проф. Лиу Шанин – заместник-директор на катедра „Маслена живопис\" под-факултет за изящни изкуства, Юе Дзиецюн – директор на отдела за съвместни иновации.", "date": "2019.11.28", "title": "Пътят на коприната в изложба на български и китайски художници"}
{"url": "https://offnews.bg/politika/elena-joncheva-nuzhni-sa-konkretni-merki-sreshtu-realnata-zaplaha-ot-716392.html", "text": "Нужни са конкретни мерки срещу реалната заплаха от нова бежанска вълна към Европа.Това заяви евродепутатът от Групата на социалистите и демократите в ЕП Елена Йончева. Тя взе участие в дебата за положението в широкия регион на Близкия изток, включително кризата в Иран, Ирак и Ливан, който се проведе в присъствието на Върховния представител на ЕС по въпросите на външните работи Федерика Могерини.„Идвайки от България - една от първите гранични държави на ЕС по пътя на бежанските потоци, бих искала да обърна внимание на ЕП, че ескалация на напрежението създава реална заплаха от нова бежанска вълна към Европа“, каза още Йончева. Тя подчерта, че вижда опасност в намеренията на турската държава да разсели над 2 млн. арабски бежанци в кюрдските райони на Северна Сирия, където в момента се провежда операция на турската армия.”Считам, че подобно заселване трябва да бъде осъществявано само по свободната воля на бежанците. То не трябва да бъде за сметка на коренното кюрдско население”, добави евродепутатът.Елена Йончева изрази мнение, че една промяна на етническата карта в региона, особено при неустановения мир в Сирия, крие голям риск за нова и дълготрайна бежанска вълна, този път от кюрдски бежанци към страните членки на ЕС.От трибуната на Европарламента в Страсбург тя призова ЕП да предложи международен механизъм за мониторинг за прозрачност и контрол на процеса.", "date": "2019.11.28", "title": "Елена Йончева: Нужни са конкретни мерки срещу реалната заплаха от нова бежанска вълна към Европа"}
{"url": "https://offnews.bg/112/ukrepvat-vzrivenata-stena-v-pirogov-niama-opasnost-za-sgradata-716387.html", "text": "Започна укрепване на една от стените, разрушена по време на взрива в \"Пирогов\". Стремим се да възстановим нормалния режим на работа - каза тази сутрин временно изпълняващият директор на болницата за спешна помощ проф. Николай Габровски пред bTV.Няма конструктивни проблеми по сградата - е показала проверка на екип от Столична община, изпратен на мястото.Изясняването на причината за инцидента продължава. Проф. Габровски обаче е убеден, че взривилата се кислородна система е била поддържана и изправна, проверявана всеки ден. Тя е толкова естествена част от болничната обстановка, колкото е водата - даде пример той.При взрива от нощта на 27 ноември във Второ вътрешно отделение, която се намира на втория етаж в столичната болницата, загинаха двама пациенти.", "date": "2019.11.28", "title": "Укрепват взривената стена в Пирогов, няма опасност за сградата"}
{"url": "https://offnews.bg/leka-atletika/ivet-lalova-e-nomer-1-na-balkanite-716393.html", "text": "Най-добрата българска атлетка Ивет Лалова-Колио получи поредно признание за силните си изяви през 2019 година. Тя беше избрана за \"Атлет на Балканите\" на деветата Гала на Асоциацията на балканските атлетически федерации (АБАФ) във Вършаничка Баня (Сърбия).Лалова, която стана седма на 200 метра от шампионата на планетата и двукратна балканска шампионка в Правец получи отличието си от Свободан Бранкович, вицепрезидент на АБАФ и генерален секретар на Сръбската атлетическа федерация. За Ивет това е втори приз за номер 1 на Балканите след 2011 година.При мъжете първи е Амел Тука (Босна и Херцеговина), сребърен медалист на 800 м от световното в Доха. За него това е втори приз за номер 1 на Балканите след 2015 година. Той беше награден от Добромир Карамаринов, президент на АБАФ и БФЛА, първи вицепрезидент на ЕА и член на Съвета на ИААФ.Отличията за \"Изгряващи звезди\" на Балканите получиха българския талант Валентин Андреев (чук) и украинката Ярослава Махучих (скок височина). През 2019 година Андреев спечели злато от Европейския младежки олимпийски фест в Баку. 17-годишният българин спечели две балкански титли на чук при юношите под 18 години (5 кг уред) и под 20 години (6 кг уред).Андреев оглави и световната ранглиста при юношите под 18 години, и коригира пет пъти националния рекорд при юношите под 20 години. Българинът получи наградата си от Фатих Чинтимар, вицепрезидент на АБАФ и президент на турската атлетическа федерация.18-годишната Махучих спечели среброто в скока на височина на световното първенство в Доха, като направи 2 поправки на световния рекорд за девойки - 202, 204 сантиметра. Тя е и европейска шампионка за девойки в Бурос.", "date": "2019.11.28", "title": "Ивет Лалова е номер 1 на Балканите"}
{"url": "https://offnews.bg/obshtestvo/virtualniat-priatel-na-kogoto-sluzhitelka-na-banka-prati-1-mln-lv-716389.html", "text": "Банковата служителка, , е изпратила парите на свой виртуален приятел, когото никога не е виждала, съобщи окръжният прокурор на Варна Красимир Конов пред .Средствата са били изпращани чрез куриерски фирми, като действителната самоличност на виртуалния приятел вече е установена. Той е от Монтана и се е представял с фалшиво име - Мирослав Михайлов. Жената разполагала само с три негови снимки. Парите изпращала на мъж, представен ѝ с името \"Сергей\", който уж бил братовчед на Мирослав. За него пък му трябвали, за да си разреши проблеми с лихвари.Получателят на сумите все още не е задържан, тъй като към момента доказателствата не сочат към неговото съучастие в това престъпление, добави Конов.Теглени са различни по големина суми - по 5000 лв., 8000 лв. и 20 000 лв., като най-високата е 30 000 лв. Засегнатите вложители са около 30, като банката е влязла в контакт с повечето от тях, интересите им са гарантирани и средствата им ще бъдат възстановени, коментира прокурорът. За три години жената е изпратила с колети общо 970 000 лева.Жената и мъжът поддържали виртуална връзка в продължение на три години. Освен изтеглените от клиентски сметки пари, тя му правила свои лично спестявания, спестяванията на родителите си и пари от кредити, които тя и баща ѝ изтеглили.\"Към настоящия момент по сигнал на една българска банка е образувано досъдебно производство. Предмет на разследване е неправомерно разпореждане със средства на вложители. Парите са постъпвали в конкретна банкова сметка, а след това са насочвани в две други сметки към две различни банки, откъдето са получавани в брой\", съобщи Конов. По думите му 38-годишната банковата служителка е разполагала с достъп до сметките и се е разпореждала с тях. От различни сметки парите са превеждани към сметка на неин родственик, на когото тя е пълномощник, а след това е правено ново разпореждане на тези пари. Прокурор Конов добави, че на този етап на разследването доказателствата сочат само един извършител на престъплението, без съучастници. Жената е с мярка задържане за 72 часа. За подобни престъпления законът предвижда наказание от 10 до 20 години лишаване от свобода.", "date": "2019.11.28", "title": "Виртуалният приятел, на когото служителка на банка прати 1 млн. лв., е от Монтана (обновена)"}
{"url": "https://offnews.bg/sviat/zemetreseniata-v-albania-prodalzhavat-izdirvaneto-na-otceleli-sasht-716386.html", "text": "Земетресенията в Албания продължават трето денонощие. Хората остават да нощуват навън - някои от тях вече няма къде да се приберат. Спасителите продължават да издирват оцелели.От полунощ (Координирано универсално време) до 5:32 ч. (7:32 ч. българско) в Албания и Адриатическо море са станали 10 труса. Най-силните от тях са с магнитуд 3.3 по Рихтер.Расте и броят на жертвите - те вече са над 30 души, съобщи bTV. Над 650 бяха ранени при мощното земетресение с магнитуд 6.4, разтърсило страната в нощта на 26 ноември.", "date": "2019.11.28", "title": "Земетресенията в Албания продължават, издирването на оцелели - също"}
{"url": "https://offnews.bg/obshtestvo/dekemvri-shte-e-po-topal-i-pochti-bez-sniag-716398.html", "text": "Декември започва без валежи, а температурите ще се повишат. Между 3 и 6 декември ще прехвърча сняг, но снежна покривка няма да се задържи. Най-ниските температури през месеца ще бъдат минус 11, а най-високите - 15 градуса, според прогнозата на НИМХ.  Месечната сума на валежите ще бъде около нормата, която в по-голямата част от страната е между 40 и 60 л/кв.м, в планините и най-южните райони – между 70 и 120 л/кв.м. Превалявания от дъжд се очакват и в края на първото десетдневие, както и в началото на второто. Температурите слабо ще се понижат и на места, главно в Предбалкана, по високите полета на Западна България и в североизточните райони, е възможно за кратко дъждът да премине в сняг, без да се образува трайна снежна покривка. През втората половина от десетдневието динамиката на атмосферата ще намалее и вероятността за валежи е по-малка. Температурите слабо ще се повишат и ще бъдат по-високи от обичайните. През третото десетдневие по-вероятно е да преобладава облачно време, с намалена видимост, без съществени валежи. Има тенденция и за постепенно понижение на температурите, така че да станат близки до обичайните. Астрономическата зима започва на 22 декември в 6 часа и 19 минути.", "date": "2019.11.28", "title": "Декември ще е по-топъл и почти без сняг"}
{"url": "https://offnews.bg/offtopic/mazh-padna-na-relsite-v-metroto-razseian-ot-telefona-si-otkaza-da-iz-716384.html", "text": "Мъж пада на релсите в метрото, докато върви и преглежда телефона си.Полицейско видео от инцидента публикува агенция Ройтерс. От него се вижда как мъжът върви и се взира в екрана, прави поредната крачка - във въздуха, и пада на релсите. Друг, чакащ метрото, чува шума, обръща се и отива да помогне на падналия да излезе, преди да е дошъл влакът. Присъединява се още един човек. Двамата трябва да почакат, докато мъжът вземе обратно телефона, тупнал някъде там.В крайна сметка го издърпват благополучно, идва носилка и изнася мъжа.\r\n\r\nСлучката от аржентинската столица Буенос Айрес даде повод за доста коментари. \"Естествен подбор\", \"Учудвам се, че не се случва по-често\", \"Хората внимават повече за екраните си, отколкото за живота си\", \"Забавно е, че той отделя време, за да спаси телефона си\" - са някои от тях. Други предполагат, че човекът може да е бил пиян. Трети са впечатлени от факта, че на перона има и две зрителки, които седят на пейка и невъзмутимо гледат, без да помогнат.", "date": "2019.11.28", "title": "Мъж падна на релсите в метрото, разсеян от телефона си. Отказа да излезе, преди да си го вземе обратно"}
{"url": "https://offnews.bg/politika/simeonov-iska-sreshta-s-majkite-protestirashti-sreshtu-nego-ne-sam-s-716388.html", "text": "Зам.-председателят на парламента Валери Симеонов иска да се срещне с майките на деца с увреждания, които протестират с искане за неговата оставка от поста. Не е справедливо да ме изкарват обществен враг номер 1, не е човешко. Платих си своята цена. Не съжалявам, че съм освободил вицепремиерския пост, заяви той по Нова тв. По думите му „първата фаза на протестите беше успешна от тяхна гледна точка. Аз се извиних, подадох оставка. Но важното е, че трите законопроекта, за които настояваха те, бяха приети в НС. Симеонов призна, че осъзнава проблема си с използването на остри изрази, но \"от една година работя върху себе си\". И допълни, че знае какво е да имаш болен човек в дома си – и дядо му години наред е бил на легло, и майка му в момента е в такова положение от 7 години.Помагал съм на много хора с инвалидност. Не съм този сатана, който ме описват, заяви още Валери Симеонов.", "date": "2019.11.28", "title": "Симеонов иска среща с майките, протестиращи срещу него. Не съм сатана, твърди той"}
{"url": "https://offnews.bg/tehnologii/vazmozhno-li-e-da-zhiveem-bez-otpadatci-716415.html", "text": "В последните няколко десетилетия все по-активно чуваме да се говори за теми като климатичните изменения и Глобалното затопляне. Докато някои напълно отричат съществуването на подобно явление, други го обосновават с редица примери: повишаване на световната температура, топене на ледовете, изчезването на животински видове, тежки наводнения. Природозащитните посочват като главен виновник за промяната в климата антропологичното въздействие - изхвърлянето на тонове отпадъци годишно, обезлесяването, свръхконсумацията, замърсяването на водите. Вероятно този дебат още дълги години ще бъде разискван без да се постигне съгласие. Докато световните лидери спорят, едни хора се опитват да живеят живот без да произвеждат отпадъци.Възможно ли е да живеем без отпадъци?Спомнете си чувала с боклук, който изхвърлихте вчера. Колко беше голям? А сега си представете, че има хора, които събират всички произведени от тях отпадъци през последните 3-4 години в един обикновен буркан. Ако не сте запознати с философията за нулев отпадък (zero waste), вероятно ще си кажете, че това просто не е възможно. Оказва се, че има хора, които успяват. Те твърдят, че този начин на живот освен че е природосъобразен и намалява тоновете боклук, дори им помага да спестят пари.Как се живее с нулев отпадък?Една от основните мисии на живеещите с тази философия е намаляване употребата на пластмасови изделия. Както знаем, този материал изисква стотици години, за да се разгради. Ако се огледаме наоколо ще забележим, че магазините са пълни с пакетирани храни и голяма част от продуктите в дома ни са именно в такива опаковки. За разлика от стъклото и алуминия, които могат да се рециклират многократно, повечето видове пластмаса е възможно да се преработят само веднъж. Затова и едно от първите неща, които тези хора правят, е да се откажат от употребата ѝ. За целта посещават магазини, където продуктите са без опаковки и носят стъклени буркани и памучни торби, за да ги съхраняват. Дори когато излязат на заведение, си взимат собствена стъклена чаша за кафе и метална сламка.За да се справят с козметичните продукти, които почти винаги идват в пластмасова опаковка, голяма част от зиро уейст хората избират да си ги приготвят сами вкъщи. Традиционната паста за зъби, например, е заместена от смес на кокосово масло и сода за хляб. По подобен начин се правят домашни шампоани, сапуни, прах за пране и дори почистващи препарати, които не съдържат вредни химикали.Друга част от усилията им са насочени към отказа от свръх консуматорство и купуването на ненужни предмети. Затова те се стараят да минимизират покупките и да преизползват всичко, което имат, за да не изхвърлят отпадъци. Ако се нуждаят от лаптоп, няма да отидат в мола, а ще потърсят в магазин за . Същото важи за дрехи, мебели и всякаква друга техника.Накрая, за да минимизират отпадъците до толкова, че да се поберат в буркан, те разделят боклука си и го рециклират. Хранителните отпадъци - като обелките от плодове и зеленчуци, слагат в компостер и след това използват в градината си като биотор. По този начин поддръжниците на zero waste успяват да живеят, произвеждайки незначително количество отпадъци.Концепция за нулев отпадък набира популярност и в България. В по-големите градове в страната вече може да намерите магазини и ресторанти, които са се посветили на тази философия и привличат все повече клиенти. Вероятно за средностатистическия човек, този начин на живот изглежда труден и ограничаващ, но тези, които са започнали, споделят, че с времето той се превръща в част от тяхната идентичност и е много по-лесно да следват тези принципи.", "date": "2019.11.28", "title": "Възможно ли е да живеем без отпадъци?"}
{"url": "https://offnews.bg/zdrave/nov-metod-za-lechenie-sardechna-aritmia-demonstriraha-v-bolnitca-tokud-716405.html", "text": "За първи път в България специалисти приложиха нов метод за лечение на предсърдно мъждене, под ехографски контрол. Успешната процедура по криоаблация бе извършена в Болница Токуда на 52-годишен пациент с пристъпно предсърдно мъждене и продължи по-малко от час.Същинската част на манипулацията е продължила около 40 мин. Със специален криоаблационен балон са били обработени успешно 4 съда, a ултразвуковият контрол вътре в сърцето е осигурил още по-нисък шанс за усложнения, както и значително по-ниско рентгеново облъчване за пациента.52-годишният пациент е с пристъпно предсърдно мъждене от 5 години. След процедурата, при която аномалията беше отстранена, се чувства добре и ще бъде изписан още на следващия ден.Уникалната за страната интервенция бе извършена от д-р Васил Трайков, началник отделението по Инвазивна електрофизиология и кардиостимулация към Клиниката по Кардиология на Аджибадем Сити Клиник Болница Токуда и д-р Чаба Фьолдеши от отделението по Електрофизиология към Националния институт по Кардиология Gottsegen Gyorgy, Будапеща, Унгария.Предсърдното мъждене (ПМ) представлява неправилен сърдечен ритъм, който засяга горните кухини (предсърдията) на сърцето. В резултат на неправилния ритъм в предсърдията по време на предсърдното мъждене кръвта не се изпомпва напълно от горните сърдечни кухини, което може да доведе до нейното задържане и съсирване.Рискът за хората с ПМ да образуват кръвни съсиреци и да получат инсулт е от пет до седем пъти по-висок.Криоаблацията е ефективен начин, с който може дефинитивно да се излекува пристъпно и персистиращо предсърдно мъждене.Извършва се чрез въвеждане на катетри с балони, съдържащи охлаждащо вещество до устията на белодробните вени. Там малка зона, отговорна за зараждането на ритъмното нарушение, се “замразява” така, че патологичните електрически импулси не могат да достигнат до останалата част от предсърдията на сърцето и да предизвикат епизоди на аритмия. Чрез ниската температура електрическите свойства на тъканта се елиминират и така се деактивира импулсът, отговорен за неритмичната дейност на сърцето.За разлика от използваната до този момент от екипа на Отделението по Електрофизиология и кардиостимулация метод на радиочестотна аблация, която работи на принципа точка по точка, криоаблацията има възможност за едновременно приложение в много точки от тъканта. Това спестява време и подобрява ефективността на процедурата. ", "date": "2019.11.28", "title": "Нов метод за лечение сърдечна аритмия демонстрираха в Болница Токуда"}
{"url": "https://offnews.bg/zdrave/otkriha-parvata-spermalna-banka-s-hiv-pozitivni-donori-716401.html", "text": "В Нова Зеландия отвори врати първата банка за сперма с ХИВ позитивни донори, пише Би Би Си. Целта е да се пребори стигмата около заболяването. Проектът е на местни организации, които се надяват по този начин обществото да научи повече за предаването и заразяването с ХИВ.До момента в банката са се записали трима ХИВ позитивни донори. Всеки от мъжете има незначителни количества от вируса в кръвта си. Това означава, че нивата са толкова ниски, че ХИВ не може да бъде предаден на друг човек чрез сексуален контакт, нито пък при забременяване.От спермалната банка коментират, че в документите им навсякъде е упоменато, че донорите са ХИВ позитивни. Посочени са и нивата на вируса в кръвта им като доказателство, че болестта не може да бъде унаследена.Един от донорите е новозеландецът Деймиън Рул Нийл, който разговаря с местно радио. По думите му, когато разкрил на работодателя си, че е ХИВ позитивен, той бил тормозен от колегите си и се наложило да напусне работа.„Науката казва, че лекарствата правят ХИВ позитивните незаразни. Много от моите приятели жени, които са ХИВ позитивни, имат деца. Науката и медицината ни върнаха това обратно“, казва Рул-Нийл.Мъжът е с тази диагноза от 1999 г., той женен с две деца и трима внука. В последните години има колосален напредък в лечението на вируса на ХИВ, като съвременните лекарствени терапии успешно намаляват нивата на вируса в кръвта до незабележими стойности.", "date": "2019.11.28", "title": "Откриха първата спермална банка с ХИВ позитивни донори"}
{"url": "https://offnews.bg/112/mazh-zagina-sled-kato-kolata-mu-se-preobarna-vav-vlahina-planina-716410.html", "text": "56-годишен фермер от село Крупник, община Симитли, е загинал във Влахина планина, след като колата му се преобърнала в силно пресечена местност, съобщи кореспондент на БНР в Благоевград. Фермерът е имал стадо, което е било на паша в гората.При стръмен наклон автомобилът е тръгнал назад и мъжът не е успял да го овладее.Шофьорът е загинал на място.Инцидентът е станал снощи, тече разследване.", "date": "2019.11.28", "title": "Мъж загина, след като колата му се преобърна във Влахина планина"}
{"url": "https://offnews.bg/ikonomika/tcenite-na-petrola-spadat-zapasite-na-sasht-se-pokachvat-716400.html", "text": "Цените на петрола пpoдължaвaт дa ce понижават, след като официалните данни за запасите в CAЩ отчетоха неочаквано покачване през последната седмица, предаде Market Watch. Според анализаторите, натиск върху петролния пазар се оказва новините около търговските преговори между САЩ и Китай.Американските доставки на суров петрол са се повишили миналата седмица, след като рафинериите намалиха производството, а запасите от бензин и дестилати са се увеличили, съобщи Администрацията за енергийна информация.Доставките на нефт в САЩ са се увеличили приблизително с 3,6 милиона барела за последната седмица, съобщи американският петролен институт.За миналата седмица стоковите запаси от петрол в САЩ са нараснали с 1,572 млн. барела, на бензин с 5,132 млн. барела, а на дестилати с 725 хил. барела спopeд oфициaлните дaнни нa eнepгийнoтo миниcтepcтвo.B чeтвъpтъĸ aмepиĸaнcĸият пeтpoлeн пaзap щe бъдe зaĸpит заради Дeня нa блaгoдapнocттa.", "date": "2019.11.28", "title": "Цените на петрола спадат, запасите на САЩ се покачват"}
{"url": "https://offnews.bg/futbol/tcska-se-razmina-s-450-000-evro-716395.html", "text": "Отказът на Стяуа да откупи правата на Божидар Чорбаджийски означава, че ЦСКА ще се размине с 450 хил. евро постъпления в касата си, пресметна “Меридиан мач”.“Червените” са получили до момента 50 хил. евро за наема на националния защитник, а уговорката между двете страни е сумата да нарасне до половин милион при окончателно откупуване на защитника от страна на румънския гранд.Треньорският щаб на Стяуа вече е взел решение да се откаже от българина, а това призна в своя стил и собственикът на клуба Джиджи Бекали. “Вече нямам нужда от него. Довиждане!”, изцепи се румънският бизнесмен.Така Божидар Чорбаджийски трябва да се яви на първата тренировка на ЦСКА след Нова година. Все още няма гаранция, че той ще остане на “Армията” до края на сезона. По-вероятно е клубът да опита отново да го прати под наем в чужбина.", "date": "2019.11.28", "title": "ЦСКА се размина с 450 000 евро"}
{"url": "https://offnews.bg/futbol/stoichkov-shte-e-sred-ofitcialnite-gosti-na-zlatnata-topka-716407.html", "text": "Легендата на българския футбол и Барселона Христо Стоичков ше е сред официалните гости на тазгодишната церемония по връчването на Златната топка, съобщава \"Труд\".Поканата към Камата е отправена от две места - Барселона и \"Франс Футбол\", който е организатор на събитието.Каталунците държат всички носители на трофея да присъстват, защото сред фаворитите за тазгодишната награда е Лионел Меси.От \"Франс Футбол\" пък държат Стоичков да присъства, защото тази година се навършват 25 години, откакто българинът бе признат за номер 1.Иначе сред кандидатите за Златната топка са суперзвездата на Ювентус Кристиано Роналдо и сърцатият защитник на Ливърпул Върджил ван Дайк.", "date": "2019.11.28", "title": "Стоичков ще е сред официалните гости на Златната топка"}
{"url": "https://offnews.bg/obshtestvo/viatar-i-prevaliavania-temperaturite-do-17-gradusa-716371.html", "text": "Днешният ден ще започне с временно разкъсване и намаление на облачността, която по-късно през деня отново ще започне да се увеличава от запад.Вечерта в северозападните райони, а през нощта срещу петък - на много места и в останалата част от страната - ще превали дъжд. Вятърът ще се усили от юг-югозапад, особено в източната половина от страната, и температурите ще се повишат. Максималните ще бъдат между 9° и 14°, а в районите в близост до северните склонове на планините и в Югоизточна България - до 17°. В София те ще са около 15°.Над планините облачността ще е предимно значителна и над 2000 ще превали слаб сняг. Ще духа умерен до силен запад-югозападен вятър. Максималната температура на височина 1200 метра около 11°, на 2000 метра - около 4°.Над Черноморието облачността около обяд също временно ще намалее, но през нощта срещу петък отново ще се увеличи. Ще духа до умерен юг-югозападен вятър. Максимални температури на въздуха: 14°-17°. Температурата на морската вода е 15°.", "date": "2019.11.28", "title": "Вятър и превалявания, температурите - до 17 градуса"}
