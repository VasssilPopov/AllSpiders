{"url": "https://offnews.bg/politika/ubijstvo-pri-domashno-nasilie-shte-se-nakazva-i-s-dozhivoten-zatvor-r-697060.html", "text": "За убийство в условия на домашно насилие ще се налага наказание от 15 години лишаване от свобода до доживотен затвор, реши правната комисия в парламента, която прие на второ четене промените в Наказателния кодекс.За упражнена принуда, съпроводена с домашно насилие, ще се наказва със затвор от 3 до 10 години.Една година затвор или пробация е наказанието за следене на бивш или настоящ интимен партньор. Ако следенето е в условия на домашно насилие, наказанието се увеличава до 5 години. Важна промяна, която приеха депутатите, е и дефиницията на \"домашно насилие\". То се определя в закона като престъпление, което е предшествано от системно упражняване на физическо, сексуално или психическо насилие, поставяне в икономическа зависимост, принудително ограничаване на личния живот, личната свобода и личните права.Насилствените бракове пък ще се наказват с 1 до 6 г. затвор.Депутатите взеха решение и за увеличаване на глобите за родители, които отказват свиждане с детето след развод, ако има влязло в сила съдебно решение - от 300 на 5000 лева, като при рецидив санкцията може да се увеличи до 10 000 лева. Проектът беше внесен от председателя на Народното събрание Цвета Караянчева и група депутати. Приемането на тези промени трябва да компенсира отхвърлянето на Истанбулската конвенция.", "date": "2019.02.06", "title": "Убийство при домашно насилие ще се наказва и с доживотен затвор, реши правната комисия"}
{"url": "https://offnews.bg/sviat/momiche-dava-na-papata-1-mln-dolara-za-blagotvoritelnost-ako-stane-v-697062.html", "text": "12-годишна активистка за правата на животните и за опазване на климата предложи на папа Франциск 1 млн. долара за дарение на избрана от него благотворителна организация, ако стане веган по време на великденските пости. Дженесис Бътлър отправи предложението от името на започнатата от нея международна кампания \"Веган за милион долара\", която е подкрепена от много световноизвестни музиканти и актьори, сред които Пол Маккартни, Уди Харелсон и Мена Сувари. Дарението от един милион ще бъде предоставено от международната фондация \"Блу Хърайзън\" - благотворителния клон на американска компания за стволови клетки.„Ваше светейшество, трябва да действаме“, заяви Дженезис Бътлър, която е веган активист от 10-годишна, в отворено писмо до папата. Според експерти по климата начинът, по който се произвежда, транспортира и консумира храната в наши дни, генерира 25-30% от вредните емисии на планетата. Половината от тях са за сметка на производството на едър рогат добитък.В писмото си момичето изразява надежда и с папата да се срещнат лично.Великденските пости за католиците започват на 6 март и приключва на 21 април. ", "date": "2019.02.06", "title": "Момиче дава на папата 1 млн. долара за благотворителност, ако стане веган по време на постите"}
{"url": "https://offnews.bg/112/betonovoz-i-kola-se-udariha-kraj-varna-edin-chovek-zagina-697063.html", "text": "Бетоновоз и кола се сблъскаха край Варна. Инцидентът е стана около 19:20 часа на пътя Варна - Добрич, малко преди отбивката за \"Аксаковска панорама\", съобщиха от ОДМВР-Варна.Според първоначалната информация са се сблъскали бетоновоз и лек автомобил \"Ауди\".При инцидента е загинал един човек, а двама са ранени.На място се извършват действия по изясняване на причините и обстоятелствата, довели до катастрофата.Движението в участъка е ограничено. Преминаването на автомобили в посока Варна се осъществява през с. Кичево, а движението в посока Добрич - през Игнатиево.", "date": "2019.02.06", "title": "Бетоновоз и кола се удариха край Варна, един човек загина"}
{"url": "https://offnews.bg/zdrave-i-krasota/ne-sashtestvuva-preporaka-da-se-spi-po-osem-chasa-na-nosht-697018.html", "text": "Не съществува препоръка да се спи по осем часа всяка нощ. Седем, седем и половина също стигат. Оптималното за човешкото здраве е до края на седмицата човек да е прекарал 50 часа в сън, така че ако спите по-малко през делничните дни, може да наваксате с дрямка или по-дълъг сън през уикенда.Разяснението и препоръките дава изследователят на съня Инго Фитце, който коментира резултатите от анкета за съня на немския вестник DIE ZEIT.В нея се включиха близо 100 000 читатели, които отговаряха на въпроси, като колко късно заспиват, кога се събуждат, по колко часа спят на нощ.Проучвания показват, че хората спят средно по седем часа на нощ, а статистиките показват, че продължителността на съня намалява и в развитите страни хората спят между 6 и 7 часа на нощ.За това, от една страна, са виновни както социални, професионални и семейни ангажименти, а от друга - новите медии и смартфони, които ни държат будни. Най-големият враг на съня обаче е електрическата светлина.Експерти от американската академия по съня открили, че приблизително седем часа и половина сън нощем са напълно достатъчни. Въпреки това нуждата от сън се различава при всеки човек и често зависи и от възрастта.Хората могат да се справят и с по шест часа, но концентрацията, паметта и скоростта на реакция се влошават. Ако човек спи кратко, лошо или и двете за дълъг период от време - например пет години - това се отразява на здравето му. Нивата на кръвна захар нарастват, рискът от диабет се увеличава и имунната система започва да отслабва. Това увеличава податливостта към инфекциозни заболявания и може да причини дори рак. Да спите зле за година-две не е непременно опасно. Но ако страдате от проблеми със съня за дълго време, препоръчително е да се консултирате с лекар.Средно 1/5 от участниците в анкетата на DIE ZEIT казват, че заспиват след полунощ. В тази връзка Инго Фитце отбелязва, че най-полезното е да се заспива между 22 и 24 ч. Тогава температурата на тялото спада, а концентрацията на хормони на съня се покачва – тоест имаме оптимални условия за сън.В анкетата участват и хора, работещи на различни смени, които редовно трябва да напасват съня си спрямо работата.Попитан от колко време се нуждае тялото, за да се адаптира към такава промяна в режима, Фитце отговаря, че работата на смени вреди на тялото. Хората се нуждаят от време, за да се адаптират към новия ритъм. Например ако посетите държава с часова разлика, ще имате нужда от ден, за да се приспособите, казва той. В работата на смени времето за сън се променя на всеки няколко дена и тялото няма възможност да свикне. Изглежда някои хора успяват да се справят добре с това, но за жалост, не може да се предскаже, на кои това ще повреди в бъдеще и на кои - не.", "date": "2019.02.06", "title": "Не съществува препоръка да се спи по осем часа на нощ"}
{"url": "https://offnews.bg/kultura/tajniat-zhivot-na-vera-i-dvortcite-na-naroda-v-nadprevara-za-dokum-697044.html", "text": "„Тайният живот на Вера” на Тонислав Христов и „Дворците на народа“ на Мисирков и Богданов влизат в Документалния конкурс на 23-тия София Филм ФестФилмът та Тонислав Христов ще се включи в надпреварата след участието си в конкурсната програма на СЪНДАНС и след европейска премиера на БЕРЛИНАЛЕ, което започва на 7 февруари.„Тайният живот на Вера“ („The Magic Life of V”) е селектиран в секцията „Generation 14 plus” на 69-ия Международен кинофестивал в Берлин, където ще се състезават 62 филма. Най-новият филм на Тонислав Христов беше показан за първи път в документалния конкурс на най-значимия фестивал за независимо кино – „Сънданс“. Това е втори пореден пробив за режисьора там, след като през 2017 година „Пощальонът“ също попадна в документалната селекция на форума и спечели наградата за „най-добър документален филм“ на Balkans and Caucasus Observatory в Триест (Италия).Представен като проект в 15-ото издание на София Мийтингс 2018, „Тайният живот на Вера“ е копродукция между Финландия („Making Movies“, Каарле Ахо), Дания („Kirstine Barfod Film“) и България („Соул Фууд“, Андреа Станоева/Тонислав Христов), подкрепена от ИА „Национален филмов център“. В творческия екип на филма преобладават предимно български професионалисти. Сценаристи са Тонислав Христов, Каарле Ахо и Любомир Цветков, оператор е Александър Станишев, композитор - Петър Дундаков, звукът е записан от Веселин Зографов и Момчил Божков.Кинотворбата ни запознава с Вера, която е преследвана от детските си травми и се опитва да придобие независимост чрез различни роли, които играе в живота. Тонислав Христов се среща с нея на премиерата на филма си „Любов и инженерство“. Вера е добра приятелка на главния герой. Режисьорът и тя се заговарят на тема ролеви игри и постепенно се сприятеляват. В течение на времето се оказва, че с игрите Вера се опитва да пребори психически травми в детството си от агресивния си баща, който е алкохолик.„Заинтересува ме нейното хоби – LARP-инг. Live action role playing – ролеви игри с живи хора. И в България се практикуват, - разказва Тонислав Христов. – Във филма Вера споделя как тези игри са ѝ помогнали да се срещне с баща си, когото не е виждала от години. Нейните герои в игрите са силни жени, които взимат всичко в свои ръце и се борят с демони, мутанти. Силата, която взима от тях, влиза на практика в реалния ѝ живот, с хората около нея“, допълва режисьорът.* * * „Дворците на народа“ е дело на творческия тандем Борис Мисирков и Георги Богданов, който с времето доказа, че може да прави филми във всеки жанр и стил. Мартичка Божилова, продуцент на филма, споделя, че това е продукция, издържана изцяло в стила на компанията „Агитпроп“, която стои зад хитове като „Георги и пеперудите“ (2005) и „Проблемът с комарите и други истории“ (2007).Копродукцията между България, Германия и Румъния е заснета в пет държави от бившия Източен блок на Европа, като оригинален опит да се „простим“ с комунизма чрез един мащабен епос за най-представителните сгради за този политически строй – Двореца на Чаушеску в Румъния, сградата на Московския държавен университет, Националният дворец на културата в София, Палата Федерация в Белград и несъществуващият вече Дворец на републиката в Берлин.„Дворците на народа“ е опит за философско осмисляне на наследството и реалността, в която живеем вече 30 години след 1989. Филмът печели наградата на публиката на фестивала в Лайпциг, където бе неговата световна премира, и до момента е селектиран за участие в над 15 фестивала по света, като на 23-тия София Филм Фест е българската премиера на филма.", "date": "2019.02.06", "title": "'Тайният живот на Вера' и 'Дворците на народа' в надпревара за Документалния конкурс на София филм фест"}
{"url": "https://offnews.bg/112/kola-s-ostaveno-samo-2-godishno-dete-padna-v-dere-v-ruse-697048.html", "text": "2-годишно дете беше спасено по чудо, след като автомобилът, в който е било оставено само, падна в дере в Русе.Инцидентът е станал зад сградата на онкоболницата в града.Майката оставила детето в колата на стръмна улица, докато настани възрастен човек в лечебното заведение. Автомобилът потеглил внезапно и паднал в дерето към река Дунав. Колата прелетяла около десет метра и се задържала между клони и храсти на метър от железопътните релси на кея, съобщи Нова телевизия.Минувач помогнал на майката да извади 2-годишното момченце от колата.", "date": "2019.02.06", "title": "Кола с оставено само 2-годишно дете падна в дере в Русе"}
{"url": "https://offnews.bg/sviat/makron-obiavi-24-april-za-den-na-pochit-kam-zhertvite-na-armenskia-gen-697049.html", "text": "Френският президент Еманюел Макрон обяви 24 април за национален ден в памет на арменския геноцид – въпрос, който редовно поражда търкания между Турция и страните членки на ЕС, предаде Ройтерс. Турция реагира остро, осъждайки решението.Франция официално призна геноцида през 2001 г., а въвеждането на ден за възпоменание бе предизборно обещание на Макрон. Той обяви решението си днес след снощната годишна вечеря на Координационния съвет на арменските организации във Франция.В Туитър той написа: „Франция е с лице към историята. Както обещах, в следващите седмици ще обявим 24 април за ден на почит към жертвите на арменския геноцид“.24 април 1915 г. се приема за началото на избиването на арменците в Оманската империя.В Турция понятието „арменски геноцид“ е табу.Страната приема, че жертвите са убити в сблъсъци с османските сили през Първата световна война и оспорва броя на убитите. Отрича убийствата да да били системно организирани и да са геноцид.Според Армения в периода 1915-1917 г. в Османската империя са избити близо 1,5 милиона арменци. Турция твърди, че жертвите са между 250 000 и 500 000.Макрон заяви, че предварително е уведомил турския президент Реджеп Тайип Ердоган и че отворен диалог с Турция.Говорителят на президента Ибрахим Калън обаче направи остър коментар.„Опитите на Макрон да използва историческите реалности за политическите си амбиции са недопустими. Историческите събития не следва да стават политически инструменти“, заяви Калън, цитиран от „Джумхуриет“.Той подчерта, че Анкара категорично осъжда решението на френския президент.Той заяви още, че разговорите по темата за „така наречения арменски геноцид са необоснована политическа лъжа, противоречаща на историческите реалности“, която Турция не признава.Според Турция става въпрос за манипулиране на историята.„Никога няма да дадем възможност на онези, които проследяват нашето минало, да внушават омраза и враждебност. Никой не може да обвини Турция за престъпление, което не е извършила и да оставя петна върху нашата история. Осъждаме и отхвърляме факта, че г-н Макрон, който има политически проблеми в страната си, прави политика от исторически събития с усилията да спаси себе си. Политическо и морално престъпление е да се прави състезание от страданията и това да се извежда като политически въпрос“, заяви Ибрахим Калън.През юни 2016 г. Ердоган заплаши да изгони малката общност (от около 100 000 души) от страната, независимо дали са с турско гражданство или имигранти, след като германският Бундестаг гласува декларацията за арменския геноцид. А през юли Главната следствена служба в Истанбул започна разследване срещу Католикос Карекин ІІ, предстоятел на Арменската апостолическа църква, след твърдения за клевети срещу турците, направени по време на посещението му в мегаполиса. Тогава на пресконференция той настоя Турция да признае геноцида над арменците.„За нашия народ това не е предмет на изследване. Това е събитие, което се е случило и то трябва да бъде признато“, заяви духовният водач.През 2016 г. седмица преди знаковата дата 24 април турските власти отхвърлиха доклада на ЕП за напредъка на страната към членството в ЕС, а в него, както и в предходния, бе отредено специално място на арменския геноцид, който Турция не желае да признае въпреки общото европейско решение по повод 100-годишнината от кървавите събития. Докладът за предишната година също бе отхвърлен от турското правителство поради несъгласие с термина „геноцид“. Преди това турското Външно министерство се обърна към администрацията на САЩ и настоя тогавашният президент Барак Обама да намери неутрално понятие за събитията от 1915 г., като избегне огласеното от него определение за „голямо бедствие“. Преди него и Джордж Буш бе избегнал понятието „геноцид“, и бе определил събитията от 1915 г. като „една от най-големите трагедии в историята“ и „най-страшната трагедия на 20-ия век“.През 2017 г. Турция бе тежко разочарована, след като Доналд Тръмп определи събитията от 1915 г. като голяма катастрофа и така повтори позицията на Обама. Анкара се надяваше Тръмп да не използва употребеното от Обама „Meds Yeghern“ (голяма катастрофа, от арм. ез.), но все пак се задоволи с факта, че в първото си изявление по този въпрос американският президент не каза „геноцид“. В Конгреса пък се спореше дали Тръмп изобщо има позиция по тази свръхчувствителна за Турция тема. Над 80% от американските конгресмени подписаха писмо до него и настояха събитията от 1915 г. да бъдат определени като геноцид. Те посочиха,че през 1981 г. Роналд Рейгън използва именно тази дума.„Днес се прекланяме пред страданието и паметта на жертвите на едно от най-голямите зверства на 20-и век, „Meds Yeghern“. През последните години на Османската империя, в процеса, започнал през 1915 г., от земите си бяха прокудени 1,5 млн. арменци, те бяха избити или принудени да поемат масово към смъртоносното бягство. Споделям скръбта на арменската общност в Америка и в целия свят“, посочи Тръмп в изявлението си.Според в. “Хюрриет“ в Анкара се коментирало, че това не е собственото мнение на Тръмп, а следствие от много силните послания на Обама, запаметени от държавната бюрокрация.Един от водещите автори във в. “Хюрриет“ преди две години призова „България да премахне паметниците на лъжата за арменския геноцид“.„В Бургас, Варна и Пловдив има паметници на т. нар. арменски геноцид, от българската държава трябва да бъде потърсена сметка защо е позволила издигането на тези мемориали на лъжата“, написа Ялчън Байер.", "date": "2019.02.06", "title": "Макрон обяви 24 април за ден на почит към жертвите на арменския геноцид, Анкара осъди решението"}
{"url": "https://offnews.bg/sviat/guajdo-poiska-sreshta-s-italianski-lideri-tarsejki-podkrepata-im-697064.html", "text": "Венецуелският опозиционен лидер Хуан Гуайдо поиска от лидерите на управляващата в Италия коалиция да се срещнат с негови представители, търсейки ясна подкрепа като временен президент, каквато той получи от почти всички страни от ЕС, предаде Ройтерс, цитирана от БТА.Крайнодясната Лига изрази силна подкрепа за Гуайдо, но той не получи такава от коалиционният ѝ партньор - \"Движението 5 звезди\". Така Италия остана единствената голяма страна от ЕС, която не го е признала за временен държавен глава на Венецуела.В писмо с дата 5 февруари, разпространено днес от офиса на лидера на Лига и заместник-премиер Матео Салвини, Гуайдо пита дали може да изпрати делегация, която \"да илюстрира плана за действие за възстановяване на демокрацията във Венецуела\" чрез честни избори.\"Сегашната хуманитарна криза засяга всички венецуелци, включително и над 100-те хиляди италианци, които живеят във Венецуела\", се казва в писмото. Правителствен източник от \"Пет звезди\" каза, че неговият лидер Луиджи Ди Майо е получил аналогично писмо.Вчера Салвини се изказа много остро срещу венецуелския президент Николас Мадуро, наричайки го \"престъпник\" и \"човек извън закона\". Един от водещите политици на \"Пет звезди\" Алесандро Ди Батиста обаче каза, че открита подкрепа за Гуайдо би означавала намеса във вътрешните работи на Венецуела и може да открие пътя за военна интервенция.В понеделник Италия блокира приемането на обща позиция на ЕС за признаване на Гуайдо за временен президент, съобщиха дипломатически източници, цитирани от Ройтерс. Италианският президент Серджо Матарела, който има предимно церемониални функции и обикновено стои встрани от текущата политика, призова правителството да преодолее различията си и да подкрепи Гуайдо.", "date": "2019.02.06", "title": "Гуайдо поиска среща с италиански лидери, търсейки подкрепата им"}
{"url": "https://offnews.bg/zimni/svindal-ostana-izvan-top-10-v-poslednoto-si-super-g-697053.html", "text": "Норвежкият ветеран в алпийските ски Аксел Лунд Свиндал остана извън топ 10 в последното в кариерата си участие в супергигантски слалом на световното първенство в Оре.Легендарният алпиец, който обяви, че слага край на кариерата си след форума, остана едва 16-и в крайното класиране. Олимпийският шампион в Супер-Г от Ванкувър 2010 и петкратен световен първенец в други от алпийските дисциплини, трябва да е доволен, че поне завърши, за разлика от Линдзи Вон, която също е пред оттегляне.Припомняме, че американката допусна грешка и падна, а състезанието й завърши в предпазните мрежи.Победата в Оре грабна 29-годишният италианец Доминик Парис, който финишира за 1:24.20 минута, изпреварвайки с девет стотни французина Йоан Клери. Бронзът грабна австриеца Винсент Крихмайер със същото време.", "date": "2019.02.06", "title": "Свиндал остана извън топ 10 в последното си Супер-Г"}
{"url": "https://offnews.bg/sviat/ruhna-zhilishten-blok-v-istanbul-dvama-dushi-sa-zaginali-obnovena-697054.html", "text": "Жилищен блок рухна в Истанбул. Двама души са загинали, а шестима са ранени. По думите му в блока е имало 14 апартамента с 43-ма живущи.За момента не е ясна причината за падането на сградата.Валията на Истанбул Али Йерликая заяви, че три етажа от блока били незаконно надстроени, което по думите му е причина за рухването на сградата.Кметът на община Картал Алтънок Йоз обаче заяви, че вероятно експлозия е причинила рухването на сградата.\"Блокът е лицензиран още през 1992 г. Не сме получавали оплаквания във връзка с нередности по строежа, няма решение за събарянето му. Но в съседство има три сгради, за които е решено да бъдат съборени. Според нас рухването е причинено от експлозия\", каза той пред медиите.На мястото на инцидента работят спасителни екипи. Прокуратурата в Истанбул е започнала разследване на инцидента.", "date": "2019.02.06", "title": "Рухна жилищен блок в Истанбул, двама души са загинали (обновена)"}
{"url": "https://offnews.bg/obshtestvo/sobstvenikat-na-izbiagalata-zmia-ne-e-po-opasna-ot-kotka-697050.html", "text": "Боата, която избяга вчера от мол в Пловдив, била само временно в зоомагазина, докато собственикът ѝ Иво Катрафилов правил ремонт в дома си. Това обяви самият той пред bTV.Змията беше заловена около 20 часа снощи, след като беше издирвана почти през целия ден. Змията е жълта анаконда - вид боа, тежи около 5 кг и е дълга около 1.80 метра.В магазина на Катрафилов има аквариуми, риби и костенурки, няма други влечуги.\"Успяла е да избяга заради спукана щипка на кутията в обедната почивка, когато не сме били в магазина\", каза Иво Катрафилов. \"Тази змия не може да нанесе по-големи щети от една котка например. Би ухапала някого само ако се приближи умишлено към нея\", подчерта Катрафилов.Той обясни, че змията е открита във вентилацията над тоалетните. „Много бързо я намерихме в момента, в който се изпразни сградата и се успокои всичко”, коментира собственикът на влечугото.Жълтата анаконда не е отровна, но ако се почувства застрашена, може да захапе силно и дори да убие. Тя убива жертвите си, като ги хваща и ги задушава, а след това ги поглъща. Поради тази причина устата ѝ е снабдена с много голямо количество малки зъбчета, насочени назад, така че при хващане на жертвата да не изпусне, обяснява гл. ас. д-р Огнян Тодоров, директор на Регионалния природонаучен музей в Пловдив, като уточнява, че не е агресивна, ако не бъде провокирана.От търговския център обявиха, че не са давали разрешение в обекта да се внасят змии. Заради случилото се договора със собственика на зоомагазина се прекратява. ", "date": "2019.02.06", "title": "Собственикът на избягалата змия: Не е по-опасна от котка"}
{"url": "https://offnews.bg/futbol/barsa-i-real-shte-reshavat-finalista-za-kupata-na-kralia-v-revansha-v-697065.html", "text": "Барселона и Реал Мадрид не успяха да се победят, завършвайки наравно 1:1 в първа среща от полуфиналите за Купата на Краля, игран на стадион \"Камп Ноу\".Двата отбора отговориха на очакванията на футболните фенове и спретнаха зрелищен спектакъл, в който за пореден се видя защо Ел Класико е най-гледаното дерби в света.Футболистите на треньора Сантяго Солари изглеждаха по-подготвени за двубоя през първото полувреме, макар \"синьо-червените\" да удариха греда и Карим Бензема заслужено даде аванс за \"белия балет\" още в 6-ата минута.Постепенно каталунците намериха играта си. Домакините играха по-силно през втората част и Малком възстанови равенството в 57-ата минута.Така двата отбора очевидно ще си разчистят сметките в реванша. Втория епизод от Ел Класико за Купата на Краля ще бъде на 27 февруари на стадион \"Сантиаго Бернабеу\".", "date": "2019.02.06", "title": "Барса и Реал ще решават финалиста за Купата на Краля в реванша (видео)"}
{"url": "https://offnews.bg/sviat/v-rusia-othvarliha-uchebnik-po-ikonomika-ne-bil-patriotichen-697047.html", "text": "Учебникът по икономика за 10-и и 11-и класове с автор д-р на науките Игор Липсиц е изключен от федералния списък на учебниците, защото той „не способства за любовта към родината и не поражда гордост за страната, съобщава „Интерфакс“.Издателството „Вита-Прес“ е изпратило писмо до автора с поправките, които той трябва да внесе, за да може после учебникът му да бъде върнат в официалния списък. От Липсиц са изискани „много по-коректно изложение на съвременната икономическа ситуация“ и „изключване на редица въпроси за обсъждане, които биха могли да провокират негативна и не конструктивна дискусия“.На автора се препоръчва да включи данни за „плановете за близкия икономически пробив“ и за „свиването на вноса като едно от направленията на съвременната икономическа политика, което ще формира у обучаваните чувство за гордост за страната и съпричастност към събитията“.Издателството се позовава на препоръките на Руската академия за образованието /РАО/. Липсиц обаче твърди, че по-рано учебникът му е получил положителна оценка от академията. Но после министерството на образованието разпоредило още една експертиза, която извършили специалисти от РАО и един преподавател.В академията са отказали да коментират препоръките, изпратени на автора и върнали топката в министерството на образованието. Там пък, на свой ред, заявили, че нямат отношение към горните формулировки и предположили, че зад стои издателството. В същото време обаче в експертното заключение се съдържат фрази като „въпросите за обсъждания не мотивират любов към Родината“ и „приведените примери не способстват за любовта към Родината“.Д-р Игор Липсиц изразява готовност да внесе в учебника някои поправки, но да пише за полет на икономиката и патриотични пориви покрай свиването на стоковия внос изобщо няма намерение.", "date": "2019.02.06", "title": "В Русия отхвърлиха учебник по икономика – не бил патриотичен"}
{"url": "https://offnews.bg/sviat/makedonia-ni-blagodari-che-sme-j-otvorili-patia-kam-nato-697046.html", "text": "На церемонията в Брюксел по подписване на протокола за присъединяване към НАТО на бъдещата Република Северна Македония външният министър на западната ни съседка Никола Димитров благодари на България и Гърция за оказаната подкрепа.Благодаря на премиера Бойко Борисов, който ни окуражи най-напред с двустранното споразумение за добросъседство - да вървим в тази посока, заяви Димитров.Днес ние изпълняваме волята на нашите предци от 90-те години - главна стратегическа цел да ни бъде присъединяването към НАТО. За тази цел работиха поколения. Това не бе неизбежно, дори не бе много вероятно да се случи, но се случи, благодарение на премиерите Заев и Ципрас. Те проправиха пътя към историческото помирение и доказаха, че невъзможното е постижимо, каза още македонският външен министър.На церемонията в централата на пакта в Брюксел посланиците на държавите от НАТО подписаха днес с бъдещата Република Северна Македония протокола за присъединяване на страната към Организацията на Северноатлантическия договор.Предстои всяка една от държавите членки на пакта да одобри протокола, а след това генералният секретар на НАТО ще отправи покана за присъединяване към западната ни съседка.Република Северна Македония ще влезе в НАТО като 30-ата държава от организацията.Убеден съм, че ратификацията ще приключи бързо и скоро ще ви приемем като пълноправен член. Очакваме през това време да продължите с реформите, обърна се към Димитров генералният секретар на НАТО Йенс Столтенберг.От април македонски наблюдатели ще участват в заседанията на НАТО.", "date": "2019.02.06", "title": "Македония ни благодари, че сме й отворили пътя към НАТО"}
{"url": "https://offnews.bg/tenis/cheren-den-za-balgarite-na-sofia-open-697052.html", "text": "Черен ден се оказа днешният 6 февруари за българите на турнира от ATP 250 Sofia Open.Първо на сингъл отпадна квалификантът Александър Лазаров, а след това съдбата му на двойки последваха и Димитър Кузманов и Адриан Андреев.Лазаров не успя да се противопостави на Фернандо Вердаско. Последният останал в основната схема на турнира българин загуби с 6:2, 6:1 от полуфиналиста на Откритото на Австралия от 2009 година за по-малко от час игра.Вердаско чака във втори кръг румънеца и финалист от миналата година Мариуш Копил, който отстрани в първи кръг швейцареца Стан Вавринка.По-рано шампионът от миналогодишното издание Мирза Башич загуби в три сета от словака Мартин Клижан, чийто следващ съперник е германецът Даниел Брандс.Кузманов и Андреев, които участват с \"уайлд кард\", пък загубиха от защитаващите титлата си и поставени под номер 4 Матве Миделкооп и Робин Хаазе (Холандия) с 2:6, 2:6 само за 50 минути игра.", "date": "2019.02.06", "title": "Черен ден за българите на Sofia Open"}
{"url": "https://offnews.bg/112/avtobusi-94-i-280-se-blasnaha-v-studentski-grad-zaradi-bujstvasht-patn-697058.html", "text": "Два автобуса по линиите 94 и 280 се блъснаха в Студентски град заради буйстващ пътник. Инцидентът е станал на бул. \"Осми декември\". Пътник в автобус 94 започнал да се заяжда с шофьора, ритал седалката му и дръпнал волана. Водачът изпуснал управлението на возилото и се блъснал в автобус 280. Предното стъкло на автобус 280 е счупено. Счупеното стъкло е наранило ръката на шофьора. Той е прегледан от Бърза помощ и е освободен, обясни ръководителят на отдел „Организация, координация, контрол и безопасност наобществения транспорт“ към Центъра за градска мобилност (ЦГМ) Лъчезар Пеков, цитиран от \"Фокус\".Мъжът, причинил инцидента, е задържан от 7-мо РПУ.", "date": "2019.02.06", "title": "Автобуси 94 и 280 се блъснаха в Студентски град заради буйстващ пътник"}
{"url": "https://offnews.bg/politika/karakachanov-predlaga-trudova-povinnost-i-bezplatni-aborti-za-romite-697056.html", "text": "Вицепремиерът и министър на отбраната Красимир Каракачанов представи проекта за концепция за интеграция на ромите. Сред предложенията са въвеждане на трудова повинност, безплатни аборти и налагане на обществено полезен труд. \"Концепцията за решаване на проблема с несоциализираните цигански групи, която обещах, е готова. Тя включва пакет от мерки за премахване на гетата, справяне с циганската престъпност, обществено полезен труд, контрол над социалните помощи, спиране на детската раждаемост и още редица други механизми за реалната интеграция на маргинализираната част от този етнос. За справяне с всички тези проблеми ще привлечем онази част от циганите, които са се реализирали пълноценно в обществото и представляват авторитети в своите области\", обяви Каракачанов на страницата си във Фейсбук. \"Предвид нарастващото напрежение спрямо циганите в България и създадения статут на привилегирована част от население за циганската общност спрямо останалите граждани на страната е време държавата да спре двойните стандарти по отношение на собствените си граждани. Т.нар. „интеграция на ромите“ глътна стотици милиони левове, а реално не се състоя. Точно обратното - голямата част от НПО-тата в страната задълбочиха проблема, като изградиха една общност от хора, на които внушиха, че имат само права без задължения и които не приемат законите на държавата като валидни за тях\", коментира той.Вицепремиерът предлага мерки за ограничаването на раждаемостта сред ромите, сред които са на ромки, оставили в дом над 2 деца \"да се предложат безплатни мерки, които да ограничат възможността за последващи нежелани бременности. Това трябва да се предложи като възможност и за жените от цигански произход с над определен брой деца (3 и повече)\". Не се посочва обаче как точно ще се случва това ограничаване. Предлага се и държавата да плаща за аборти на ромки, които имат над определен брой деца.Друго предложение е при ромките с над 2 деца да се премахне статутът \"самотна майка\".Сред предложените мерки е още деца, които отглеждат деца, както и техните родители, да нямат достъп до социалната система и да им се налагат санкции. Със спирането на социални помощи са свързани всъщност много от предложенията - предлага се помощи да се спират при отказ за започване на работа; спиране на децата от училище; демонстриране на скъп начин на живот, несъответстващ на статута „социално слаб“.При злоупотреба с детските надбавки се предлага те да се заменят с надбавки в натура. Това съществува като възможност и в момента, като се прави по предложение на преподавател или директор в училището или детската градина, посещавани от детето.Предлага се още спиране на помощите при \"отказ от образоване, придобиване на трудови навици и квалификация, както и при липсата на видим напредък по социализиране и интеграция\".\"За мен е важно, за да бъде премахната професията „социално слаб“, да бъде сложен и таван на социалните плащания към един човек или домакинство на годишна база\", коментира Каракачанов.В предложението му влиза още посещението на детска градина да започва от 4-годишна възраст. Предлага се и задължителна ваксинация за ромите - при децата и възрастните, а при отказ да се отнемат социалните помощи.Използването на спешната медицинска помощ от здравно неосигурените лица трябва да се заплаща, когато сигналите за повикване не отговарят на критерия „спешност“, се посочва още в концепцията.Предлага се и въвеждане на трудово-образователна повинност на пълнолетните роми, които нямат основно образование и отказват да го завършат. Настоява се още ненавършилите 16 години да бъдат задължавани да се върнат в училище. Сред предложенията в концепцията за интеграция е и социално слабите, които нямат жилище, да участват с личен труд при построяването му. За извършени административни нарушения пък се предвижда обществено полезен труд.Концепцията предвижда още ромите, живеещи в гета, сами да си чистят, когато обитават незаконни жилища и не плащат такса смет.Вицепремиерът настоява още общините спешно да опишат незаконните къщи и да ги съборят, като ромите без адресна регистрация да нямат право да остават на територията на съответното населено място.Предлагаме също така заселването на безимотните цигани с ангажимента да закупят предоставените им имоти и да обработват земята\", обяснява Каракачанов. В концепцията се включват и текстове, според които ромите в трудоспособна възраст задължително трябва да бъдат включени в програми за професионална квалификация. Предвижда се и възстановяване на центровете за трудово обучение и възпитание, където трайно безработните и неграмотни лица да придобиват квалификация.Предложени са и мерки за превенция на престъпността, които включват увеличаване на контрола на изкупуване на метали и суровини с неясен произход, \"мерки за преустановяване на саморазправата при инциденти\", в които се включват кампании за създаване на навика ромите да търсят полицията при инциденти, \"разграждане на клановите структури и намаляване на влиянието на главатарите\", стриктно прилагане на действащите механизми срещу продажбата на деца, телефонни измами, джебчийство, просия и др., \"риобщаване на почтени и образовани лица от циганската (ромската) общност към дейността по опазване на обществения ред\".Сред мерките е и проследяване на процесите на радикализация и други външни влияния, които застрашават националната сигурност. \"В последните години се проявяват и други обезпокоителни тенденции, свързани с нарастване на броя на ислямизираните цигани (роми), както и на тези, които извършват престъпления, свързани с наркотиците, вандалски прояви и други правонарушения. Свидетелство за тези тенденции са случаите в Пазарджик, Столипиново, Войводиново, Плевен и др. Това фактическо положение създава реална опасност за радикализация, вкл. религиозна на все повече лица от маргинализираните групи, а това от своя страна създава и реална опасност за националната сигурност\", се казва в концепцията.За осъществяването на мерките Каракачанов обяви, че ще настоява за законодателни промени, включително за обществено полезен труд и арест за административни нарушения, за разширяване на обхвата на неизбежната отбрана и за създаване на доброволни отряди по места. Вицепремиерът предлага още неправителствените организации, които работят с ромите, да са длъжни да декларират източниците си на финансиране и да дадат отчет за изразходваните пари по проекти за интеграция назад в годините.", "date": "2019.02.06", "title": "Каракачанов предлага трудова повинност и безплатни аборти за ромите"}
{"url": "https://offnews.bg/kultura/pobediteli-v-igrata-vie-razkazvate-uriah-heep-30-godini-po-rano-697024.html", "text": "Жребий определи победителите в играта на OFFNews и Bgtsc.eu \"Вие разказвате: Uriah Heep 30 години по-рано.\"Покани за  печелят Лора Цветкова и Димитър Димитров.Спомените, които споделихте за първото идване на култовата група в България можете да прочетете тук:, , .", "date": "2019.02.06", "title": "Победители в играта 'Вие разказвате: Uriah Heep 30 години по-рано'"}
{"url": "https://offnews.bg/zimni/bez-shifrin-v-kombinatciata-na-svetovnoto-697029.html", "text": "Американката Микаела Шифрин няма да вземе участие в комбинацията на Световното първенство по ски-алпийски дисциплини в Оре (Швеция), за да се концентрира върху слалома и гигантския слалом.23-годишната американка е олимпийска вицешампионка в дисциплината от Олимпийските игри в Пьончан 2018, но взе решение да не участва. Лидерката в класирането за Световната купа е взела решението вчера, след като спечели титлата в супергигантския слалом, който беше и първи старт от Световното.", "date": "2019.02.06", "title": "Без Шифрин в комбинацията на Световното"}
{"url": "https://offnews.bg/obshtestvo/forum-za-osnovnite-predizvikatelstva-pred-predpriemachite-697043.html", "text": "Тази събота, 9 февруари, от 9.00 ч. в бар ТЕАТРО (бивш Модерен театър) ще се проведе практическият форум „Пътят на предприемача“, насочен към фрийлансъри, стартиращи компании и специалисти, които планират да започнат собствен бизнес. Предприемачеството и успешното управление на бизнес процесите са теми, които вълнуват все по-широк кръг от хора през последните години. Акцент в програмата е цялостният процес по създаване и развитие на една компания, а именно определянето на мисия и визия, планирането на личните финанси и координирането им с фирмените нужди, административната и счетоводната страна на предприемачеството и други. Форумът ще обърне специално внимание на някои от най-често срещаните грешки, които прохождащите бизнеси допускат, както и на начините, по които те да бъдат преодолени в самото начало.С помощта на реални примери от практиката, предварително подадени казуси и интересни дискусии участниците ще опознаят света на предприемачеството в България отблизо и ще имат възможността да зададат своите въпроси, да споделят своите притеснения и дори да намерят нови партньори.„За мен най-важното е да предадем идеята за създаване на една бизнес култура, която е изградена на здрави основи – на скали, а не на плаващи пясъци“ – споделя Павел Хрисков, лектор в предстоящото събитие.На специално обособени щандове партньорите на форума „Пътят на предприемача“ ще представят своята дейност и ще разкажат как могат да са полезни на един стартиращ бизнес и да подпомогнат неговото развитие. Изненадите, които организаторите и партньорите на събитието са подготвили, също целят да мотивират младите предприемачи да направят първата стъпка към успеха - една година безплатно счетоводство на стартиращ бизнес, една година безплатно трудова медицина на стартиращ бизнес, 3 броя изработка на личен финансов план и безплатни бизнес консултации за всеки, заявил такава до една седмица след събитието.Организатор на „Пътят на предприемача” е Consendo Bulgaria – компания, която предоставя консултантски бизнес услуги и оказва съдействие на публични и частни предприятия и физически лица. Част от екипа на Consendo са експерти с повече от 10 години опит в счетоводството, IT услугите и финансовото консултиране. “Целта и мечтата на нашата компания е да бъдем полезни. Помагаме на стартиращите бизнеси да намерят своето „защо“ и да сбъдват своите мечти” – споделя Димка Кънчева, лектор в предстоящото събитие и директор “Бизнес операции” в Consendo.Партньори на форума са ресторант Ам-Гъл, Different Trade, SOHO – Sofia Holistic Coworking Company, Inteleksys, Hriskov Group и MMS Group и 3CON.Медийни партньори на събитието са DartsNews, iNews, b2bmedia, OFFNews,  Указател за професионалисти, Блогът на Нефтелимов, Фондация \"Вътрешен компас: Следвай своя път\", HR-bg и Business Club.Повече информация за събитието, лекторите и билетите може да бъде открита на официалния сайт – entrepreneur.consendo.bg", "date": "2019.02.06", "title": "Форум за основните предизвикателства пред предприемачите"}
{"url": "https://offnews.bg/tenis/tenisistkite-ni-zaradvaha-s-pobeda-za-fed-kap-697055.html", "text": "Страхотна победа постигнаха нашите момичета на старта на Фед Къп. България се наложи с 2:1 победи над Естония в първата среща от турнира в Жельона Гура (Полша).Надпреварата започна днес и ще продължи до 9 февруари (неделя). В решителната среща на двойки Виктория Томова и Изабелла Шиникова победиха с 6:2, 6:2 Анет Контавейт и Майлийн Нууди.Преди това Изабелла Шиникова се наложи със 7:6(6), 6:3 над Валерия Горлатс.Виктория Томова пък отстъпи с 1:6, 7:6(4), 1:6 на световната номер 20 Анет Контавейт. Утре нашите момичета ще играят срещу Украйна.България попадна в изключително силна група заедно с отборите на Украйна, Швеция и Естония в група I на зона Европа/Африка. В другата група са Русия, Полша и Дания.България е в състав Виктория Томова, Изабелла Шиникова, Гергана Топалова и Петя Аршинкова. Капитан на България е Дора Рангелова, а помощник треньор е Валентин Димов. Победителите от всяка група ще играят на финал за спечелване на промоция. Последният в групата пък ще играе, за да се спаси от изпадане.", "date": "2019.02.06", "title": "Тенисистките ни зарадваха с победа за Фед Къп"}
{"url": "https://offnews.bg/politika/balgarski-poshti-shte-prodavat-chast-ot-imot-reshi-pravitelstvoto-697031.html", "text": "„Български пощи“ ЕАД ще продадат чрез търг с тайно наддаване своя дял от недвижим имот в град Рила, реши правителството на заседанието си днес. Дружеството притежава 153 кв. м от сграда, в която преди години се е помещавала пощенска станция. Другият собственик на имота - „Българска телекомуникационна компания“ ЕАД, не проявява интерес към покупката на дела на „Български пощи“. Сградата не се използва от пощенския оператор и поддръжката й е свързана с неоправдани разходи.Министерският съвет отнема правото на управление върху част от имот - публична държавна собственост, от Агенцията по геодезия, картография и кадастър, намиращ се на пл. „Освобождение“ № 7 в гр. Ямбол, поради отпаднала за ведомството необходимост.Частта от имота, която включва два самостоятелни обекта на четвъртия етаж в сградата, се предоставя безвъзмездно за управление на Министерството на регионалното развитие и благоустройството. Предвижда се в последствие тя да бъде предоставена за управление на Дирекцията за национален строителен контрол с цел осигуряване на подходящи работни помещения, гласи друго правителствено решение от днес. ", "date": "2019.02.06", "title": "Български пощи ще продават част от имот, реши правителството"}
{"url": "https://offnews.bg/kultura/balgarin-specheli-goliamata-nagrada-za-vizualni-efekti-ves-za-reklama-697027.html", "text": "Българинът Камен Марков и екипът му, които бяха номинирани в две категории на най-престижните награди за визуални ефекти VES Awards, спечелиха голямото отличие в категорията Outstanding Visual Effects in a Commercial за работата по рекламата \"Момчето и пианото\" с участието на сър Елтън Джон.Камен Марков е първият българин, номиниран за най-престижните награди за визуални ефекти – VES (Visual Effects Society Awards). Отличията се връчват от Световната асоциация за визуални ефекти за най-забележителните постижения в сферата на VFX.Сред номинираните тази година са филми като \"Отмъстителите: Война без край\", \"Феноменалните 2\", \"Изгубени в космоса\", \"Бохемска рапсодия\" и \"Първият човек\".Камен Марков живее и работи в Лондон. Към MPC се присъединява през 2010, след като е работил в областта на специалните ефекти в България и Латинска Америка. Клипът с Елтън Джон е сниман за британската верига магазини John Lewis, която е известна с коледните си рекламни кампании за милиони лири.Вижте как се изгражда образът на младия Елтън Джон във видеото:", "date": "2019.02.06", "title": "Българин спечели голямата награда за визуални ефекти VES за реклама с Елтън Джон"}
{"url": "https://offnews.bg/tehnologii/vivacom-razshiriava-portfolioto-si-sas-smartfoni-poddarzhashti-4g-voi-697033.html", "text": "След като стартира услугата за мобилни разговори през 4G мрежата си още в средата на миналата година, VIVACOM продължава да разширява портфолиото си от смартфони, които я поддържат. Така компанията дава възможност на повече клиенти да провеждат гласови обаждания с кристален звук и много по-високо качество. 4G Voice е услуга, базирана на технологията Voice over LTE (VoLTE). Едно от ключовите й предимства е, че позволява на потребителите едновременно да говорят по телефона и да сърфират в 4G. Телекомът включва още седем модела в различен ценови сегмент, които поддържат 4G Voice - Huawei Mate 20 Pro, Huawei Mate 20, Huawei Mate 20 Lite, Huawei Mate 10 Pro, Huawei P10 plus, Huawei P10 и Huawei Honor 8 Lite. Услугата вече се поддържа и от Samsung Galaxy S8, Samsung Galaxy S8+, Huawei P20 и Huawei P20 Pro. Не само новите им притежатели, но и потребители, които вече използват някое от тези устройства, ще могат да усетят предимствата на 4G Voice.", "date": "2019.02.06", "title": "VIVACOM разширява портфолиото си със смартфони, поддържащи 4G Voice"}
{"url": "https://offnews.bg/tenis/tcitcipas-doshal-sam-v-sofia-za-titlata-697057.html", "text": "Изгряващата звезда на световния тенис Стефанос Циципас заяви, че е дошъл в София с единственото намерение да спечели титлата на турнира от сериите АТП 250 в българската столица.Гъркът, който е поставен под номер 2, стартира утре директно от втория кръг участието си в зала \"Арена Армеец\" срещу германеца Ян-Ленард Щруф.\"Радвам се, че съм в София. За втори път съм тук. Предишният път беше студено, но сега е доста по-хубаво. Организацията на турнира е отлична, всичко е на ниво. Щастлив съм, че получих покана да участвам. Разбрах, че доста хора от Гърция ще дойдат в залата да ме подкрепят. Това прави участието ми още по-приятно\", заяви Циципас, който дебютира в София преди две години, когато отпадна в първия кръг на квалификациите.\"Не помня тази загуба, но след това съм имал още много. Смятам, че именно загубите помагат да се изградиш като играч. От тях можеш да научиш повече. Стараеш да тренираш по-здраво, да разбереш по-добре играта, да се развиваш и подобряваш, за да избягваш пораженията. Със сигурност сега ситуацията е различна, защото вече натрупах и доста опит\", каза Циципас, цитиран от Sportal.bg.Гръцкият тенисист призна, че не е напълно възстановен след Откритото първенство на Австралия, където достигна до полуфиналите. \"Имах дълго участие в Австралия. Починах си 4-5 дни, но честно казано не съм на 100 процента. С воля и решителност се надявам да се представя добре. Дошъл съм тук за титлата, а не за четвъртфинал или полуфинал. Знам, че очакванията към мен са големи. Лично аз предпочитам това да не е така, за да няма допълнително напрежение, но вярвам, че ще се справя\", каза Циципас.В Мелбърн той елиминира защитаващия титлата си Роджър Федерер (Швейцария)с 6:7(11), 7:6(3), 7:5, 7:6(5) в четвъртия кръг, но след това отстъпи в три сета на полуфиналите срещу Рафаел Надал (Испания), като успя да вземе едва шест гейма.\"Победата над Федерер беше сбъдната мечта за мен. След последната точка главата ми буквално щеше да експлодира. Победих идола си. Беше магически момент, който никога няма да забравя. Сега нещата ще се променят, но аз тренирам, за да играя и да побеждавам по-често Надал, Джокович, Федерер. Това желание ме мотивира да се раздавам още повече в тренировките и да ставам по-добър\", каза още Циципас.\"Бях много разочарован след загубата от Надал, защото до мача с него чувствах, че играя добре в Австралия. Смятах, че имам шансове за финал, дори мога да се преборя за първа титла от Шлема. На практика, обаче, се получи лесен мач за него. Именно затова не бях никак доволен\", завърши той.", "date": "2019.02.06", "title": "Циципас: Дошъл съм в София за титлата"}
{"url": "https://offnews.bg/politika/pravitelstvoto-podkrepi-huan-guajdo-697030.html", "text": "Правителството призна Хуан Гуайдо за временно изпълняващ функциите на президент на Венецуела на днешното си заседание. Страната се намира в остра политическа, социално-икономическа и хуманитарна криза и криза на сигурността, към която през последната година се добави и тежка миграционна криза. По официални данни Венецуела са напуснали вече около 4 млн. души. Инфлацията е на път да достигне 1,7 милиона процента, а в страната липсват стоки от първа необходимост. На 5.01.2019 г. встъпи в длъжност новият председател на Националната асамблея Хуан Гуайдо. На церемонията са присъствали посланиците на държавите-членки на ЕС. На 10.01.2019 г. президентът Мадуро встъпи в длъжност за нов президентски мандат в сградата на Върховния съд. Държавите- членки на ЕС не изпратиха представители на церемонията, припомнят от МС. На 26 януари ЕС, включително България, призова за спешно провеждане на свободни, прозрачни и честни президентски избори във Венецуела. Държавите-членки посочиха, че ако не бъде обявено организирането на нови избори, в рамките на следващите дни, ще предприемат действия, включително по въпроса за признаване на ръководството на страната в съответствие с член 233 от Конституцията на Венецуела. В своя резолюция от 31 януари ЕП признава обявилия се за временен президент на Венецуела Хуан Гуайдо за изпълняващ функциите на държавен глава на страната. Към настоящия момент редица държави-членки признаха Гуайдо за действащ президент на Боливарска Република Венецуела.Предвид цялостната криза във Венецуела и необходимостта от предприемане на бързи и адекватни политически мерки за нейното разрешаване, както и от спешно свикване на свободни, прозрачни и честни президентски избори, България изразява подкрепа за Хуан Гуайдо в качеството му на временно изпълняващ функциите на държавен глава на Боливарска република Венецуела.Вчера Съветът за сигурността при Министерския съвет проведе извънредно заседание и , че България изразява подкрепа за партньорите си в Европейския съюз и международната общност, които признават председателя на Националната асамблея на Боливарска република Венецуела Хуан Гуайдо като временно изпълняващ функциите на държавен глава.", "date": "2019.02.06", "title": "Правителството подкрепи Хуан Гуайдо"}
{"url": "https://offnews.bg/kultura/nominatcii-ikar-2019-stefan-tcanev-za-izkliuchitelen-prinos-kam-teata-697019.html", "text": "Съюзът на артистите в България обяви номинираните за ИКАР 2019, на специална пресконференция днес в Литературен клуб „Перото“.Икар за изключителен принос към българския театър се присъжда на Стефан Цанев. За водеща мъжка роля е номиниран Владимир Пенев за ролата си в \"Бащата\", за водеща женска роля - Ана Пападопулу в „Дивата патица“.В комисията тази година участват: проф. Снежина Танковска (режисьор и педагог), проф. д.изк. Ромео Попилиев (театровед), Деница Езекиева (театровед), Недялко Делчев (режисьор и педагог), Стефания Колева (актриса), Елица Георгиева (сценограф) и Калин Николов (композитор)Наградите \"Икар 2019\" ще се връчат за 45-и път на Международния ден на театъра - 27 март в Народния театър.Пълният списък номинирани:ДебютДина Маркова за режисурата на „Животът е сън“ по Педро Калдерон де ла Барка, Театър „Зонг“, Център за култура и дебат „Червената къща“Ирина Митева за Жената в „Нирвана“ от Константин Илиев, реж. Максима Боева, Драматично-куклен театър „Васил Друмев“ – ШуменМаксима Боева за режисурата на „Нирвана“ от Константин Илиев, Драматично-куклен театър „Васил Друмев“ – ШуменМартина Троанска за Шърли в „Палачи“ от Мартин Макдона, реж. Стоян Радев, Театър „София“Ненчо Костов за Димчо Дебелянов в „Дебелянов и ангелите“ от Александър Секулов, реж. Диана Добрева, Драматичен театър „Николай Масалитинов“ – ПловдивВодеща мъжка роляБоян Арсов за Сехизмундо в „Животът е сън“ по Педро Калдерон де ла Барка, реж. Дина Маркова, Театър „Зонг“, Център за култура и дебат „Червената къща“Бойко Кръстанов за Джон в „Петел“ по пиесата „Cook“ от Майк Бартлет, реж. Стайко Мурджев, Младежки театър „Николай Бинев“Владимир Пенев за Андре в „Бащата“ от Флориан Зелер, реж. Диана Добрева, Народен театър „Иван Вазов“Водеща женска роляАна Пападопулу за Джина Екдал в „Дивата патица“ от Хенрик Ибсен, реж. Крис Шарков, Народен театър „Иван Вазов“Здрава Каменова за „Дом за овце и сънища“ от Здрава Каменова, реж. Гергана Димитрова, Международна театрална мрежа „Undernational Affairs“, Център за култура и дебат „Червената къща“, Театър „Максим Горки“ (Студио „Я“) – Берлин, Театър „Ноймаркт“ – Цюрих в партньорство с ОСАИК „36 маймуни“Ива Тодорова за „Приятно ми е, Ива!“ от Ива Тодорова, постановъчен консултант Стоян Радев, Театър 199 „Валентин Стойчев“Второстепенна мъжка роляГерасим Георгиев-Геро за Санчо Панса в „За какво Ви е Дон Кихот“ по романа „Дон Кихот де Ла Манча“ от Сервантес, драматургия Юрий Дачев, реж. Бина Харалампиева, Сатиричен театър „Алеко Константинов“Йордан Ръсин за Глигор в „Нова Библия“, Програма „Ноев ковчег“ по Йордан Радичков, реж. Иван Добчев, Театрална работилница „Сфумато“Христо Петков за Хаджи Станьо в „Наблюдателите (Хипотеза за отвъдното)“ от Константин Илиев, реж. Явор Гърдев, Народен театър „Иван Вазов“Второстепенна женска роляАнастасия Лютова за Шарла в „Килър Джо“ от Трейси Летс, реж. Стайко Мурджев, Малък градски театър „Зад канала“Весела Бабинова за Поп-фолк певица в „Поп-фолк хроники: Бели птици и куршуми“ – вербатим спектакъл, режисьор и драматург Неда Соколовска, Малък градски театър „Зад канала“Ирини Жамбонас за Елизе в „Аз обичам, ти обичаш, тя обича“ от Теди Москов и Симон Шварц по филма „Обичахме се толкова много“ от Еторе Скола, реж. Теди Москов, Малък градски театър „Зад канала“РежисураИван Пантелеев за „Neoдачници“ от Максим Горки, Народен театър „Иван Вазов“Крис Шарков за „Дивата патица“ от Хенрик Ибсен, Народен театър „Иван Вазов“Стайко Мурджев за „Петел“ по пиесата „Cook“ от Майк Бартлет, Младежки театър „Николай Бинев“СценографияБорис Далчев за „Нирвана“ от Константин Илиев, реж. Максима Боева, Драматично-куклен театър „Васил Друмев“ – ШуменИван Добчев, Станислав Памукчиев за „Нова Библия“, Програма „Ноев ковчег“ по Йордан Радичков, реж. Иван Добчев, Театрална работилница „Сфумато“Никола Тороманов за „Дивата патица“ от Хенрик Ибсен, реж. Крис Шарков, Народен театър „Иван Вазов“Майсторско техническо осъществяване„Опит за летене“ от Йордан Радичков, реж. Стоян Радев, Народен театър „Иван Вазов“„Нова Библия“, Програма „Ноев ковчег“ по Йордан Радичков, реж. Иван Добчев, Театрална работилница „Сфумато“„Драконът“ от Евгений Шварц, сценична версия и постановка Явор Гърдев, ТМПЦ – Варна, Драматичен театър „Стоян Бъчваров“Авторска музикаМилен Апостолов за „Наемателят“ от Матяж Зупанчич, реж. Александра Петрова, Драматичен театър „Николай Масалитинов“ – ПловдивПавел Терзийски за „Дом за овце и сънища“ от Здрава Каменова, реж. Гергана Димитрова, Международна театрална мрежа „Undernational Affairs“, Център за култура и дебат „Червената къща“, Театър „Максим Горки“ (Студио „Я“) – Берлин, Театър „Ноймаркт“ – Цюрих в партньорство с ОСАИК „36 маймуни“Пламен Мирчев-Мирона за „Принцеса Турандот“ по Карло Гоци, реж. Маргарита Мачева, Драматичен театър „Никола Вапцаров“ – БлагоевградДраматургичен текст, излъчени от Гилдията на театроведите, критиците и драматурзите„Дебелянов и ангелите“ от Александър Секулов„Приятно ми е, Ива!“ от Ива Тодорова„Цигуларката на Бога“ от Стефан ЦаневКритически текст, излъчени от Гилдията на театроведите, критиците и драматурзитеВесела Генова за „Еволюция на смешното във френската класицистична комедия от ХVI век“, УИ „Св. Климент Охридски“ 2018Ромео Попилиев за „Цензурата по времето на комунизма или режимът на забраняване – позволяване“, Рива 2018Постижение в кукленото изкуство, излъчени от Гилдията на творците в кукленото изкуствоДесислава Минчева-Тодорова за Филифьонката и Неделина Роселинова за Гафсата във „Филифьонката, която вярваше в бедствия“ от Туве Янсон, сценарий и режисура Петър Тодоров, Държавен куклен театър – БургасГеорги Спасов за ролите му в „Нос“ по Николай Гогол от Веселка Кунчева и Ина Божидарова, реж. Веселка Кунчева, Театър 199 „Валентин Стойчев“Куклен спектакъл, излъчени от Гилдията на творците в кукленото изкуство„Филифьонката, която вярваше в бедствия“ от Туве Янсон, сценарий и режисура Петър Тодоров, Държавен куклен театър – Бургас„Хронолог“ – идея и режисура Езекиел Гарсия Ромеу, Държавен куклен театър – ВидинСъвременен танц и пърформанс, излъчени от Гилдията за съвременни изпълнителски изкустваАлександар Георгиев-Аце и Дарио Баррето Дамас за „Moonlight“, Копродукция на „Гараж – колективна платформа за независими артисти“ и „Локомотива – Център за нови инициативи в областта на изкуството и културата“, МакедонияИва Свещарова и Вили Прагер за „Произведени за щастие“, „Брейн Стор Проджект“ и ДНК, Национален дворец на културатаИва Свещарова за „Съвършено розово”, Ива Свещарова, „Информбюро“ и ДНК, Национален дворец на културатаСъвременна българска музика, излъчени от Гилдията на музикалните артистиDeep Zone Project за песента „Golden Girls”Кирил Пелтеков–Stamely за авторската композиция „Dignity ”Проф. Симеон Венков за пиесата „Надиграване“Дублаж, излъчени от Гилдията на актьорите, работещи в дублажаЖениАся Братанова за Марек в „Митика“Ася Рачева за Джейн Доу в „Мъртва точка“Василка Сугарева за Топси в „Мери Попинз“МъжеЗдравко Методиев за Тоби в „Скорпион“Иван Велчев за Джейми Фрейзър в „Друговремец“Петър Бонев за Гуанга в „Малката стъпка“Вариететно и атракционно изкуство, излъчени от Гилдия за атракционни и сценични изкуства и Гилдия за вариететно изкуствоВеселин Долмов-Арсен за постижения в областта на илюзионното изкуствоДанчо Балджиев за постижения в областта на илюзионното изкуствоНаграда за цирково изкуство, излъчена от Гилдията на цирковите артистиСтоян Митев за приноса му към цирковото изкуство в сферата на дресуратаНаграда за педагогическа дейностЕлена БаеваНаграда за чест и достойнствоМихаил МутафовНаграда „Икар“ за изключителен принос към българския театърСтефан Цанев", "date": "2019.02.06", "title": "Номинации Икар 2019: Стефан Цанев за изключителен принос към театъра, Владимир Пенев за ролята си в 'Бащата'"}
{"url": "https://offnews.bg/obshtestvo/za-ili-protiv-parizhkoto-sporazumenie-koeto-sadarzha-plan-za-dejstvie-697042.html", "text": "Целта на поредицата \"За или Против решенията на ЕП\" е да запознае читателите с важните решения на Европейския парламент. Тя е част от проекта „Фестивал на идеите за ЕС\" , осъществяван от Център за култура и дебат „Червената къща\" в партньорство с европейската мрежа от дебатни центрове Time to talk и Център за либерални стратегии, с финансовата подкрепа на Европейския парламент и с медийната подкрепа на Offnews.bg и Mediapool.bg.Гласувайте в анкетата и научете повече за решението на ЕП в текста на сайта на проекта:", "date": "2019.02.06", "title": "За или против Парижкото споразумение, което съдържа план за действие за ограничаване на глобалното затопляне далеч под 2°C ?"}
{"url": "https://offnews.bg/obshtestvo/11-hil-uchiteli-i-personal-napuskat-sistemata-na-balgarskoto-obrazova-696980.html", "text": "11 000 души ще излязат от системата на образованието в България. По-голямата част - 8100 души - са педагози, останалите 2900 са персонал, става ясно от проекта на национална програма \"Оптимизиране на вътрешната структура на персонала\" на Министерството на образованието и науката.Повечето ще освободят позициите си поради пенсиониране, други - заради закриване или преструктуриране на учебното заведение.За обезщетения на всички напускащи им са заложени общо 36 577 400 лв. На педагогически специалист се полагат до 10 брутни работни заплати, а на непедагогическия персонал - до 8 брутни работни заплати. Ограничението не важи за директори на институции.Не се финансират или се възстановяват получените обезщетения, ако след прекратяването на трудовите отношения човекът бъде нает от същия работодател в срок до 5 ноември 2019 г., се уточнява в програмата. Възстановените средства се използват също за обезщетения до края на 2020 г.Програмата обхваща всички държавни и общински детски градини и училища, центрове за подкрепа на личностното развитие, регионалните центрове за подкрепа на процеса на приобщаващото образование, Националния дворец на децата и Логопедичния център – София.При реализацията на програмата се осъществява мониторинг от регионалните управления на образованието.", "date": "2019.02.06", "title": "11 хил. учители и персонал напускат системата на българското образование тази година"}
{"url": "https://offnews.bg/tenis/grigor-otkaza-i-akapulko-sled-roterdam-697034.html", "text": "Контузията на Григор Димитров се оказа по-сериозна, отколкото се очакваше. Най-добрият ни тенисист трябваше да се завърне на корта в края на месеца в турнира от сериите ATP 500 в Акапулко, Мексико.Но българинът е отказал участие в надпреварата и най-рано може да играе в началото на март на Мастърса в Индиан Уелс (САЩ). Травмата в рамото, която отказа Димитров от Ротердам, очевидно е по-сериозна от очакването.На Откритото първенство на Австралия Гришо достигна до 1/8-финал, където отпадна от американеца Франсис Тиафо. Още тогава се забелязваше превръзка под фланелката на българина.", "date": "2019.02.06", "title": "Григор отказа и Акапулко след Ротердам"}
{"url": "https://offnews.bg/ikonomika/spad-na-germanskata-promishlenost-za-vtori-poreden-mesetc-697023.html", "text": "Индустриалните и промишлените поръчки в Германия се понижават през декември 2018 г. за втори пореден месец в резултат на по-слабото външно търсене, показва официалната статистика на страната, цитирана от БНР. Това показва, че компаниите в най-голямата европейска икономика изпитват сериозни трудности от забавящата се световна икономика и голямото напрежение заради търговската война между САЩ и Китай и увеличаващите се притеснения за Брекзит без сделка с ЕС.Поръчките за промишлените стоки са намалели с 1,6% спрямо ноември, когато бяха с 0.2% по-малко от октомври при прогноза на финансовите пазари за повишение с 0.3%.Това е най-сериозният спад на промишлените поръчки от юни 2018 г. (3,6%).5.5% е спадът на германски промишлени стоки през декември извън еврозоната. Поръчките от нея отбелязват ръст с 3.2%. Така общите външни поръчки са -2.3%.Вътрешните се свиват с 0,6%.На годишна база промишлените поръчки се понижават със 7% след спад през ноември с 4,3% и прогноза за свиване с 6,7%.Министерството на икономиката на страната коментира, че явно продължава \"сухият период в германската индустрия\". \"Затихване на промишлената дейност\" обаче има и в началото на годината.Преди 10-ина дни агенция Markit отчете рязко влошаване на промишления PMI индекс на Германия през януари до 49,7 пункта от 51,5 през декември, достигайки 50-месечно дъно. А това е сигнал, че проблемите в индустрията дори се задълбочават в началото на 2019 г.На тримесечна база промишлените поръчки обаче са нараснали с 0,3% в края на 2018 г.Добрата новина е, че има силно възстановяване на поръчките в автомобилния сектор, който през последните месеци изпитваше сериозни затруднения да се приспособи към въведените през септември регулаторни стандарти за отработените автомобилни газови емисии.", "date": "2019.02.06", "title": "Спад на германската промишленост за втори пореден месец"}
{"url": "https://offnews.bg/nashite-avtori/kalin-terzijski-hubaviat-sviat-na-osaznatostta-697022.html", "text": "Въпреки всичко ние сме тук и веселбата продължава.Първото нещо, което ми хрумва е, че честният журналист или въобще честният пишещ човек е най-добре да пише това, което сам е видял, преживял и осъзнал.Сещам се, че това са думи на Буда (да не вярваш на нищо, което си прочел или са ти разказали, преди ти сам да си го осъзнал със своето будно съзнание), и ми става добре. Значи двамата с тоя сиромах Буда мислим по един и същи начин, еха, добре, добре.И затова аз не ще се хванам да пиша за Елена Йончева, която познавам... но колко ли пък я познавам... и какво е това, Боже Господи, суетно бръщолевене в „света”, където всеки наперен и минал 45-те годинки пръдльо „познава всички” и него „познават всички” и всички си намигат и правят особени физиономии, когато се спомене името на някой известен човек?И всички са светски и известни, и всички имат особено мнение и присвиват очи и отвръщат погледи с някаква много снизходителна досада, казвайки: „О, този ли... няма да коментирам!”. Ех, Свят, ех, Суета, ех, българска ПретенЗия Вечна, вечно негодувание от вечното ни ниско самочувствие и роденият от него мегаломанен порив... тоя вечен стремеж към „светското, лъскавото и европейското”.Скандалният Пижо и Ексклузивната Пенда. Хилядократно повторена „Криворазбрана цивилизация”.А аз не познавам Елена Йончева, не познавам никой светски и известен човек, за когото сега е „актуално да се пише”.Аз съм като Буда. Вървя като кротък орач и гледам на три крачки пред краката си.Как така не познаваш, ще речете, тоя и оня? Та нали все сред тия хора се буташ, вреш се там, комуникирате, дето се вика, виждал си ги, говорил си с тях? Кажи нещо, да речем... за Елена Йончева? Я, правилно, вземи, че ела в нашата телевизия и ни кажи: какво мислиш за Елена Йончева?Божичко, мили хора, какви Елени, какви пет лева?Вие познавате ли себе си, та ще говорите за Елена Йончева?(Естествено, всеки по-склонен да мисли човек ще се досети, че използвам името Елена Йончева само за илюстрация, без никакво пристрастно отношение, ей така – като първото, което ми се появява, защото всякакви „светски хора” го повтарят, без и те да знаят защо.)Сега съм тук, в Цюрих, снощи направих едно красиво, приятно и доста джазово четене пред тълпа от българи и швейцарци в клуб, какъвто отдавна не съм виждал в България – истинска мрачна артистична дупка, по думите на домакините ми – най-култовият клуб за алтернативна музика в Цюрих. Клуб, наречен \"Хелзинки\".След четенето ме обградиха българи. Един от тях все пак каза нещо и за Елена Йончева. Той беше специалист на високо ниво по данъчно законодателство. Нисичък и очевидно много жив и умен млад мъж на 53. Та този мил човек с коса-перушина и данъчни закони в мозъка каза: \"Гледат да изкарат всички маскари. Така е най-лесно.\"Аз се замислих: Да, ако и враговете ти са маскари и негодници, ако изкараш всички хора мошеници и мръсници – никак няма да ти е трудно да си продължиш с мошеничествата. Мошеничеството и маскарията ще се превърнат в норма! Проста работа.Но аз гледам от Буда и вървя като орач – с поглед скромно насочен на три крачки пред краката ми. Не познавам „светски хора” и не говоря за „актуалните събития”, защото знам, че за тях нищо не знам. И знам още, че всички, които говорят за тях, не знаят нищо.Казано простичко, живеем, изказвайки мнения и занимавайки се с неща, потресаващо чужди и далечни за нас – отделени от сетивата ни и чужди за живия ни опит, а самите себе си и важните си и наистина познати неща не забелязваме никак.И пак си казвам: Пишещият човек трябва да пише само това, което наистина е преживял и познал с живия си опит и с будното си съзнание.Ама нали – викат ми пак разни баналисти, - нали познаваш Елена Йончева? Нали си там, в София – виждал си я, говорил си с нея... Я вземи и кажи: какво мислиш за нея и за нейния случай?А аз се замислям за миг и отговарям: Мили хора, нима мислите, че е редно да се занимаваме с неща, които са минали покрай нас като бързи влакове покрай кирпичени гарички – за секунди, като в същото време изоставяме важните неща от истинския си живот?Ама ти ще отречеш цялата журналистика бе, чичко! – ще изреват някои.Ти - ще продължат те – не разбираш ли, че журналистиката е именно това: да пишеш обективно за неща, които си прочел и чул... и осмислил...?!Да, това е огромна тема – бих казал аз, – може би човек може все пак да има мнение и по събития, които не е преживял като непосредствен участник, но това не е ли именно основата на съвременното ни безумие? Все едно мъж и жена си седят един до друг, но вместо да си говорят за дома си и за децата си, вместо да се прегръщат или щипят закачливо, те са се вторачили в дисплеите на смартфоните си. Мъжът си пише с някаква филипинка, жената – с някакъв швед. С някакви Абстрактни и може би – несъществуващи хора!Да. Специалистът по данъчно дело от Цюрих каза: Занимават се с една журналистка, все едно „техните” безобразия не съществуват, все едно тия къде-къде по-големи безобразия не са се случвали.Аз се усмихнах. Не разбирах точно какво казва, явно имаше предвид безобразията на хората от властта. Но всичко това ми се стори толкова абстрактно, толкова далечно. Какви безобразия, Бога ми, нима човек може да направи наистина нещо Лошо? Та Той (човекът) е толкова малък!Струва ми се, казах си, че човек не може да направи нищо лошо... а само нещо глупаво. Нещо продиктувано от страх и обърканост. Та нали сме чисто и просто хора, тоест смъртни мравки, които се страхуват от смъртта?И затова вечно се суетим... и вечно се стремим - в една смешна и сбъркана суматоха – към неща, които от глупост сме решили, че ще ни избавят от тая проклета смърт?Някой бил отмъкнал не знам си какво, някой бил присвоил, някой бил измошеничествал... Боже, просто се вижда като на длан: страх от смъртта и глупост – смесени в едно. Буда би ме поправил: Това се нарича невежество.Но аз не съм толкова деликатен. Аз им викам Страх и Глупост.А аз съм в Цюрих, вчера Виктория Попова – българка от София, живяла цял красив живот в Цюрих (който също е сивкаво-красив) - получи награда за изкуство, която са получавали само големи писатели, художници и скулптори. Тя я получи за превод на мой роман. За изкуство на превода. Усмихвам се – как добре звучи и колко много означава това: изкуство на превода!А тази сутрин аз трябваше отново да стана журналист и да напиша нещо за далечни и обхванати от глупост и страх хора, които са присвоявали, мошеничествали или безобразничили. Защото „така се прави журналистика”. Какво излиза: пишеш за неща, които са възможно най-далече от тебе – за да не кажат хората, че си субективен и че пишеш за себе си – и вече си Истински журналист. (?!)Боже – та нима безразличието не е най-силното пристрастие? Та нима, ако пиша за Елена Йончева (която, между другото, ми харесва заради светлите ѝ очи), няма да пиша именно „пристрастно”? Заради пристрастието, наречено „въобще не ме интересува!”. Заради пристрастието, което носи досадата?!Ще пиша, ще ми е глупаво и досадно, ще казвам някакви неща, които са чисто и просто мисловни спекулации (примерно: Щом е така – значи е така) – и ще си въобразявам, че съм обективен журналист. Но мъката ми от това, Че Тези Неща Никак Всъщност Не Ме Интересуват, ще прозира във всеки ред, във всяка дума! Мъката от досадата от Чуждото. Когато пишеш и мислиш за неща, които не са Твои – няма как да не изпитваш досада. Някои самозаблудили се нещастници смятат, че това е чисто и просто „професионализъм”. Професионализъм – да не се занимаваш със себе си, а с другите. Нищо, че те въобще не те интересуват (защото, всъщност, те интересуват парите, които ще изкараш За Себе Си, пишейки за тия Чужди Хора!).А аз се прегърнах с всеки един човек – българин или швейцарец (а и един американец от Ню Джърси, а и един американец от Не Помня Къде) – от тези, които дойдоха да ме поздравят след четенето! Лични преживявания, лични неща.Но кого го интересуват личните ти преживявания?! – ще изреве някой „професионален журналист”. Хората се интересуват от нещата, които създават Историята!А аз кротко (имитирайки Буда), ще му отговоря: Всеки прави История! М-м-м не, не точно... Бих казал така: Всеки, който Осъзнава, че прави История – той Прави История!Виктория Попова беше възхитителна тая вечер – на четенето. Четеше с леко продран глас, беше изкарала грип, беше облечена с пуловерче и дънки като момиче, което отива да си вземе кофичка кисело мляко за обяд от магазина на ъгъла; първо четеше малко тихо, после усили и публиката се разшава. Публиката, казах си, и в Цюрих, и Навсякъде, е жив змей – шава и пъхти, помръдва и хрипти, подсмихва се и трополи, а понякога и заръкоплясква със стотиците си ръце. И това е мощно и истинско преживяване и ако има за какво да се пише – то е за това! За чувствата, които сме изпитали силно, непосредствено и лично в личния си опит в Света. За мислите, които са се родили в главите ни в тия секунди.Та нима и Елена Йончева не роди в главата ти мисли и чувства? Нима мислиш само за това, което е пред носа ти? – питат гневните „анти-аз-критици”. Обективистите.Не знам, не знам... - ще кажа аз. Струва ми се, че журналистиката... или поне тая, която тълкува и обобщава, и осмисля – трябва да се крепи на видяното, преживяното и дълбоко осъзнатото. Поне най-взискателната част от нея...Бих писал и за Доналд Тръмп... Но какво знам аз за него? Какво, освен досада, чувствам дълбоко в сърцето си, когато стане дума за него?Накрая на литературното събитие Виктория Попова даваше автографи заедно с мен – върху моите книги, които тя беше направила и свои... и също така – и немски книги; беше ги направила част от немския свят от думи. И аз се радвах, мислейки си, че тя сега може би се чувства „звездно”. Че сега са нейните „петнайсет минути слава” – по Анди Уорхол. И изпитвах ужасно рядкото чувство „съ-радост”. И по някакъв доста пошличък, но хайде – от мен да мине – професионалничък начин, си мислех: каква добра статия ще се получи - за „Българката, която спечели сърцата на швейцарците”. Но после с усмивка се поправях: Ще пиша не като журналист – не отчуждено и дистанцирано, през призмата на някаква глупашка „обективност” (каквато съществува само в главите на невежите), а ще пиша само за истинските неща. Тия, които преживявам – в разбъркания и красив, автентичен вид, в който се появяват в моето съзнание. Защото...Защото всеки един от нас... създава Историята... стига да осъзнава, че създава Историята!Ако утре срещна Тръмп и седнем да пием чай с коняк – ще ви опиша срещата ни. Задължително. Но е твърде малко вероятно. Защото аз не пия коняк.", "date": "2019.02.06", "title": "Калин Терзийски: Хубавият свят на осъзнатостта"}
{"url": "https://offnews.bg/sviat/rumania-shte-napravi-vsichko-vazmozhno-laura-kioveshi-da-ne-stane-evro-697035.html", "text": "Румънският министър на правосъдието Тудорел Тоадер обяви, че ще направи всичко по силите си, за да блокира кандидата за европейски главен прокурор от собствената си страна - Лаура Кьовеши, писа в. \"Гардиън\".В Румъния Кьовеши бе отстранена от поста ръководител на румънската Национална дирекция за борба с корупцията (DNA). По това време тя се бореше смело да премахне корупцията в една от най-корумпираните държави в ЕС, отбелязва британското издание и припомня, че тя проверяваше и премиера, настоящи и бивши министри, кметове и депутати.Беше уволнена именно по заповед на Тоадер през юли 2018 г., което провокира улични протести в Румъния.Сега тя е класирана на първо място в конкурса за главен прокурор на Европейската прокуратура след интервю пред жури от специалисти по право от Европейския съюз. Втори е французинът Жан-Франсоа Бонер, а на трето място - Андрес Ритер (Германия).Кьовеши може да оглави прокуратурата на ЕС по време на председателството на Румъния, след като в родината си бе отстранена от ключовия пост в спецпрокуратурата. Новият главен прокурор ще бъде избран от Европейския парламент и Европейския съвет чрез консенсус. Гласуването в ЕП и в Съвета е в края на февруари и в началото на март.Европейският главен прокурор има 7-годишен мандат, който не може да се подновява.Очаква се Европейската прокуратура да заработи от 2020 г. и да разследва и изправя пред съда извършителите на престъпления, които засягат финансовите интереси на ЕС, трансграничните случаи на корупция, пране на пари и данъчни измами, при които щетите са на стойност над 10 милиона евро.", "date": "2019.02.06", "title": "Румъния ще направи всичко възможно Лаура Кьовеши да не стане eвропейски главен прокурор"}
{"url": "https://offnews.bg/volejbol/otkazaha-bg-pasport-na-kubinski-volejbolist-697039.html", "text": "Кубинският център Робертланди Симон няма да играе за българския национален отбор. Трансферът му пропада, тъй като кандидатурата му за получаване на гражданство не е била одобрена, информира \"24 часа\".Комисията по издаване на български паспорти е преценила, че привличането на 31-годишният играч няма да има достатъчно голям ефект върху националния отбор.Тази година съотборникът на Цветан Соколов в Кучине Лубе ще навърши 32 години, а при спазване на всички процедури и изисквания той би играл за България най-рано след още 2 или дори 3 г.Идеята за натурализацията на 208-сантиметровия кубинец се появи в началото на миналото лято, след като самият той изрази желание да играе за нас и на Олимпийските игри през 2024 г.Той подаде необходимите документи и процедурата бе задвижена непосредствено преди световното първенство.", "date": "2019.02.06", "title": "Отказаха БГ паспорт на кубински волейболист"}
{"url": "https://offnews.bg/sviat/v-ada-ima-spetcialno-miasto-za-vas-tusk-izbuhna-sreshtu-privarzhenitc-697041.html", "text": "Посред все така трудните преговори за Брекзит и наближаващата дата на излизането на Великобритания от ЕС председателят на Европейския съвет Доналд Туск избухна словесно срещу привържениците на Брекзит.\"Има специално място в ада\" за \"тези, които рекламираха Брекзит, без дори да имат скица на план как да стане безопасно\", заяви той, пише Би Би Си.Туск направи мрачното си изявление след разговори с ирландския премиер Лео Варадкар в Брюксел. Най-критичната точка от преговорите остава границата с Ирландия. ЕС ще настоява за подкрепа от Ирландия за всяко споразумение с Великобритания за излизането от Съюза, с оглед запазването на мира. И въпреки това той и Вардакар са готови за \"възможно фиаско\" или Брекзит без сделка.Малко след гневното изказване на Туск то беше публикувано и в официалния му профил в Туитър:\"Знам, че все още има много хора във Великобритания и на нашия континент, както и в Ирландия, които искат преразглеждане на това решение. Винаги съм бил с вас с цялото си сърце. Но фактите са недвусмислени. В момента позицията на британския министър-председател и лидерите на опозицията изключват този въпрос. Днес няма политическа сила и няма ефективно лидерство в полза на оставането. Казвам това с неудоволствие, но не можете да спорите с фактите\", допълва той.Тереза Мей - която подкрепаше оставането на Великобритания в ЕС по време на референдума от 2016 г. - трябва да пристигне в Брюксел в четвъртък в опит да постигне промени в постигнатото споразумение с ЕС за оттеглянето, които, смята тя, биха помогнали за приемането на сделката от британския парламент. Това обаче е малко вероятно - през декември останалите 27 страни членки на ЕС решиха, че споразумението, което вече беше отхвърлено от парламента във Великобритания, \"не е отворено за предоговаряне\".", "date": "2019.02.06", "title": "В ада има специално място за вас! Туск избухна срещу привържениците на Брекзит"}
{"url": "https://offnews.bg/112/pet-zemetresenia-v-balgarskata-akvatoria-na-cherno-more-oshte-edno-697013.html", "text": "Пет земетресения в българската акватория на Черно море станаха тази сутрин. Още едно бе регистрирано в Република Северна Македония, близо до границата с България, показва автоматизираната система за сеизмични събития на Националния институт по геофизика, геодезия и география към БАН. Три от трусовете в морето регистрира и Европейският средиземноморски сеизмологичен център.Земетресенията в Черно море са с магнитуд между 2 и 2.4 по скалата на Рихтер. Станали са между 5:50 и 10:12 ч. днес. Първото е с епицентър 22 км от Созопол (с епицентър 2.9), второто - след около 50 минути - на 21 км от Несебър. 4 минути след него е регистриран още един трус със същия магнитуд 2.6, на 41 км от Созопол. Другите два са с магнитуд 2.4 и 2.1.Земетресението по границата е с магнитуд 3.1 според ЕССЦ/3.6 според БАН. Според БАН епицентърът е на българска територия, според ЕССЦ - на македонска, на 15 км северно от Ново Село. ", "date": "2019.02.06", "title": "Пет земетресения в българската акватория на Черно море, още едно - на границата с Македония"}
{"url": "https://offnews.bg/112/sofianetc-plati-nad-90-hil-leva-na-telefonen-izmamnik-poviarval-che-697037.html", "text": "71-годишен мъж е платил 91 540 лева на телефонни измамници, съобщи МВР.Софиянецът предал парите, а когато разбрал, че е излъган, се обадил в полицията.Разказал, че на 25 януари непознат звъннал на домашния му телефон, представил се за полицай и обяснил, че се провежда операция по залавяне на... телефонни измамници. Убедил човека, че са необходими пари и че помощта му е много важна.Мъжът събрал златните бижута в дома си и 91 540 лева. Сложил ги в плик и ги оставил до паднало дърво в близката градинка.Образувано е досъдебно производство. Извършителите се издирват, уверяват от полицията и отново напомнят: \"Не се доверявайте на обаждане от непознати! Не давайте пари, поискани по телефона! Свържете се с ваши близки, съобщете на тел. 112!\".", "date": "2019.02.06", "title": "Софиянец плати над 90 хил. лева на телефонен измамник: повярвал, че е полицай и гони... телефонни измамници"}
{"url": "https://offnews.bg/politika/siderov-zaplashi-simeonov-s-interesni-fotosi-697059.html", "text": "Драмата в \"Обединени патриоти\" продължава.Лидерът на НФСБ Валери Симеонов нарече \"парцал\" партийните медии на \"Атака\" в предаването на Георги Коритаров по телевизия \"Европа\". В отговор в партийния вестник \"Атака\" беше публикувана статия със заглавие \"Валери, ако не беше Волен и този \"парцал\", щеше да си останеш неизвестен бургаски кабелджия\". Статията е подписана от \"Екип \"пасквилчици\" на \"парцала\".В края ѝ пък се посочва \"Припомняме ви, г-н Симеонов, че разполагаме с известно количество интересни фотоси, ако случайно снимковият материал в \"парцала\" ви е малко.\"Вестникът посочва, че Сидеров е направил Симеонов политик и го е вкарал в парламента и в Министерския съвет.Лидерът на НФСБ обяви, че не иска да коментира статията.\"Абсурд е да коментирам малотиражката на партия \"Атака\". Недейте ме сваля на това ниво. Не ме обиждайте\", каза той в кулоарите на парламента.Преди две седмици трите партии в \"Обединени патриоти\" заговориха за разпад на коалицията след неуспешно начало на преговорите за общо явяване на евроизборите. ", "date": "2019.02.06", "title": "Сидеров заплаши Симеонов с 'интересни фотоси'"}
{"url": "https://offnews.bg/nashite-avtori/naliaganeto-na-bananite-696999.html", "text": "Над нас свети бялото бананово слънце над пустинята. Цялото от въглерод и от време на време с буци кислород. Топли ни, и ни прави щастливи.Още по-щастливи сме от битовата действителност. Някои я наричат престъпност, но нека погледнат слънцето, и с ръка върху сърцето (то се намира отдясно) да признаят, че действителността ни е престъпна, колкото слънцето е направено от банани.Нека се огледаме.В Ихтиман пак имало малко шамарче за бърза помощ. Ей така, докторята да се научат друг път да носят, а и да раздават нужните лекарства. Момент. Той бил фелдшер, а фелдшерът не е доктор. Значи може шамарче. До три шамара можем да го пишем дребно хулиганство.***До 500 лева пък можем да пишем маломерна кражба. Минималната работна заплата я вдигнаха, така, че и размерът на маломерната кражба се вдигна. Дори ако трябва да се краде от пенсионер е подходящо да събере 2-3 пенсии накуп и пак кражбата ще е маломерна.***Малко сексче с момиче по тъмно. Какво ти изнасилване? Та това е любов. Дори на 14 февруари се поощрява, защото такива неща дърпат икономиката. Днес секс, утре подарък, а може и вафла със сърчица да си купят.***Малка брадвичка в главата? По комшийски. Това може да мине за подстрижка. Странна работа е модата.***Продадено пеленаче от майка му? Защо не! В пазарна икономика живеем. Кой каквото има може да продава. Нали така?***Баща направил бебе на дъщеря си? Това се казва здраво обвързване в семейството.***Пребита бабичка инвалид? Не! Не е пребита. Не четете правилно фактите! Правена и е ре-ха-би-ли-та-ция! При това безплатна.***Незаконна барака в катун? Не е барака, а къща, и не е в катун, а в квартал. При това положение защо да е незаконна?***Откраднато електричество? Това не е електричество, а остатъчен ток! Ток, който не влиза в употреба и обикновено се изхвърля. Така че това може да се разглежда и като рециклиране на тока. Спасява се планетата по този начин.***Малко откраднати кокошки. Не е кражба, а намеса защото не се грижат за тях. Енимъл рескю, разбираш ли.***Малко откраднато желязо от решетките на пътя? Не е кражба, а превенция. Ако решетката е ръждясала някой може да се убоде и да хване тетанус.***ТЕЛК ама фалшив. Е то друг има ли?***Социално слаб с ланец за десет бона. Така де. Човек трябва да инвестира в нещо. Това се нарича висока финансова интелигентност.***Като казах интелигентност, та се сетих и ва Винету. Всъщност първо се сетих за Оруел, ама после изневиделица се появи Винету и го застреля в десетката със сребърната си пушка, да ме прощава Карл Май.***А сега бегайте да арестувате някой скейбордист, че с тези престъпници на глава не може да се излезе. А и трошат пътните настилки и заради тях NEEHUBAVO. После корупция имало… Дрън-дрън.И кажете, на фона на всичко това, какво значение има, че слънцето е направено от банани? Очаквам опозицията да вземе отношение какво би станало, ако слънцето беше направено от портокали.Но докато портокалите не дойдат на власт си налягайте бананите. Момент! Казах „налягате“, а не „сядайте“!", "date": "2019.02.06", "title": "Налягането на бананите"}
{"url": "https://offnews.bg/razsledvane/vsichki-na-frenskata-riviera-vie-plashtate-696998.html", "text": "Командировките отдавна са слабост на българската администрация. Примерите са много, но някои се открояват със своята „смелост“. Така почти целият Общински съвет на Севлиево се озова в скъп курорт на Френската Ривиера, без да има отговор на въпроса защо.В края на април 2018 г. двайсет и осем общинари от Севлиево са командировани до… Ница, Франция. Официалната цел: „за да обменят добри практики с представители на изпълнителната и на законодателната власт в Ница“. Делегацията включва 23 от всичко 29 общински съветници, четиримата зам.-кметове и секретаря на Общината. След завръщането им се разбира, че вместо до Ница, където са командировани, те са посетили малкия, но скъп и престижен курорт Рокбрюн-кап-Мартен и са имали само една работна среща, при това не с колегите си по ресорите, които представляват, а с един от зам.-кметовете на градчето.Рокбрюн-кап-Мартен е престижен курорт в Югоизточна Франция. Намира се на около 40 км от Ница и само на 6 км от Монако и Монте Карло. Красивите заливи наоколо са били любимо място за романтични почивки на английската кралица Виктория, на Коко Шанел, Грета Гарбо и Уинстън Чърчил, пише в туристическите каталози за курорта на Ривиерата. Населението е близо 13 хил. души.Севлиево пък е град в Централна Северна България, общински център на 34 населени места, по-голяма част пръснати в планински райони, някои почти напълно обезлюдени. Градът има силно развита промишленост и се слави с висок размер на чуждестранните инвестиции. Населението на общината е приблизително 35 хил. души.Между курорта на брега на Средиземно море и града, разположен по поречието на р. Росица, прилики няма. Затова е трудно да се открие смисъл в пътуването на 28 севлиевски избраници до Лазурния бряг. Освен ако не става дума за екскурзия.ЗАЩО ТОЧНО НИЦА?Около месец преди заминаването за Франция председателят на Общинския съвет Здравка Лалева моли колегите си да останат за закрито заседание. По-късно се разбира, че на него са обсъдени два варианта за пътешествие – до Барселона или Ница. Надделява желанието за Ница.Една седмица преди отпътуването на сайта на Община Севлиево се появява кратко съобщение, от което става ясно, че „в дните от 27 до 30 април 2018 г. представители на Общинския съвет и Община Севлиево ще обменят добри практики с представители на изпълнителната и на законодателната власт в Ница, Франция“, както и че „по време на планираните работни срещи домакините ще запознаят своите гости с организацията на дейностите и предоставянето на услуги на гражданите в Община Ница, правомощията на местния парламент и взаимодействието му с гражданите, бизнеса и администрацията“.От съобщението не се разбира защо и по какви критерии е избрана общината в Ница за обмен на опит с местната власт на Севлиево, но това не е важно, защото делегацията всъщност не е припарила до сградата на общинската администрация в курортния град. На 27 април т.г. от пресслужбата там информираха, че в програмата на кмета на Ница за този ден не е предвидена среща с гости от Севлиево. Среща не е планирана и за следващите два почивни дни. Така подробности около командировката на общинарите можеха да бъдат научени едва след завръщането им на 30 април.В деня на завръщането в България председателят Лалева каза по телефона, че групата е имала планирани две работни срещи, но е провела една и до последно не се е знаело в коя от общините на окръг Ница ще бъде. Срещата не била в Община Ница, както бе съобщено предварително и докъдето са командировани съветници и служители, защото в деня, в който пристигнали, там имало събитие на високо ниво и сградата била под засилена охрана. В този разговор Лалева обеща подробна информация за командировката в най-кратък срок.СНИМКА ЗА СПОМЕНОсем дни по-късно на страницата на Община Севлиево е публикувана и обещаната информация – текст от 17 реда, илюстриран с една обща снимка, от която отсъстват единият заместник-кмет и няколко от съветниците, включени в делегацията.Фотографията е направена пред сградата на общината в Рокбрюн-кап-Мартен, става ясно от справка с официалния сайт на френската община. Според краткия текст към нея делегацията е била посрещната и приветствана от първия заместник-кмет и заместник-председател на Общинския съвет Ришар Чокети, който е „представил дейностите на администрацията и местния парламент“, а сред основните акценти са били „услугите за гражданите, законотворчеството, развитието на туризма и сигурността на населението“. Защо обаче, ако срещата е била официална двустранна, на ниво общини, няма нито една снимка с Ришар Чокети?От сайта на Община Рокбрюн-кап-Мартен се разбира също, че Ришар Чокети е един от 32-мата общински съветници на общината и първи заместник на кмета. Работи в областта на водоподаването и канализацията. А от съобщението за пътуването разбираме, че представителите на местната власт в Севлиево не са имали смелостта да споделят, че там, откъдето идват, през половината от годината гражданите са на воден режим, а в част от селата на общината вода се подава веднъж седмично.Информацията след френската визита противоречи напълно на публикуваното преди нея. Според предварителното съобщение посещението в Ница трябваше да включва „планирани работни срещи“. В публикувания след пътуването текст е записано, че домакините са запознали гостите си с „културно-историческото наследство на региона, организацията на туристическите маршрути, тяхното поддържане, съхраняване и развитие на инфраструктурата в сферата на туризма“.В единствения публичен отчет има и забавни моменти. „Поддържането и подобряването на инфраструктурата е друг приоритет и в двете общини, за което бяха коментирани новите възможности по програма Eразъм +“, пише в съобщението. Вероятно авторът на съобщението единствен знае какво е общото между инфраструктурата и програмата за подкрепа на образованието, младежта и спорта в Европа.ИМЕНАТА НА КОМАНДИРОВАНИТЕ СА ТАЙНАДва месеца след завръщането от Франция имената на служителите и съветниците, включени в делегацията за „обмен на добри практики“, са строго пазена тайна. Това става ясно, след като от администрацията в Севлиево осигуриха по реда на Закона за достъп до обществена информация (ЗДОИ) достъп до отчетите на всеки от двайсет и осемте командировани, в чиито копия грижливо бяха заличили имената и длъжностите. Ето какво са правили по време на четиридневното пътуване севлиевските общинари, според собствените им отчети:„Взех участие в официална работна среща в община Рокрюн-кап-Мартен. По време на срещата бяха дискутирани въпроси, свързани с предоставяне услуги на гражданите, дейности на общинската администрация и законотворчество на местния парламент. Обменени бяха положителни практики в различни направления…“.Всичките 28 доклада започват по този начин. До запетайка съвпадат и изреченията по-долу, с които се обяснява, че обменът на практики е засегнал нормативните документи и дейности в администрацията, услуги за населението, реда и сигурността, поддържане и опазване на инфраструктурата, развитието на туризма.В края на всеки от докладите се уточнява, че пътуващият е получил сертификат за участие в осъществения обмен. От френска или от българска страна, не e ясно. Това обаче не е от значение, тъй като сертификатът е „за участие“, т.е. полагал се е на всеки. Както и дневните пари – за четирите дни „чужд опит“ на Лазурния бряг всеки от командированите е получил 140 евро, т.е. по 35 евро на ден. За самолетни билети, транспорт и хотелско настаняване местният бюджет е похарчил по 895 лв. на човек.КОЙ ЩЕ ВЪЗСТАНОВИ ПАРИТЕ?Наредбата за служебните командировки и специализациите в чужбина казва, че „служебни лица, които виновно не са изпълнили задълженията си по командировката, възстановяват неправомерно изразходваните средства в левове и във валута“. Според заповедите за командировки пътуването е по маршрут „Севлиево–София–Ница и обратно“ за срок от четири дни, два от които – 28 и 29 април, почивни. Вместо по този маршрут, командированите от кмета Иван Иванов са пътували до скъпия луксозен курорт Рокбрюн-кап-Мартен. Задграничните воаяжи на съветници в Севлиево не са прецедент. Във всеки мандат от последните години те си устройват поне по едно пътуване зад граница. В този мандат това е второто – първото отново бе до курортен град, Синая в Румъния. Когато не получаваха заплати, казваха, че екскурзиите са своеобразна компенсация за времето, което отделят за обществена работа. Откакто са на заплата, намират начин да облекат пътуванията в някаква форма. Общото между разходките в чужбина е, че целта им е мъглява, резултатите – също. Обединява ги и това, че независимо коя партия е на власт, екскурзиите се плащат от данъкоплатците в пълно съгласие между представителите на различните партии.ИЗТОЧНИЦИБ. ред. - Този текст е от \"Черна книга на правителственото разхищение в България 2018\", която се издава от Фондация за свободата \"Фридрих Науман\". Всички публикации в книгата са напълно свободни за препубликуване като идеята е да достигнат до възможно най-широк кръг читатели.", "date": "2019.02.06", "title": "Всички на Френската Ривиера. Вие плащате!"}
{"url": "https://offnews.bg/dw/kogato-balgaria-e-posrednichila-mezhdu-hitler-i-stalin-697000.html", "text": "Заради публикуването на изследването си „22 юни“, посветено на германското нападение срещу СССР, съветският историк Александър Некрич е принуден да емигрира в САЩ, а книгата му е конфискувана и унищожена. В нея, както и в обширната студия на израелския историк Габриел Городецки „Фаталната самозаблуда - Сталин и нападението на Германия срещу СССР“, са анализирани редица малко известни факти за ролята на България и нейната дипломация в опитите да бъде избегната Втората световна война. Оказва се, че редица факти около краткотрайния съюз между Хитлер и Сталин са документирани именно чрез дипломатическата и разузнавателната кореспонденция между София и българските посолства в Москва и Берлин. На 15 юни 1939 година именно българският пълномощен министър в Берлин Първан Драганов получава от секретаря в съветското посолство Астахов разгърнат вариант на предложението на Сталин и Молотов до Хитлер и Рибентроп за дружба между двете държави, оформено два месеца по-късно в известния пакт „Молотов-Рибентроп“.Посредническите мисии на СофияЕкспертът по българо-германските отношения в БАН доц. Владимир Златарски оценява нарасналата дипломатическа активност на България в края на 1930-те и началото на 1940-те най-вече като резултат от това, че страната е излязла от изолацията след поражението през Първата световна война. През 1938 година по молба на Великобритания Борис Трети активно участва в посредническа мисия за мирно решаване на кризата между Чехословакия и Германия. Година по-късно, през май 1939 година, на свой ред и Берлин търси българското посредничество, за да сондира при какви условия съветското ръководство би се съгласило на договореност с Германия.Москва приключва преговорите с Лондон и Париж за създаване на антихитлеристки съюз и два месеца по-късно сензационният пакт между нацисткия и болшевишкия режим вече е факт. Ученият обяснява участието на България в двете посреднически мисии с усилията на страната да получи подкрепа от всички велики сили в опитите да си върне по мирен начин Южна Добруджа. Некрич и Гордецки подробно се спират на плановете на Сталин да се възползва максимално от подкрепата за тази българска кауза и да придърпа София към съветската орбита на влияние.Как \"Българският въпрос\" скара Хитлер и СталинБългария използва противоречията между великите сили, за да си върне Южна Добруджа през септември 1940 година, отбелязват Некрич и Городецки. Опасенията на Хитлер, че София може да се огъне под натиска на Кремъл, го карат да притисне румънския диктатор Антонеску с цел да се форсират протаканите от Букурещ преговори със София по въпроса за Южна Добруджа. В същото време, след окупацията на Прибалтика и обширни части от Полша, Румъния и Финландия, Сталин и обкръжението му непрекъснато предявяват към германския си съюзник нови и нови претенции за разширяване на съветската сфера на влияние. По време на посещението си в Берлин на 12 и 13 ноември 1940 година Молотов изпълнява изричната инструкция на Сталин да настоява за решаването на „Българския въпрос“. Съветският емисар трябва се опита да убеди колегата си Рибентроп, че Русия и СССР винаги са получавали удари през Черно море, поради което България и Турция трябва да допуснат съветски военни бази на своя територия. До този момент Борис Трети държи на пълния български неутралитет в започналата война - София неколкократно отказва да се присъедини към оста Рим-Берлин-Токио. Историкът Владимир Златарски казва, че до дебаркирането на британски войски в Гърция в началото на 1941 година Хитлер се отнасял с разбиране към убедителните аргументи на цар Борис за българската позиция. Така че в Берлин Молотов получава мълчалив отказ и само ден след отпътуването му Хитлер представя пред генералитета детайлите на плана „Барбароса“.Десетина дни след берлинската среща генералният секретар на съветското външно министерство Аркадий Соболев съобщава, че отива в Букурещ. Вместо това прави изненадваща визита в София. Успоредно с този недопустим ход шефът на Коминтерна Георги Димитров също действа далеч отвъд рамките на общоприетото. От Москва Димитров предварително изпраща във филиала си в София носените от Соболев нови съветските претенции за привличането на България в съветската зона като компенсация за дадените от Хитлер гаранции на Румъния. Исканията са разпечатани на десетки хиляди пропагандни листовки, които комунистическите активисти разпространяват из цялата страна. В крайна сметка повечето министри от кабинета на Богдан Филов научават именно от тези листовки за съветската оферта, която Соболев се опитва да наложи по време на поверителните си срещи с царя, премиера и външния министър. Отговорите на събеседниците му са категорични - България остава неутрална и отхвърля съветските предложения за пакт за ненападение, защото не се чувства застрашена. Опасността страната да сподели съдбата на прибалтийските републики временно е избегната.Още един ключов сюжет с българско участиеЗаключените в Москва български архиви биха могли да хвърлят светлина и върху още един ключов сюжет с българско участие. През юли 1941 Сталин и Берия предлагат да отстъпят на Германия обширни територии, за да бъде спрян светкавичният напредък на германските войски към Москва, обяснява професорът от Пловдивския университет Людмил Спасов. За посредник отново е избрана България, чието посолство в Москва по време на войната представлява интересите на Германия в СССР. Българският посланик и съветски шпионин Иван Стаменов приема задачата, но шифрограмите на българското посолство, които се следят от съветското разузнаване, не дават основание за извода, че мисията е изпълнена, посочва Спасов.Б. ред. - Статията е от .", "date": "2019.02.06", "title": "Когато България е посредничила между Хитлер и Сталин"}
{"url": "https://offnews.bg/futbol/rajnov-se-prisaedini-kam-lagera-na-levski-v-kipar-697003.html", "text": "Първото зимно попълнение на Левски Мартин Райнов пристигна в лагера на тима. Националът подписа с 26-кратните шампиони на 5 февруари и хвана първия самолет в посока Кипър, за да може да бъде на разположение на новия си отбор максимално бързо. Халфът кацна в Ларнака след полунощ и час по-късно вече беше в Агия Напа.Досегашният капитан на Берое бе видимо изморен от тежкия ден и веднага се прибра да почива. Тази сутрин Райнов ще проведе първо занимание със синия екип. Очаква се Райнов да дебютира срещу Чукарички на 8 февруари.", "date": "2019.02.06", "title": "Райнов се присъедини към лагера на Левски в Кипър"}
{"url": "https://offnews.bg/sviat/rechta-na-tramp-amerika-nikoga-niama-da-bade-sotcialisticheska-697001.html", "text": "Американският президент Доналд Тръмп индиректно разкритикува Демократическата партия, че иска да въведе социализъм в САЩ по време на втората си годишна реч \"За състоянието на съюза\".Америка никога няма да бъде социалистическа страна, каза силният човек в Белия дом, критикувайки призивите на демократите за повече социална политика.Като цяло обаче посланието на американският президент бе към единство.\"Дневният ред, който ще представя тази вечер, не е републиканска програма или тезисите на демократите. Това е дневният ред на американския народ. Ние сме една нация и имаме своя мечта. Победата не е за една партия, а за американската нация\", каза Тръмп.Той подчерта, че през ХХ-ти век Америка е спасила свободата, трансформирала науката и предефинирала стандарта на живот на средната класа за целия свят. Сега страната трябвало смело да влезе в следващата глава на \"това велико американско приключение и да създаде нов стандарт на живот за XXI-ви век\".Заедно можем да прекъснем десетилетията на политически застой. Можем да преодолеем старите разделения, да излекуваме старите рани, да изградим нови коалиции, да изградим нови решения и да отключим необикновеното обещание за бъдещето на Америка. Решението е да направим, посочи американският президент.Нашият съюз е силен, заяви Доналд Тръмп, думите му отново бяха посрещнати с одобрение от залата.Трябва да отхвърлим политиката на отмъщение, съпротива и възмездие и да приемем безграничния потенциал на сътрудничество, компромис и общото благо.По време на речта си пред двете камари на американския конгрес той отдаде почит на трима ветерани от десанта в Нормандия и на Бъз Одрин, който отнесе американския флаг на Луната. Тръмп почете и ветерани-освободители от концентрационния лагер \"Дахау\".Президентът на пропусна да спомене за успехите срещу Ислямска държава в Близкия изток. Преговорите с талибаните ще ни позволят да намалим своето военно присъствие в Афганистан, отбеляза Тръмп.За пореден път американският президент поиска от съюзниците на САЩ в НАТО да поемат своята част от разходите за отбрана.Съединените щати са насочили всички усилия за създаване на нова система за противоракетна отбрана, заяви президентът.Според него армията и икономиката на САЩ предизвиквали завист по света.Тръмп отново подчерта необходимостта от стена по границата с Мексико и мерки срещу незаконната имиграция.Президентът на САЩ Доналд Тръмп произнесе втората си годишна реч \"За състоянието на съюза\" пред двете камари на американския Конгрес. Първоначално тя бе насрочена за 29 януари, но заради частичната парализа на федералните институции, тя беше отложена до намирането на изход от тази криза.Тръмп говори на общо заседание на двете камари на Конгреса в момент, когато рейтингът му спада и няколко месеца след загубите, понесени от републиканците на междинните парламентарни избори през ноември. По традиция произнасянето на речта \"За състоянието на съюза\" протича при засилени мерки за сигурност, защото в залата на Конгреса е целият управляващ елит - президентът, конгресмените и сенаторите, министрите, военните командири, водещи дипломати, съдии от Върховния съд. Така че събитието отваря доста работа на службите за сигурност и конкретно на Сикрет сървис.В деня на произнасяне на речта на необявено място се създава оперативен център, в който представители на правоприлагащите органи наблюдават социалните медии, трафика и евентуални протести, следят дронове и самолети и съобщават за потенциални заплахи за сигурността на агентите, разположени на място. Улиците около Конгреса са отцепени и обезопасени, а площадът пред сградата е затворен. Метростанциите се проверяват, снайперисти са разположи по покривите, има екипи с кучета, откриващи бомби, цивилни агенти и полицейски патрули. Конгресната зала се претърсва за експлозиви.След като речта на Тръмп приключи, ще последва отговор от неговите опоненти от Демократическата партия. Отговорът ще бъде произнесен от Стейси Ейбрамс, изгряваща звезда на Демократическата партия, предаде Франс прес.Четиридесет и пет годишната Ейбрамс беше кандидат за губернатор на щата Джорджия. В миналото тя беше депутат в щатския Конгрес на Джорджия, но сега не заема изборна длъжност. Това е необичайно за онзи, който произнася отговора на опонентите на президента, отбелязва Франс прес.Отговорът на партията в опозиция на президента е традиция, която се спазва от половин век. През 2016 г. Ники Хейли, която по онова време беше губернатор на Южна Каролина, произнесе републиканския отговор на последното слово \"За състоянието на съюза\" на демократа Барак Обама. По-късно Тръмп я назначи за посланик на САЩ в ООН, но тя се оттегли миналата година от този пост.", "date": "2019.02.06", "title": "Речта на Тръмп: Америка никога няма да бъде социалистическа"}
{"url": "https://offnews.bg/politika/ninova-zaplashi-tcvetanov-i-borisov-sas-sad-ot-gerb-%d1%9d-kazaha-da-zapo-697007.html", "text": "Лидерът на БСП Корнелия Нинова заяви, че веднъж щом от партията встъпят на власт, държавата ще заведе регресни искове срещу длъжностни лица, сред които Цветан Цветанов и Бойко Борисов, за пари, които държавата е платила по дела в Страсбург за нарушение на правата на човека.\"Ще заведем дела за това, заради което вие платихте, а те безнаказано продължават да рушат основите на правовата държава, основите на Конституцията и стабилността на обществените отношения в България\", обърна се към българските граждани Нинова. Повод за изявлението бе годишният доклад на правосъдното министерство по изпълнението на решенията на Европейския съд по правата на човека по дела срещу държавата. Според Нинова докладът показва, че представители на властта отнемат правата на хората и ги карат самите те да плащат за това.\"Вие си плащате за това. Защото след като ви отнемат правата и ни осъдят в Страсбург, всеки един от вас плаща това обезщетение - и този с минималната, и този със средната заплата, и този който живее под прага на бедността\", заяви Нинова.По нейни думи в закона пише, че който е причинил тази вреда чрез незаконосъобразни действия, трябва да носи отговорност като плати от джоба си. На практика обаче това не се случва, заяви Нинова и призова законът да се спазва.\"Когато един политик или държавен служител погази вашите права, но знае, че ще трябва да си плати от джоба, ще се замисли дали да го направи\", допълни Нинова. Тя още призова министър-председателят Бойко Борисов да заведе регресен иск срещу себе си.\"Кога ще заведете дело срещу Бойко Борисов заради това, че заради него бяхме осъдени по едно дело за 55 хил. евро? Или кога Борисов ще заведе дело срещу Цветанов за 120 хиляди евро?\", обърна се Нинова към премиера.На трибуната след нея излезе председателят на правната комисия и депутат от ГЕРБ Данаил Кирилов, който отговори, че Нинова първо трябва да се залови със собствените си дела.\"Когато осъдите себе си за \"Техноимпекс\", тогава питайте Борисов кога ще съди себе си. Когато осъдите Овчаров за \"Белене\", тогава питайте Борисов за Цветанов\", заяви Кирилов.В отговор Нинова заяви, че според Закона за държавния служител процедурата трябва да бъде започната от финансовият министър. Тя призова Владислав Горанов да заведе иск по указание на Министерския съвет и Борисов.\"Аз неслучайно поемам ангажимент, че тези искове ще бъдат заведени независимо за кой период се отнасят, за кои политици, които са нарушили човешките права и са осъдени в Страсбург\", допълни тя. След това остри реплики размениха депутатът от ГЕРБ Спас Гърневски и социалистът Александър Паунов, което предизвика Гърневски да изрецитира стихотворение, посветено на 49-ия конгрес на БСП: В резултат на това депутатът от БСП Явор Божанков заяви, че явно \"троловете от виртуалното пространство\" са дошли и в парламента. Той призова председателя на Народното събрание, Цвета Караянчева, да не дава платформа на подобни изявления.\"Доказахме, че троловете са сред нас. Моля Ви, когато видите трол на тази трибуна, отнемете му думата\", призова той.Думата накрая взе заместник-министърът на правосъдието Николай Проданов, който изяви задоволство от факта, че сме на 15-то място в ЕС по висящи жалби, подчертавайки че жалбите всъщност намаляват.Той окачестви дебата като \"чисто политически разговор върху документ, който има юридически характер и точно определени рамки\". Според него причината за това са наближаващите избори.", "date": "2019.02.06", "title": "Нинова заплаши Цветанов и Борисов със съд, от ГЕРБ ѝ казаха да започне от себе си"}
{"url": "https://offnews.bg/tenis/balgarskoto-uchastie-na-sofia-open-na-6-fevruari-697005.html", "text": "Превръщащият се в любимец на публиката на Sofia Open Александър Лазаров ще излезе за третия си мач на турнира в ранния следобед днес. Макар да започна надпреварата без АТР-ранкинг, той преодоля квалификациите, елиминирайки двама играчи от Топ 150 на света.Препятствието пред Лазаров в първия кръг е доста сериозно. Той ще се изправи срещу един от фаворитите в турнира -Фернандо Вердаско, който се представи доста добре на Аустрелиън Оупън. Испанецът пристигна първи в София, за да се подготви за участието си, което показва само колко отговорно приема турнира.Двамата ще спорят на централния корт във втория мач от програмата за деня. Преди тях ще се срещнат миналогодишният победител Мирза Башич и словакът Мартин Клижан, който също направи силен рейд тук.Освен Лазаров българското участие днес включва и срещата на двойки между Димитър Кузманов/Адриан Андреев и Робин Хаасе/Матве Миделкооп. Те ще излязат на корта веднага след двубоя на Александър Лазаров и Фернандо Вердаско.След мачовете на българските тенисисти, на Централния корт предстоят и гвоздеите в програмата за сряда. Първият победител в София Роберто Баутиста-Агут ще се изправи срещу \"палача\" на Адриан Андреев на сингъл Матю Ебдън, с които започва вторият кръг, последван от мача, противопоставящ лидера в схемата Карен Хачанов и италианеца Матео Беретини.Ето и програмата за четвъртия ден на Sofia Open:Програма за 6 февруариЦентрален корт, начало 12:00Мирза Башич (БиХ) - Мартин Клижан (Слвк)Александър Лазаров (Бъл) - [6] Фернандо Вердаско (Исп)Aдриан Андреев (Бъл) / Димитър Кузманов (Бъл) - [4] Робин Хаасе (Хол) / Матве Миделкооп (Хол)Не преди 18:00[4] Роберто Баутиста Агут (Исп) - Матю Ебдън (Авл)[1] Kарен Хачанов (Рус) - Матео Беретини (Ит)Корт 1, начало 12.00Ласло Джере (Сър) - Михаил Кукушкин (Каз)Мартон Фучович (Унг) - [8] Андреас Сепи (Ит)[3] Рохан Бопана (Инд) / Дивидж Шаран (Инд) - Мате Павич (Хър) / Ненад Зимонич (Сър)Никола Мектич (Хър) / Юрген Мелцер (Ав) - Сантяго Гонсалес (Мек) / Айсам-ул-Хак Куреши (Пак)Джеван Недунчезиян (Инд) / Пурав Раджа (Инд) - Робърт Галоуей (САЩ) / Натаниел Лемънс (САЩ)", "date": "2019.02.06", "title": "Българското участие на Sofia Open на 6 февруари"}
{"url": "https://offnews.bg/sviat/sled-11-g-otlagane-protokolat-za-chlenstvo-na-makedonia-v-nato-shte-697011.html", "text": "След 11-годишно отлагане днес в Брюксел ще бъде подписан протоколът за присъединяване на Македония към НАТО.Процедурата се забави, след като през 2008 г. Гърция блокира присъединяването заради спора с името. Решаването му дойде след преименуването на страната, предшествано от дълги спорове и съпроводено с протести в Гърция и вот на недоверие към премиера.Македонският премиер Зоран Заев и гръцкият му колега Алексис Ципрас постигнаха споразумение за решение на стария им спор за името на Македония на 12 юни 2018 г. и така Бивша югославска република Македония (БЮРМ) бе преименувана на Република Северна Македония.България призна Република Северна Македония още същия ден, но постави условие пред страната. В позицията на Министерството на външните работи на България се казва:\"Република България е признала Република Македония с конституционното ѝ име още януари 1992 г. и новото име Република Северна Македония не следва да бъде интерпретирано като основание за евентуална промяна на съществуващите граници или претенции към съседите относно език, култура, история и идентичност. МВнР ще настоява нашите две съседни, партньорски и приятелски държави да дадат гаранции, че в договора помежду им тези два принципа ще бъдат недвусмислено заявени и потвърдени\".Протоколът днес ще бъде подписан от външния министър Никола Димитров и от постоянните представители на 29-те държави членки на Алианса.", "date": "2019.02.06", "title": "След 11 г. отлагане: протоколът за членство на Македония в НАТО ще бъде подписан днес"}
{"url": "https://offnews.bg/obshtestvo/v-denia-na-sv-fotij-imen-den-praznuvat-vsichki-sas-svetlina-v-imeto-s-696966.html", "text": "Православната църква почита днес паметта на Св. Фотий. Имен ден празнуват Пламен, Пламена, Огнян, Огняна, Светлин, Светльо, Светла и Светлана. Името е от старогръцки произход и означава \"светлина\".Св. Фотий е цариградски патриарх, който се борил за чистотата на християнската вяра. Той е свързан с българската история, защото именно патриарх Фотий убеждава Константин Философ да проповядва християнството сред славяните.Фотий пише изключително ценен исторически документ - обширно послание върху християнската вяра и живот, адресирано до българския цар Борис І.Умира в заточение на 6 февруари 891 година.", "date": "2019.02.06", "title": "В деня на Св. Фотий имен ден празнуват всички със светлина в името си"}
{"url": "https://offnews.bg/obshtestvo/maia-manolova-toplofikatcia-sadi-hiliadi-za-zadalzhenia-za-zhalti-sto-697008.html", "text": "\"Топлофикация София\" води хиляди дела за задължения от стотинки - под 10 лева, заяви в интервю за  националният омбудсман Мая Манолова.По думите на обществения посредник целта е не прибиране на дребните задължения, а да се съберат допълнителни суми от юрисконсулти. Манолова цитира данни, според които по този начин през 2015 г. са събрани 15 милиона лева, като \"Топлофикация\" е платила огромни суми на адвокатски кантори. Тя сравни дружеството с ДАНС, тъй като три години не дава информация.Според нея има съмнения за \"чадър\" над \"Топлофикация София\" не само от Столичната община, но и от всички институции.", "date": "2019.02.06", "title": "Мая Манолова: Топлофикация съди хиляди за задължения за жълти стотинки"}
{"url": "https://offnews.bg/obshtestvo/bazarat-na-sotcialnite-predpriatia-kogato-malkoto-e-mnogo-a-horat-697038.html", "text": "\"Малкото е много“ е името на тазгодишния Базар на социалните предприятия, организиран от Български център за нестопанско право (БЦНП). Той се провежда за четвърти пореден път и негов домакин ще бъде \"Сердика Център\" на 16 и 17 февруари.Тринадесет граждански организации, обединени от веруюто, че бизнесът и благотворителността не само могат, но и трябва да бъдат едно цяло, с гордост ще изложат своите творби.Ръчно изработени картички, свещи, сувенири, бижута, шалове, одеяла, чанти и аксесоари, ароматен чай и чисти, фермерски продукти, керамика и дърворезба са част от творенията, които ще могат да се купят на базара. Висококачествените продукти гарантират привилегията на купувачите да пазаруват не само с кауза, но и с грижа за себе си и природата.За всеки пълнолетен човек да работи е едно от най-естествените и достъпни възможности в живота. Не е така обаче за младежите и възрастните с увреждания или интелектуални затруднения, както и за техните семейства.Дори малката възможност да работят и да творят им дава наистина много – вяра и смисъл, надежда и удовлетворение.Шест от организациите, участващи в базара, имат за своя кауза не просто да подкрепят хора с увреждания, но и да ги овластят да управляват сами собствения си живот. Вижте каузите и мотивите им да участват в Базара: Сдружение „Закрила-Ловеч“ – Мисията на сдружението е да работи за постигане на достоен и независим живот на лицата с интелектуални и физически затруднения и техните семейства. Да обединява родителите, роднините и приятелите на лицата с умствени и физически затруднения и да представя и защитава техните интереси.Сдружение за подкрепа на лица с умствени затруднения Ателие \"Версия Уникат\" осигурява подкрепа за лица с интелектуални затруднения под мотото \"Мечти без бариери!\"Сдружение „Паралелен свят“ оказва подкрепа на хората с различна степен на увреждане при интеграцията им в обществения живот; съдейства за улесняване достъпа до образование, обучение и трудова реализация на хората с увреждания; работи за ефективно упражняване на правата на децата и възрастните с увреждания.И АЗ МОГА / I CAN TOO запознава обществото с проблемите на деца със специални нужди и техните семейства и подобрява качеството им на живот. Визията на фондацията е, че децата със специални нужди да получават подкрепата на обществото и да бъдат ценени като негови равноправни членове.Фондация „Светът на Мария“ подкрепя лица с интелектуални затруднения за включване на пазара на труда, като осигурява стимулираща среда, смисъл и радост от техните занимания и удовлетворение от постигнатото. Основният проблем пред хората с интелектуални затруднения е, че нямат условия да развиват своите способности и да постигат смислени резултати със собствени усилия.Карин дом е организация, която повече от 22 години работи за по-доброто бъдеще на децата със специални потребности. Създадена от известния дипломат и филантроп Иван Станчов, Карин дом започва своята дейност във време, когато децата сувреждания са били скрити от обществото и настанявани в институции.Една голяма част от хората, макар в добро здраве и пълноценни умения, също не намират с лекота своята не само мечтана, но каквато и да е работа. За тези уязвими групи, възможността да получат достъп до образование, квалификация и работа често пъти е животоспасяваща.Малкото е много не само за тях, но и за организациите, които ги подкрепят:Ателие \"Конкордия\" е едно от социалните предприятия на фондация \"Конкордия България\", чрез което се дава възможност за трудова реализация на младежи от уязвими групи със затруднен достъп до пазара на труда.Фондация „Национален алианс за работа с доброволци” подкрепя жени с нисък социален статус от уязвими групи да получат шанс за обучение и реализация на трудовия пазар чрез придобиване на професионални и трудово-социални умения по шивачество. За последните 4 години социалното предприятие на НАРД е дало шанс за трайна трудова интеграция на над 50 жени без образование и трудов стаж, останали без надежда, че ще могат да си намерят работа някога и ще могат да издържат децата си.Сдружение ИДЕА – Социалната чайна дава първа работа и менторска подкрепа на младежи, израснали без родители.Не по-малко нужда от подкрепа, вдъхновение и увереност има и талантът. В бурното си ежедневие невинаги успяваме да помогнем на децата ни да следват смело дарбите си и да ги усъвършенстват. За радост съществуват организации като Център АЛОС, който подкрепя ученици от художествени училища в ателиета по керамика и дърворезба, като им помага да достигнат до първите си меценати и реализира произведенията им на пазара.И не на последно място са организациите, които със завиден ентусиазъм се борят за опазване на животните и природата. И най-малкото направено от тях, ще се превърне в много за нас и поколенията след нас:Българското дружество за защита на птиците работи за опазване на дивите птици, важните за тях места и местообитания, както и за биоразнообразието като цяло, като по този начин допринася за устойчивото ползване на природните ресурси и благосъстоянието на хората.WWF България - WWF е най-голямата международна организация, опазваща дивата природа и околната среда. В България работим активно по опазване на крайречни и вековни гори, застрашени видове, водми местообитания и климатични промени.Българска фондация Биоразнообразие - „Природа в кутия“ с продукти от малки ферми в Западна Стара планина - представителен подарък, който „разказва“ чрез храната за съхранените традиции и опазената природа.На 16 и 17 февруари имате възможност да окажете своята „малка“ подкрепа за тези много смели и много мечтаещи хора, събрани на едно място от желанието да украсяват своя и живота на другите с труда си. Вложили са много труд, много търпение и много вяра дори и в най-малкия продукт, който ще донесат на Базара. Те вече са повярвали в своите способности и сила, остава и ние да повярваме в тях. В замяна – всеки закупен подарък ще ни зарадва с прецизното си качество, вложените обич и топлина и ще ни направи поне малко по-извисени, защото „няма по-висок от този, който се е навел да помогне“.", "date": "2019.02.06", "title": "Базарът на социалните предприятия – когато малкото е много, а хората се извисяват"}
{"url": "https://offnews.bg/politika/nad-polovinata-psihiatrii-u-nas-sa-v-kritichno-sastoianie-697045.html", "text": "Половината от психиатричните болници са в критично състояние. Това съобщи здравният министър Кирил Ананиев след заседанието на Министерския съвет. „Днес представих пред членовете на правителството доклад за състоянието на психиатричната помощ у нас и разчет за необходимите средства за ремонт и оборудване на 12-те държавни психиатрични болници, 12-те центрове за психично здраве и 22 психиатрични отделения, разкрити към лечебни заведения за болнична помощ. Анализът показва, че над 50% от структурите за оказване на психиатрична помощ са в критично състояние. Имам подкрепата на правителството спешно да бъдат предприети мерки за подобряване на техническото им състояние\", обяви министърът. Приоритетно ще се работи по обявяването на обществените поръчки за ремонти и оборудване на психиатричните структури, като за целта ще бъдат необходими над 10 млн. лв. Успоредно с това министерството ще подготви проект на Решение на Министерски съвет, с който да бъде отпуснат необходимият финансов ресурс, стана ясно от думите на Ананиев.Ще се търси място за преместване на психиатричното отделение в МБАЛ – Търговище и „Център за психично здраве – София\", тъй като инвестицията в ремонтни дейности е нерентабилна в тези случаи. В министерството вече е създадена работна група, която ще прегледа сградите, собственост на ведомството, и ще предложи варианти за управлението им. „Паралелно с това, позовавайки се на добрите европейски практики и отправените препоръки, работим по визията как точно трябва да изглежда и да функционира психиатричната помощ в страната, така че да е в услуга на хората, нуждаещи се от адекватно медицинско обслужване\", посочи Ананиев.", "date": "2019.02.06", "title": "Над половината психиатрии у нас са в критично състояние"}
{"url": "https://offnews.bg/zimni/rado-iankov-otpadna-v-1-4-finalite-na-svetovnoto-696997.html", "text": "Най-добрият ни сноубордист Радо Янков се завърна в топ 8 на света. Носителят на Световната купа за 2016-а зае седмо място в паралелния слалом на световното първенство в Парк Сити.На последното световно Радо завърши четвърти в паралелния гигантски слалом и шести в паралелния слалом, като това бяха най-добрите му класирания в кариерата.В квалификациите Янков зае девето място. На осминафинал той победи Жан Кошир (Словения). След това на четвъртфинала асът ни водеше през цялото време на легендата Роналд Фишналер, но италианецът успя да измъкне победата с аванс от 0,33 секунди.В големия финал Фишналер загуби от Дмитри Логинов (Русия). За 19-годишният сноубордист това е второ поредно злато в Парк Сити, след като триумфира и в паралелния гигантски слалом вчера.", "date": "2019.02.06", "title": "Радо Янков отпадна в 1/4-финалите на световното"}
{"url": "https://offnews.bg/obshtestvo/vodata-spira-na-5-mesta-v-sofia-dnes-696931.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Монтаж на спирателен кран до бл. 305 в жк. „Дружба“ 2 налага спиране на водоподаването от 09:00 до 17:00 часа на бл. 309, бл. 310Б, бл. 311, бл. 311А, бл. 312. Реконструкция на уличен водопровод на ул. „Стефан Караджа“ в Център налага спиране на водоподаването от 09:00 до 21:00 часа на ул. „Стефан Караджа“ от ул. „Георги С. Раковски“ до ул. „Дякон Игнатий“ и ул. „Дякон Игнатий“ от ул. „Граф Игнатиев“ до ул. „Ген. Гурко“. Пресвързване на сградно водопроводно отклонение на ул. „Гергьовче“ в кв. „Драгалевци“ налага спиране на водоподаването от 09:00 до 21:00 часа на ул. „Ненко Балкански“, ул. „Гергьовче“, ул. „Крушева градина“. Подмяна на спирателни кранове на ул. „Новачки“ в кв. „Бенковски“ налага спиране на водоподаването от 09:30 до 18:00 часа на ул. „Календерска“ от ул. \"Поп Георги Величков\" до ул. \"Новачки\", ул. \"Новачки\" от бул. \"Лазар Михайлов\" до ул. \"Логачка\".Заради монтаж на спирателен кран ул. „Ст. Л. Костов“ в Промишлена зона „Хладилника“, се налага спиране на водоподаването от 09:30 до 18:30 часа на ул. „Ст. Л. Костов“, бензиностанция „Петрол“. ", "date": "2019.02.06", "title": "Водата спира на 5 места в София днес"}
{"url": "https://offnews.bg/sviat/katolicheski-sveshtenitci-sa-prevrashtali-monahini-v-seks-robini-priz-697017.html", "text": "Католически свещеници и епископи са насилвали сексуално монахини, а в един от случаите те са били държани като робини за секс, призна папа Франциск, пише Би Би си.Предшественикът му - папа Бенедикт - е бил принуден за затвори цяла монашеска общност, защото монахините там били насилвани от свещеници.Смята се, че това е първият път, когато папа Франциск признава за извършено сексуално насилие от свещеници.Главата на Католическата църква призна, че църквата се опитва да се справи с проблема, но той \"все още продължава\".Той направи коментара си във вторник пред репортери по време на историческата си обиколка в Близкия изток.Сексуалната злоупотреба с монахини е постоянен проблем, но се случва основно в \"определени конгрегации, предимно нови\".Само преди няколко дни женското списание на Ватикана Women Church World осъди насилието над монахини и написа, че в някои случаи те са принуждавани да абортират децата на свещениците. Католическата църква забранява абортите.", "date": "2019.02.06", "title": "Католически свещеници са превръщали монахини в секс робини, призна папата"}
{"url": "https://offnews.bg/temida/evgenia-baneva-mozhe-da-se-kandidatira-za-evrodeputat-no-tova-ne-gara-697016.html", "text": "Обвиняемата за пране на пари Евгения Банева може да се кандидатира за евродепут от килията, но това не ѝ гарантира излизане от ареста. Това обясниха адвокат Марин Марковски и бившият зам.-председател на ЦИК проф. Михаил Константинов по Нова тв. Инициативен граждански комитет  кандидатурата на Евгения Златева Банева за участие в изборите за Европейски парламент, оповести преди дни съпругът ѝ Николай Банев, задържан заедно с нея, във Фейсбук.Няма пречка Банева да се кандидатира за евродепутат от ареста, но от това не следва да бъде освободена, тъй като се е кандидатирала, след като вече е била привлечена като обвиняема, обясни Марковски.Той сподели още, че не е ясно как бизнесдамата ще води кампанията си зад решетките. Законът обаче позволявал за тази цел да ѝ бъдат предоставени компютър и телефон, които да се използват под строг контрол. Банева е участвала в евроизборите и през 2014 г. Но аз съм скептичен за независимите кандидати”, коментира проф. Константинов.", "date": "2019.02.06", "title": "Евгения Банева може да се кандидатира за евродепутат, но това не гарантира излизане от ареста"}
{"url": "https://offnews.bg/futbol/barselona-real-madrid-koj-shte-udari-prav-697015.html", "text": "Грандовете на световния футбол Барселона и Реал Мадрид излизат в първи сблъсък от 1/2-финалите за Купата на краля. Дуелът ще се проведе на \"Камп Ноу\", който освен тежестта на турнира ще покаже и каква е формата на двата отбора преди заключителните месеци за сезона.Голямата въпросителна пред старши-треньора на Барса, Ернесто Валверде е състоянието на звездата Лионел Меси. Аржентинецът получи удар в бедрото в последния мач срещу Валенсия и не е ясно дали ще бъде на терена за първото Ел Класико на 2019 година. През октомври Меси пропусна мача с Реал Мадрид от Ла Лига, а Барса унижи съперника си с 5:1, което се оказа последен мач начело на  \"белия балет\" за Юлен Лопетеги. В случай че десятката на \"Блаугранас\" не е в състояние да започне срещата Валверде най-вероятно ще включи още един халф в стартовите 11.Контузията на Силесен ще позволи на Марк-Андре тер Стеген да застане между гредите, но нищо друго в избора на Валверде не е ясно предвид тежката визита на Билбао в неделя.От своя страна \"белите\" лека-полека влизат в ритъм, натрупвайки четири поредни победи. Карим Бензема е \"под пара\", а младият Винисиус Жуниор играе все по-уверено и затвърди мястото си в тима на Сантиаго Солари. Единственият ребус пред аржентинския наставник е дали да заложи на Гарет Бейл или Лукас Васкес. Опитът на Каземиро също му дава предимство в битката за титулярно място с Маркос Йоренте. Любопитно е да видим дали Солари отново ще разчита на Серхио Регилон вместо на Марсело на поста ляв бек.Кой ще нанесе първия удар в \"Класико\" номер 1 за следващите 25 дни ще разберем тази вечер в 22:00.", "date": "2019.02.06", "title": "Барселона - Реал Мадрид: Кой ще удари пръв?"}
{"url": "https://offnews.bg/obshtestvo/balgari-moliat-makarov-za-proshka-izbavihte-ni-ot-robstvo-mozhe-li-d-697010.html", "text": "Посланикът на Русия в София Анатолий Макаров ще отговаря на въпроси на български граждани по повод Деня на дипломатическия работник, който в Москва се отбелязва на 10 февруари. Това обявиха от мисията в публикация на фейсбук страницата си. Ето и целият пост:За броени часове след публикуването на анонса, под него заваляха стотици питания към Макаров. Конкретните питания са малко на брой. Те са основно за това кога ще отпаднат визите за Русия, за това кога Москва ще ни върне заграбените архиви и злато след Втората световна война, а също и как може да се получи руско гражданство.Повечето от изразените позиции са крайно поляризирани.OFFNews направи подборка на мненията под публикацията на руското посолство.Ето някои от тях:Nikolay Marinchev Кога ще отпаднат визите за българи посещаващи Русия?Борислав Димитров Има ли възможност за валутен борд с рублата при евентуално напускане на ЕС?Под този въпрос има няколко забавни коментара на други потребители:Boyan Pavlov Само с венецуелския боливар и George Mihov Борислав Димитров Абхазия и нагорни карабах вече жънат успехи със Съветския валутен борд. Не изоставяйте - емигрирайте там!Dilyana Vasileva Уважаеми г-н Макаров, кога Русия ще измести геноцидното американско влияние от последните 30 години на Балканите. Считате ли, че имаме шанс некадърници и престъпници като Борисов да отидат където им е мястото, а именно в лудница със строг режим като в Царев брод Шуменско.Алина Недева Г-н Посланик, България изживява много трудни моменти, помогнахте да се избавим от турско робство, не може ли да ни помогнете да се избавим и от робството на ГЕРБ, САЩ и ЕС...знам, че не можетеДимитър Лазаров Защо плащаме най-скъпия руски газ в цяла Европа (от което следва повишение на цените на абсолютно всичко)?Slavka Chakaeova Ваше превъзходителство, в унисон с последните събития:след като Тръмп може да посочи , по собствено желание нов президент на Венецуела, вместо законно избрания от народа, защо Путин не посочи нов премиер на България?Tomi Tomov Кога ще си вземете обратно 80% от населението (нашето)? Немедленно и с най-новата ракета!Tatiana Christy Г-н Посланик, САЩ,чрез фондацията си Америка за България и не само, прави много благотворителни акции в страната. Русия, освен една новогодишна елха нищо не е подарила на \"братушките\" си. Въпросът ми е кога ще направите детски музей --в отговор на американския \"Музейко\", например? Имам чувстото, че сте много стиснати по повод благотворителност без прозрачна путинска пропаганда? М/у другото, на ваше място бих се застреляла, ако Путин е глава на държавата, която ви се налага да представлявате. Все пак уродливостта би трябвало да има някакви граници, не мислите ли? И понеже знам, че ще ми изтриете коментара, аз все пак ще го направя видим в публичното пространство, ей така, за да ви дразня. Аз много обичам да дразня, представители на мракобесни мафиотски режими като на Путин. Та, кога децата в България ще имат еквивалент на Музейко, а? Или парите свършиха по тролове и продажни политици? А?Dimo Dimov Кога ще ни освобождавате пак, и ще има ли концлагери, а народен съд? Ще избиете ли интелигенцията отново, ще назначите ли пастири и овчари на ръководни постове? След последното \"освобождение\" ни взехте златния резерв, при следващото какво планувате?Plamen Petrov Ако сте ни \"освободили\" през 1944-та, защо архивите ни са у вас и се водят \"военен трофей\"?Zahari Stoilov Баща ми преди около 40 гoдини си беше направил вноска за една лада, та питам дали е готова вече?Йордан Йорданов То бива простотия,но ние с украинците просто сме на върхъ на класацията,от коментарите на повечето си личи защо сме толкова добре,една педя прекрасна страна с една шепа гнили хора!!!злоба,завис,закомплексованост,това ли е България,станахме американци французи немци,а изгубихме българското,славянското,гордоста че сме древна славянска нация,и плювате по такава славянска нация като нашата,братска,какво ни даде запада,упадък,мизерия,деградация на населението,ударихме дъното!!!Lyubomir Bogoychev Искам да питам, колко рубли трябва да съберем за да пратим вашите агенти, Костадин Копейкин, Волен Сидеров и другите отрепляци в космоса с ракета сделана в рашка wink wink. Моля сложете един тостер в ракетата за да има поне едно нещо, което да работи. Ама да е немско, че руските се чупят, ще останат гладни момчетатаДобромир Тенев Ваше Превъзходителство,Днес са популярни теми за влиянието, което оказва Русия на различни места по глобуса, но моят въпрос е свързан с влиянието, което оказва България върху Русия.Смятате ли, че ако огромните земи от Камчатка до Калининград населени с толкова много етноси и народи използват азбуката създадена от българския епископ Климент Охридски по поръчка на българския Цар Симеон, който изпраща български свещеници да покръстят Владимир I, а по-късно и целия руски народ и по този начин възприемате нашият език, нашата религия, нашата същност, то смятате ли, че културното, цивилизационно влияние е в посока от България към Русия?Бойко Калайджиев След като ни подарихте красивата новогодишна елха с големите червени петолъчки, бихте ли приели от българския народ да ви подари за 9 май Паметника на съветската армия, за да си го монтирате в Москва? Благодаря!Vladislav Drumev Товарищ послаником, а вы говорите булгарском языкоми как вашим коллега из США?Мая Петровнина Ваше Презъзходителство , г-н посланик на Руската Федерация на Светлината ! Има ли намерение и възможност ,Россия да освободи България от Американско Робство ,както е правила до сега ?Милена Тодорова Боева Ваше Превъзходителство приемете моите най искрени поздравления! И нека нашите отношения станат все по здрави след като насилствено разделиха нашите братски народи. Америка за Бъмгария прави безплатни училища и учи децата ни на омраза към Русия. Кога Русия ще направи безплатни училища в които да се преподава руски и история за минали битки и славни времена на нашите народу?Антонина Димитрова И аз искам да Ви благодаря, уважаеми посланик Макаров, за Вашата готовност да водите открит диалог с нас - българските граждани. Честит празник! Пожелавам Ви здраве и спорна работа за възстановяването и развитието на традиционните ни братски взаимоотношения! Искам и аз да изразя желанието си Русия да бъде по-активна, да създава свои НПО в България, които да противодействат успешно на соросоидната отрова!Vili Todorinov С вами Бог , Крим е руски , Русия е номер едно в света.... Кога ще ни освободите от \"запада\" че тук се фалшифицират избори и Герб ни разпродава , унищожава и подменя историята ни , а Русия очернят ....Nenka Rancheva Уважаеми г-н Посланик Макаров, много искам Вие, руското правителство и руският народ да знаете-- БЪЛГАРИТЕ ОБИЧАМЕ РУСИЯ.Никога няма да тръгнем срещу Русия , няма да ви забравим ! Можете ли да простите грешките, които направихме?Бихте ли хванали ръцете ни протегнати към вас?", "date": "2019.02.06", "title": "Българи молят Макаров за прошка: Избавихте ни от робство, може ли да ни спасите от ГЕРБ, ЕС и САЩ?"}
{"url": "https://offnews.bg/zvezdi/otmeniha-premiera-na-film-s-liam-nijsan-sled-obvinenie-v-rasizam-697021.html", "text": "Премиерата на последния филм на Лиъм Нийсън в Ню Йорк бе отменена заради скандал след негов коментар, че някога е искал да убие случаен чернокож човек, след като негова приятелка е била изнасилена.Репортерите били уведомени, че премиерата на Cold Pursuit е отменена два часа по-рано.Нийсън, който изигра спасителя на над 1000 евреи от нацистите Оскар Шиндлер във филма на Стивън Спилбърг \"Списъкът на Шиндлер\" - отрича да е расист, но репликата му за чернокожия, публикувана от The Independent в понеделник, предизвика възмущение. В отговор актьорът заяви, че иска да започне по-голяма дискусия за расизма.", "date": "2019.02.06", "title": "Отмениха премиера на филм с Лиъм Нийсън след обвинение в расизъм"}
{"url": "https://offnews.bg/kultura/oskari-2019-za-parvi-pat-ot-30-godini-bez-ofitcialen-vodesht-na-tcere-697020.html", "text": "За първи път от 30 години церемонията за най-престижните филмови награди \"Оскар\" ще бъде без официален водещ. От телевизия Ей Би Си, която официално излъчва събитието, заявиха, че Академията ще заложи на известни имена, които ще връчват наградите.Това се случва едва за втори път в цялата история на наградите \"Оскар\" от 1929 г. до днес. До неприятната ситуация се стигна, след като Кевин Харт  отказа ролята на водещ, нападнат за неуместни шеги по повод малцинствата. Харт се извини за казаното, но въпреки това се оттегли от .По-късно и колегата му Крис Рок също отказа предложението да е водещ с думите:Холивудските репортери обявиха позицията за \"най-малко търсената работа в Холивуд\".91-ата церемония ще се проведе на 24 февруари в Лос Анджелис.", "date": "2019.02.06", "title": "Оскари 2019: За първи път от 30 години без официален водещ на церемонията"}
{"url": "https://offnews.bg/obshtestvo/pochina-todor-kavaldzhiev-vitceprezident-ot-1997-do-2002-g-697014.html", "text": "Тодор Кавалджиев, вицепрезидент през 1997 - 2002 г., почина на 85-годишна възраст. Кавалджиев е на 26 януари 1934 г. в село Главан, Старозагорско. През 1952 г. е изпратен в затвор в Хасково по време на опит за възстановяване на Съюза на земеделската младеж (ЗМС) в околията. Лежи 11 години в затвор в Пазарджик и Стара Загора. Бил е два пъти в лагер в Белене. Между 1952 и 1963 г. е съден, изселен и лежи в затворите в Хасково, Пазарджик и Плевен. След амнистирането му работи като строител.През 1989 г. активно участва във възстановяването на БЗНС „Никола Петков“. На 15 март същата година се обръща чрез радио „Свободна Европа“ към министър-председателя Георги Атанасов с искане за премахване на закона за разтурване на БЗНС „Никола Петков“ и за амнистиране на съдените по този закон.Народен представител в 7-то Велико народно събрание (1990–1991). До 1992 г. е член на Постоянното присъствие на Българския земеделски народен съюз „Никола Петков“. От 1992 г. заема длъжността секретар на Постояното присъствие на БЗНС „Н. Петков“.През 1996 г. се кандидатира за вицепрезидент от Обединените демократични сили (ОДС), заедно с Петър Стоянов, и печели изборите на балотаж.", "date": "2019.02.06", "title": "Почина Тодор Кавалджиев, вицепрезидент от 1997 до 2002 г."}
{"url": "https://offnews.bg/futbol/futbolist-na-iuventus-otkazal-predlozhenie-ot-kitaj-697004.html", "text": "Нападателят на Ювентус Марио Манджукич е отхвърлил предложение да продължи кариерата си в Китай, информира “Панорама”. Мераци към хърватина има от страна на Далиан Ифанг, който е предложил доста солидна оферта от 10 милиона евро на сезон на Манджукич, който обаче е предпочел да продъжли да е част от Юве.В Далиан готвят сериозна селекция и на практика вече си осигуриха услугите на друга звезда от Серия “А” - Марек Хамшик. Той се присъединява към Яник Ферейра Караско.Трансферният прозорец в Китай затваря чак в края на февруари, така че няма да е изненада, ако от Далиан изпратят нова оферта за Манджукич с подобрени параметри. В този случай обаче и от Ювентус едва ли ще се съгласят да се разделят с хърватина, тъй като италианският трансферен прозорец вече затвори и няма как да му намерят заместник.", "date": "2019.02.06", "title": "Футболист на Ювентус отказал предложение от Китай"}
{"url": "https://offnews.bg/112/shestima-ot-ranenite-v-katastrofata-kraj-sandanski-ostavat-v-bolnitca-697009.html", "text": "Четирима от ранените в тежката катастрофа с повече от 20 автомобила на магистрала \"Струма\" са освободени от болницата, шестима остават в лечебното заведение в Сандански.Късно снощи движението в участъка беше подновено. Гъстата мъгла причини инцидента на новата отсечка.Един човек загина. Мъжът излязъл от автомобила си и се опитал да предупреди идващите водачи, но бил пометен от тежкотоварен автомобил.", "date": "2019.02.06", "title": "Шестима от ранените в катастрофата край Сандански остават в болница, четирима са изписани"}
{"url": "https://offnews.bg/futbol/tcska-obrashta-pogled-kam-iuzhna-amerika-697002.html", "text": "ЦСКА ще се подсили с футболист от Южна Америка, съобщава \"Тема спорт\". Според запознати, клубът преговаря с футболист от този континент, който е с европейски паспорт и няма да струва почти нищо на “червените”. В последните месеци главният мениджър Стойчо Стоилов няколко пъти пътува до Южна Америка, като е гледал играчи основно в Бразилия и Колумбия. Стоилов беше на лагера на “армейците” в Испания, а освен това пътува и с Кирил Десподов при трансфера му в Каляри.През последните два зимни прозореца ЦСКА неизменно се подсилваше с южноамериканци. Част от тях бяха свободни агенти, а други разтрогваха със своите клубове, които единствено запазваха част от бъдещ техен трансфер. През 2017 към “червените” се присъедини оказалият се голям удар Фернандо Каранга, който дойде от втородивизионния бразилски Парана. Нападателят се наложи като твърд титуляр и стана най-резултатният чужденец в историята на “армейците”, след което бе продаден на огромна печалба в Китай.През 2018 година пък на “Армията” акостираха двама от Южна Америка - левият защитник Жеферсон от Интернасионал и нападателят Жан Карлос Бланко от колумбийския Ла Екуидад. От САЩ пък дойде плеймейкърът Роналд Алберг. В състава в момента е само Жеферсон.", "date": "2019.02.06", "title": "ЦСКА обръща поглед към Южна Америка"}
{"url": "https://offnews.bg/obshtestvo/temperaturite-padat-snegat-se-vrashta-696958.html", "text": "Днешният ден ще е облачен, със слаби валежи от дъжд. С умерен вятър от север-североизток ще нахлува студен въздух, предупреждава Националният институт по метеорология и хидрология.Максималните температури ще са предимно между 4° и 9°.Температурите ще се понижават и в края на деня и през нощта срещу четвъртък дъждът в Предбалкана и по високите котловинни полета на Западна България ще преминава в сняг.Над планините ще бъде облачно, мъгливо и ще превалява сняг, под 1000 метра – слаб дъжд. Вечерта и в по-ниските части дъждът ще преминава в сняг. Ще духа умерен и силен изток-североизточен вятър, с него температурите ще се понижават. Максималната на височина 1200 метра ще е около 2°, на 2000 метра – около минус 4°.Над Черноморието ще преобладава облачно време с превалявания от дъжд, на повече места и по-често по южното крайбрежие. Ще духа умерен до силен североизточен вятър. Вълнението на морето ще е 3-4 бала. Температурите на въздуха ще се понижат, максималните ще са между 5° и 8°. Температурата на морската вода е около 7°.Днес слънцето изгрява в 7:36 часа и залязва в 17:45 часа. Продължителност на деня 10 часа и 8 минути.", "date": "2019.02.06", "title": "Температурите падат, снегът се връща"}
