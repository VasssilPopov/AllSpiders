{"url": "https://offnews.bg/obshtestvo/vav-varna-arestuvaha-5-dushi-za-prane-na-900-000-evro-720533.html", "text": "При специализирана полицейска операция във Варна са задържани петима души за \"пране на пари\" - 900 000 евро, съобщиха от МВР. В акцията са взели участие служители на отдел \"Икономическа полиция\" и отдел \"Разследване\" към Областна дирекция на МВР - Варна. Действията са втори етап от работата по случай, касаещ \"пране на пари\". В хода на операцията са претърсени 10 адреса във Варна, Аксаково и Полски Тръмбеш.Парите са от измама, извършена в Швейцария. Те са преведени по банкова сметка на българско дружество, т. нар. \"бушон\". По време на разследването са установени последвали преводи към различни сметки на български граждани, както и към търговски дружества в България и чужбина. Сумите са преразпределяни и теглени в брой от поставени лица, които са ги предоставяли на хора от друго ниво на престъпната група, които от своя страна са предавали парите на организатора. При претърсването на адресите са иззети множество доказателства - рутери от засечените IP адреси, настолни и преносими компютри, таблет, мобилни телефони, СИМ карти, множество флаш - памети и др. устройства за съхранение на данни, ел. подпис, устройства за банкиране, банкови карти на български и чужди банки, неистински печати на две търговски банки и печати на засечените търговски дружества, както и банкови документи. Иззет е пистолет без документи. Арестуваните са добре известни на органите на реда за кражби, грабежи, обсебване и вещно укривателство. От МВР - Варна съобщават, че на предходен етап от разследването организаторът на групата е задържан и приведен в затвора. Мъжът е бил издирван във връзка с влязла в сила присъда \"лишаване от свобода\" и червена бюлетина на Интерпол. Задържаният има множество криминални прояви за различни престъпления. ", "date": "2020.01.29", "title": "Във Варна арестуваха 5 души за пране на 900 000 евро"}
{"url": "https://offnews.bg/ikonomika/2-8-mlrd-leva-shte-izplati-df-zemedelie-prez-2020-720542.html", "text": "Одобрени са годишните разчети на сметката за средствата от ЕС на ДФ „Земеделие” за 2020 г. Те са в размер на 2 898,8 млн. лева и са за финансиране на директните плащания на площ, пазарните мерки, Програмата за развитие на селските райони (ПРСР) и Програмата за морско дело и рибарство. От тях 2 633,1 млн. лева са за сметка на ЕС и 265,7 млн. лева са от националния бюджет.За развитие на селските райони са предвидени 843,5 млн. лв. Основно плащанията ще се насочени по мярка 4 „Инвестиции в материални активи“, мярка 6 „Развитие на стопанството и стопанската дейност“, мярка 7 „Основни услуги и обновяване на селата в селските райони“ и мярка 19 ЛИДЕР, съобщи пресцентърът на МС.По линия на директните плащания от ПРСР са заложени 298,9 млн. лв., които ще обхващат направленията агроекология и климат, биологично земеделие и Натура 2000.По схемата за единно плащане на площ, както и за обвързани с производството плащания за животни, плодове, зеленчуци и други са определени 1 567,4 млн. лв.По Програмата за морско дело и рибарство 2014-2020 г. са разчетени 61 млн. лв.За пазарни мерки, включително за Националната програма по пчеларство, схема „Училищен плод“, схема „Училищно мляко“, Националната програма за подпомагане на лозаро-винарския сектор, преструктуриране на лозовите масиви, промоционални програми и други схеми са предвидени 128 млн. лв.", "date": "2020.01.29", "title": "2,8 млрд. лева ще изплати ДФ 'Земеделие' през 2020"}
{"url": "https://offnews.bg/temida/ratifitcirame-dogovor-s-kazahstan-za-razmiana-na-osadeni-litca-720546.html", "text": "Министерският съвет одобри Договора за трансфер на осъдени лица между Република България и Република Казахстан и предлага на Народното събрание да ратифицира документа.Договорът е подписан по време на посещението на генералния прокурор на Казахстан в София на 13 май 2019 г. Сключването на Договора е обусловено от разбирането, че за постигане целите на наказанието е необходимо да се даде възможност лицата, осъдени на лишаване от свобода, да изтърпяват наказанието в държавата им по произход, като по този начин се постига по-ефективно превъзпитание и социална рехабилитация на лишените от свобода, посочва правителствената пресслужба.Договорът посочва централните органи, условията и процедурите по трансфера, включително необходимите документи, съгласията на осъдилата и изпълняващата държава, както и на осъденото лице, отказа от трансфер, въпросите за изпълнението на наказанието в изпълняващата държава, амнистията, помилването, както и въпроси относно действието на договора.Предложеният от Министерския съвет за ратификация Договор съответства на международните стандарти в областта на трансфера на осъдени лица.", "date": "2020.01.29", "title": "Ратифицираме договор с Казахстан за размяна на осъдени лица"}
{"url": "https://offnews.bg/zimni/silata-na-voliata-grejsi-gold-otnovo-na-leda-sled-3-g-depresia-i-hra-720529.html", "text": "Бронзовата медалистка по фигурно пързаляне от зимната Олимпиада в Сочи през 2014 година и лице на кънките в САЩ Грейси Голд удиви света. Тя се завръща на голямата сцена след почти 3-годишна борба с депресия и хранително разстройство.Преди две години и половина обещаващата звезда на САЩ окончателно загърбва любимия си спорт. Красивите и елегантни костюми, с които тя печели националните шампионати и олимпийското отличие, са опаковани и изпратени в родния й дом, а кънките й заровени дълбоко в шкафа. Тогава Голд смята, че никога повече няма да ги обуе на леда.При ожесточената конкуренция в кънките на лед, две години и половина пауза е сякаш цяла вечност. 24-годишното момиче обаче опровергава тези твърдения още тази година, след като се завръща с участие на националното първенство по фигурно пързаляне на САЩ, което се проведе наскоро. Голд се класира на 12-та позиция. Тя не е перфектна, но сякаш се пързаля така, както никога – с цялата си душа. Завършвайки програмата си, през сълзи момичето вижда публиката, която е на крака. Една от най-запомнящите се овации в кариерата й.Две години и половина преди този момент Грейси преминава през множество от травматични събития и решава да прекрати кариерата си. На 22 години тя стартира 45-дневна програма в клиника, която да й помогне да се справи с хранително разстройство, депресия и безпокойството.Пред „Гардиън“ момичето казва, че това е било само едно от нещата, които е преживяла. В едно и също време животът й се обръща наопаки, а тя не успява да преодолее трудностите в личния и професионалния живот.През 2012 година Голд печели националния шампионат за юноши. Предстои й кратка почивка, след която тя се завръща малко по-тежка. Когато стъпва на кантара, той показва 56 килограма.Треньорът й казва, че е изключително тежка и трябва да отслабне. Това обаче е нещо, което през следващите години ще бъде един от най-големите й проблеми. Оттогава тя получава неистова нужда постоянно да контролира теглото си. Започва с глад и често ляга с празен стомах след строг 6-часов тренировъчен ден.Грейси прибягва и до по-различни техники, за да отслабне и насилствено да премахне храната от тялото си. Завършва със силно разхлабително, за което дори признава, че пие, когато попълва формулярите си за участия в различни състезания. Никой не й казва нищо.„В този спорт трябва да бъдеш много лек. Когато свалях килограми, всички се оправяше. Успявах да правя упражнения, които никога преди не бях правила“, разказва тя.Методите й са били успешни няколко години подред. Тя печели националния шампионат и през 2016-а година, когато се пързаля удивително. Тогава обаче се чувства психически най-зле. Манията по фигурното пързаляне, която преди й е помагала в кариерата, тогава започва да й пречи.Голд признава, че често е имала мисли за самоубийство, въпреки, че никога не е правила опити да отнеме живота си. „Когато нещо не се подобряваше или ставаше по-зле, съм си мислила, че самоубийството е опция. Сякаш винаги беше вариант“, споделя фигуристката.През 2017-а година на националните шампионати Грейс се класира на шеста позиция и за пръв път от пет години тя отпада от челната тройка. На следващия ден известният треньор в средите Франк Карол й казва, че не желае повече да работи с нея. С действията си той дава сигнал на общността в кънките, че кариерата на Голд върви стремглаво надолу.Следват депресивни състояния за Голд, която напълнява в следствие на тъгата си. По време на тренировките тя отказва да скача и започва да се упражнява все по-малко. Емоциите в нея се менят бързо, правейки работата с нея още по-трудна.По време на годишен лагер през август, с който участват всички олимпийски надежди, Голд пропуска всички свои задължения. Тя прекарва в стаята си 36 часа в компанията единствено на леглото и на мивката в банята.Треньорският и лекарският екип успяват да я накарат да излезе. Тогава тя проговаря и разказва всичко за живота си.„Разказах всичко от 2014 г. до тогава, как се справях и лекарят наистина се изуми от качеството ми на живот и от случилото се в него“, споделя Голд. Тогава тя дава съгласието си да започне лечение, тъй като знае, че животът й се намира с много ниска точка. Съмнява се, че програмата ще помогне, но някак се вкопчва в надеждата, че нещата могат да се подобрят.През месеците лечение Голд всяка сутрин закусва сред природата, взима часове при психотерапевт, прави гимнастика и присъства на часове по изкуство.“Целият ми живот беше контролиран от майка ми и треньора ми. Имаше много неща, с които не ми се налагаше да се справям. Когато това приключи, аз започнах да се боря. Трябваше да се науча как сама да се оправям с трудностите”, разказва шампионката.С нови сили, Голд се връща при семейството си без да има никакво намерение да се пързаля професионално отново. Тя наблюдава националните шампионати от публиката, скрита в тълпата, с около 18 килограма по-тежка от дните, през които се състезава. Боядисала е косите си в кафяво, за да не могат да я разпознаят.Случайно тя получава възможност да стъпи на леда отново, когато е поканена да преподава на детски лагер. Впоследствие се появява нов треньор в живота й, което увеличава шансовете за триумфално завръщане.Мисълта за класиране за Олимпиадата в Пекин през 2022 година е много висока топка за Голд, но е факт, че никой не е вярвал, че тя ще се появи на националния шампионат. Момичето обаче го прави. Самата тя израства много за две години и половина, а с всяка изминала секунда днес се учи да бъде по-спокойна.„Красотата в това, което правя сега е, че връщайки се, не знаех къде ще отида и как ще свърши всичко това. Нямам нужда и да знам“, казва Грейси за своето завръщане. „Аз просто трябваше да грабна този втори шанс, а някой ден ще видя къде ме е отвел“.", "date": "2020.01.29", "title": "Силата на волята: Грейси Голд отново на леда след 3 г. депресия и хранително разстройство"}
{"url": "https://offnews.bg/112/turchin-padna-ot-lift-v-pamporovo-720544.html", "text": "Турист от Турция падна от лифт в Пампорово, съобщи бТВ. Скиорът е паднал от седалката на лифта на височина 4-5 метра.Злополуката се е случила в ранния слеобед, в района на хижа \"Студенец\". На пострадалия е оказана първа помощ и веднага е откаран от екип на Спешна помощ в болницата в Смолян.Туристът има фрактури на ръцете и краката. Предстои той да бъде транспортиран в Пловдив. Няма опасност за живота му. ", "date": "2020.01.29", "title": "Турчин падна от лифт в Пампорово"}
{"url": "https://offnews.bg/politika/protestat-blokira-orlov-most-skandira-bojko-e-pozor-galeria-i-video-720539.html", "text": "Протестното шествие на “жълтите павета” в София блокира движението на Орлов мост и бул. “Васил Левски” към 15:30 часа. Протестът. Следобед пое обратно към към Орлов мост. Намерението на хората към 15:30 ч. беше да се върнат отново към Народното събрание, но кордоните на полицията и жандармерията ги блокираха пред Софийския университет.\"Борисов за затвор\"Хората скандират \"Бойко е позор\", “Борисов за затвор” и сексуални обиди към премиера.“Това не може да продължава така, да си правят каквото си искат”. “Много пари се крадат”, “Що дигнаха винетките”. Това са част от репликите, които протестиращите си разменят.На Орлов мост почти се стигна до саморазправа с шофьори, опитващи се да преминат през блокадата. Видимо има лица употребили алкохол, а напрежението се повишава от хвърляне на пиратки. До 16 часа протестиращите намаляха. Полицията и жандармерията са струпани пред сградата на парламента, а блокадата се охранява само от КАТ. Основните групи на протеста са две. Едната е от активисти на партия “Възраждане”. В понеделник хората на Костадин Костадинов от Варна се опитаха да нахлуят в МРРБ и бяха пръскани със сълзотворен газ от полицията. Тогава те протестираха срещу водната криза в Перник. Втората голяма група са от организации на дребния бизнес, хотелиери и ресторантьори.Те се познават от стикерите по тях “Предприемач завинаги”. Протестът им срещу въвеждането на наредба Н-18 беше обявен от по-рано, но снощи. Документът изисква от всички търговци да свържат касовите си апарати и търговския си софтуер онлайн с НАП и данъчните да имат достъп 24/7.\"Това безумие трябва да спре, не могат да навлизат в личното пространство на всички от нас с какво ли не. При положение, че всички сме редовни и можем да си плащаме данъците. Принуждават хората да затварят и да отидат в чужбина. Искат да връщат тези от там, но не знаят как да задържат тези, които са тук\", заяви човек с малък бизнес.Според източници на OFFNews след срещата с Горанов снощи сред ресторантьорите е имало вътрешен скандал да има или няма протест. Много хора от провинцията са дошли вчера за обявения за днес протест, не искат да си отменят плановете и не искат да се губи енергията на протеста.Заявлението за протеста е оттегленоТова се потвърждава и Столична община. Там вчера е постъпило уведомление за протест пред Народното събрание с часове от 12 до 17 ч. То е било подписано от ресторантьора Ричард Алибегов, който е е председател на Асоциацията на заведенията. Тази сутрин в 9:56. в общината е постъпил подписан от него отказ за протеста.На протеста имаше представители и на платформата “Изправи се.БГ” на Мая Манолова и активисти на “Атака”. Самата Манолова и хора от щаба ѝ се разходиха с шествието.", "date": "2020.01.29", "title": "Протестът блокира Орлов мост. Скандира: Бойко е позор (галерия и видео)"}
{"url": "https://offnews.bg/futbol/tcska-zapisa-ravenstvo-s-otbor-ot-iuzhna-koreia-720549.html", "text": "ЦСКА и Чонбук Хюндай Моторс завършиха наравно 0:0 в третата контрола на \"червените\" в Испания. Преди това \"армейците\" загубиха от Шонан Белмаре с 0:1 и от германския Нюрнберг с 0:5. В първата си контрола за годината столичани победиха казахстанския Каспий с 4:0. Като цяло южнокорейският Чонбук владееше инициативата и привидно имаше превес, но пък ЦСКА създаде повече чисти голови положения и може да съжалява, че в крайна сметка не взе победата.Поради леки контузии старши треньорът Милош Крушчич даде почивка на Кристиян Малинов и Тиаго Родригес, а Али Соу не взе участие в срещата заради лични ангажименти. Утре гамбиецът отново ще се присъедини към тима и ще продължи подготовката си за пролетния полусезон.През първото полувреме армейците бяха по-добрият отбор на терена като Евандро пропусна най-чистото положение за гол още в 3-та минута, когато се озова сам срещу вратаря, след подаване на Давидов, но ударът му премина над вратата.В 34-та минута Toми Юрич отправи силен шут извън наказателното поле, но топката премина над горната греда.В края на полувремето ЦСКА създаде още две опасни положения пред вратата на Чонбук. В 44-та минута Едвин Джеси стреля опасно встрани от вратата, а броени секунди след това Денис Давидов направи хубав пробив между двама защитници и бе фаулиран на дъгата на наказателното поле. Последва пряк свободен удар, изпълнен неточно от Юрич.През второто полувреме ЦСКА също показа много добра игра, както в защита, така и в предни позиции.В 60-та минута Жеферсон изпълни пряк свободен удар с левия крак, но топката попадна право в ръцете на вратаря. Малко след това Евандро отправи силен изстрел извън наказателното поле, но отново стражът на Чонбук се намеси адекватно и изби в корнер.Следващата контрола на \"армейците\" е на 31 януари (петък) срещу чешкия Виктория Пилзен.", "date": "2020.01.29", "title": "ЦСКА записа равенство с отбор от Южна Корея"}
{"url": "https://offnews.bg/obshtestvo/bozhkov-darzhavniat-aparat-otnema-zakonen-biznes-niakoj-iska-da-sloz-720548.html", "text": "Държавният апарат работи срещу собствените си закони в опит да унищожи частен бизнес и ПФК „Левски“. Това се посочва в позиция на управлявания от Васил Божков \"Нове АД Холдинг\". Днес главният прокурор Иван Гешев съобщи, че срещу Васил Божков са \"Не може да дължиш на държавата общо 559 млн. лева за всички лотарийни игри за една година, което е по 100 лв. към всяка пенсия за една година и да казваш, че си репресиран, както сигурно ще стане\" - каза още Иван Гешев.От \"Нове АД Холдинг\" отговориха, че \"държавата влиза в ролята на “бухалка” и за целта не се пестят средства – от измисления сигнал, послужил за формален повод за всички последвали активни мероприятия, през приетия на първо четене законопроект за хазарта, който цели противоконституционно налагане на държавен монопол, до репресивните акции на властимащите срещу бизнеса ни и неговите собственици\".", "date": "2020.01.29", "title": "Божков: Държавният апарат отнема законен бизнес. Някой иска да сложи ръка и на ''Левски''"}
{"url": "https://offnews.bg/dw/balgaria-romskite-uchenitci-i-patriotichnite-reshenia-720547.html", "text": "Стипендиите за ромските ученици били дискриминация. А онези 1200 лева, които обещават на \"успелите българи\", връщащи се от чужбина - не са ли и те дискриминация? Коментар от Георги А. Ангелов.Стипендиите, изплатени на ромски ученици в периода 2016-2018 година, са дискриминация спрямо останалите деца - това постанови преди седмица Върховният административен съд. Паричната помощ от 60 лева на месец за деца с успех над 3.50 бяха дадени на съд от сдружение, което определя себе си като \"модерно\" и \"патриотично\". Щом най-горната съдебна инстанция е решила, че има дискриминация, нищо не може да се направи. Въпреки че, според закона, специалните мерки в полза на лица или групи в неравностойно положение с цел изравняване на възможностите им не са дискриминация.Без образование няма работаНадали някой ще оспори, че нивото на образование на ромите има нужда от изравняване до средното ниво. Според данни на Агенцията на Европейския съюз за основните права за 2014 година, между 82% и 85% от ромите в България не завършват средно образование. Така те остават извън пазара на труда, въпреки все по-голямата нужда от повече работна ръка.Вече от две години правителството работи по Механизма за връщане на децата в риск в училище. Отчетени са 40 000 върнати деца в образователната система - от тях повторно отпадналите са близо 2900. Голямата цел е да няма четвърто поколение неграмотни. Защото без образование няма работа, без работа няма пари. От тук до маргинализацията и капсулирането в гетото пътят е кратък. Какво може да се случи след това - всеки би могъл да се досети. Според доклад на бившия министър на вътрешните работи Цветлин Йовчев, именно безработицата е един от факторите, \"генериращи престъпност\". Както и \"липсата на образование и изградени трудови навици\".Да се върнем към казуса със стипендиите. Според краткото определение, \"патриот\" е този, който обича отечеството и народа си. В действията, които спират \"изравняването на възможностите\" и образованието на малцинствата, обаче няма нищо патриотично. Напротив. Те дори спомагат за маргинализацията.Впрочем, 60% от финансирането на проекта за стипендиите, обявени за дискриминационни, идваше от неправителствената организация \"Ромски образователен фонд\". Останалите 40% - от Министерството на науката и образованието. Целта беше задържане на децата в средното образование, повишаване на резултатите им и увеличаване на броя на кандидат-студентите от ромски произход. В проекта са участвали 763 роми, а успехът им е бил около \"Много добър 5\". Дори и една четвърт от тях да са успели да завършат средно образование и да излязат от гето-матрицата, това е голям успех, който би се мултиплицирал в следващите поколения.Мотивите на гореописаната \"патриотична\" организация, които могат да се срещнат и при немалко образовани българи, както и в предизборните изяви на националистически партии, подкрепящи правителството, си приличат: \"Защо за ромите да има стипендии, а за нашите деца да няма?\".Дали обаче същите тези хора реагират на други управленски решения, които също могат да бъдат определени като дискриминация? Например правителствената инициатива за връщане на \"успели българи\" от чужбина, изразяваща се в месечна парична помощ до 1200 лева в рамките на една година. Това не е ли дискриминация срещу всички останали българи, мигрирали от малките в големите градове?Кога ще излезем от омагьосания кръг?Впрочем, проблемно е и отношението към намеренията за узаконяване на гетата в България, голяма част от които са с незаконни постройки. Традиционно след криминален инцидент местната власт изведнъж забелязва незаконните къщи и започва събарянето им, въпреки че там може да са израснали и няколко поколения. Интересно е какво се случва с незаконно заселилите се там. Ами заселват се другаде, пак незаконно. Така гетото се мести на друго място. А когато някой кмет се опитва да пречупи омагьосания кръг и да узакони къщите, за да може да се започне начисто, също бива атакуван от \"патриотите\".Така вместо да работи за социалното включване на малцинствата и вместо да използва ресурса им за нуждите на трудовия пазар, \"патриотизмът\" работи \"модерно\" за капсулирането на ромите, използвайки двойни стандарти. А това води до проблеми, засягащи всички - и хората в гетата, и тези извън тях. Кога ли ще излезем от омагьосания кръг?", "date": "2020.01.29", "title": "България: ромските ученици и ''патриотичните'' решения"}
{"url": "https://offnews.bg/zimni/otmeniha-sastezania-v-kitaj-zaradi-novia-virus-720553.html", "text": "Международната федерация по ски (ФИС) отмени двата старта от Световната купа по ски алпийски дисциплини за мъже, които трябваше да се проведат на 15 и 16 февруари в Янцин. Причината за решението е разпространението на новия коронавирус, а епицентър на епидемията е китайският град Ухан.На фона на нарастващата загриженост относно разпространението на коронавируса в Китай, много международни състезания бяха отложени, а олимпийски квалификационни турнири бяха пренасрочени на друго място. По програма на 15 февруари в Янцин трябваше да се състои спускане за мъже, а ден по-късно - супергигантски слалом.\"Поради продължаващото разпространение на новия коронавирус, ФИС, китайската федерация по ски и местният организационен комитет взеха съвместно решение да отменят тези два старта\", се казва в съобщение на ФИС, цитирано от БНР.В следващите дни ще стане ясно дали тези състезания ще бъдат анулирани или ще се проведат на друго място.Както е известно, квалификационни турнири за Токио 2020 по футбол, баскетбол и бокс, които трябваше да се проведат през февруари, вече са преместени извън Китай. Под въпрос остават още няколко големи спортни събития, сред който състезанието във Формула 1 за Голямата награда на Китай в Шанхай на 19 април и световното първенство по лека атлетика в зала от 13 до 15 март в Нанцзин.", "date": "2020.01.29", "title": "Отмениха състезания в Китай заради новия вирус"}
{"url": "https://offnews.bg/politika/tomislav-donchev-se-pohvali-che-balgaria-e-primer-za-usvoiavaneto-na-720552.html", "text": "От пресслужбата на правителството твърдят, че \"България е сред малкото страни в Европейския съюз, които усвояват по-ускорено средствата за кохезионната си политика спрямо предходния програмен период.\"Това е станало ясно днес при срещата на вицепремиера Томислав Дончев с члена на Европейската сметна палата Илиана Иванова.Повод за срещата е представянето на годишния доклад на Палатата за изпълнението на европейския бюджет за 2018 г.„Страната ни, заедно с Люксембург, Австрия, Румъния и Финландия, е посочена като добър пример за по-бързо усвояване на евросредствa по време на текущата многогодишна финансова рамка в сравнение с предходния период“ - твърди Илиана Иванова.За първа година в България не е открита нито една грешка в областта на кохезионната политика при проверени 15 транзакции. Не са засечени и количествени грешки в областта на земеделието, където броят на проверените транзакции е 4, обявиха още от пресслужбата на МС.По време на срещата е обсъдено и предложението на ЕК за разпределяне на средствата за кохезионна политика през следващия програмен период 2021-2027.Вицепремиерът Дончев твърди, че \"България е една от малкото държави, за които ЕК предлага увеличение на сумите спрямо предходния период.\" ", "date": "2020.01.29", "title": "Томислав Дончев се похвали, че България е пример за усвояването на евросредства"}
{"url": "https://offnews.bg/futbol/levski-zapochna-podgotovkata-si-v-turtcia-s-pobeda-720551.html", "text": "Левски започна с победа с 3:2 срещу арменския Пюник в първата си контрола. Двубоят се игра на спортния комплекс \"Голд Сити\" в Алания, където двата тима са на лагер.Точни за \"сините\" бяха Стайн Спиерингс със своето дебютно попадение в 9-ата минута, Здравко Димитров в 77-ата и Фелипе Нашименто в 86-ата. За арменците се разписаха Угочукво в 12-ата и Шевчук в 73-ата от дузпа.Срещата предостави много положения. В 6-ата минута футболист на Пюник опита да центрира в наказателното поле, но топката мина покрай вратата на Николай Михайлов.В 9-ата новото попълнение на \"сините\" Стайн Спиерингс вкара първия си гол със синята фланелка. Само три минути по-късно обаче арменците изравниха.В 27-ата минута след изпълнение на корнер Мартин Райнов се намеси добре и изчисти топката от наказателното поле. Две минути по-късно изстрел на Паулиньо бе избит от вратаря Драгойевич, а след това стражът се намеси и при шут на Иван Горанов.В 36-ата минута топката премина покрай вратата след удар на Паулиньо. Минута по-късно Симеон Славчев се озова на добра позиция, но прати топката над вратата. Натискът на \"сините\" продължи, като този път към вратата на Драгойевич стреля Станислав Иванов.Втората част започна с изстрел на Хали Тиам, който обаче бе доста далеч от целта. В 55-ата минута Карташян засече топката след центриране от корнер, но Михайлов изби в корнер. След неговото изпълнение Михайлов отново се намеси добре след удар от далечна дистанция.В 73-ата минута „Пюник“ получи правото да изпълни дузпа. Първоначално ударът на Миранян бе отразен от Иванов, но при добавката арменците дръпнаха в резултата. Три минути по-късно Нашименто стреля право в ръцете на Асланян. В 77-ата минута Здравко Димитров изравни - 2:2, а четири минути преди края Нашименто вкара с хубав гол от фаул.Левски: Михайлов, Миланов(к), Рейш, Райнов, Горанов, Славчев, Тиам, Спиерингс, Паулиньо, Иванов, Алар", "date": "2020.01.29", "title": "Левски започна подготовката си в Турция с победа"}
{"url": "https://offnews.bg/temida/prokuraturata-povdigna-7-obvinenia-kam-vasil-bozhkov-biznesmenat-e-ob-720543.html", "text": "Към собственика на Нове холдинг Васил Божков са предявени 7 обвинения - ръководител на организирана престъпна група, принуда, опит за подкуп на длъжностно лице, подбудителство към престъпление по служба и пр. Божков е обявен за общодържавно и международно издирване, тъй като е напуснал границите на стараната. Това обяви главният прокурор Иван Гешев след заседание на Прокурорската колегия на Висшия съдебен съвет.Самият Божков потвърди, че е извън България Гешев обяви, че не е известно къде се намира собственикът на \"Левски\", но той е поредният олигарх, който се крие от правосъдието зад граница.\"Ще направим всичко възможно да го върнем в страната. Сигурен съм, че ще си го приберем\", бе категоричен Гешев. Според него фактът, че хората с милиарди не харесват работата на прокуратурата бил ясен знак, че обвинението се движи в правилна посока.От думите на главния прокурор се разбра още, че са задържани общо 16 души в акцията на спецпрокуратурата и МВР, като 8 от тях са от Комисията по хазарта, включително нейният председател Александър Георгиев. Те са с полицейски арест за 24 часа и тепърва наблюдаващият прокурор ще реши на кого да повдигне обвинения.\"Прокуратурата и главният прокурор не влизат в лични битки. Такива действия прокуратурата предприема спрямо всички лица. Нямаме никакви притеснения да ангажираме наказателна отговорност, когато са налице доказателства, спрямо всяко едно лице в България, без да има значение каква позиция заема\", коментира още Гешев.Според ръководителя на държавното обвинение криминалният преход е свършил. Прокуратурата ще свърши работата на всички, които не са си гледали добре работата, защото всеки трябва да плати за действията си, зарече се Иван Гешев. И допълни, че няма как да дължиш милиарди, които идват от пенсиите на хората, и да останеш безнаказан, независимо от това коя партия стои зад гърба ти.Гешев не пропусна да коментира и случая с извадените разговори между президента и командира на ВВС ген.-майор Цанко Стойчев, които прокуратурата извади вчера. \"Това, което е в медиите, не са СРС-та, а са извадки, за които има разрешение от наблюдаващите прокурори. Работата на прокуратурата е да спазва закона. Прокуратурата и главният прокурор не влизат в лични битки. И такива действия прокуратурата предприема спрямо всички лица. Нямаме никакви притеснения да ангажираме наказателна отговорност, когато са налице доказателства спрямо всяко едно лице в България, без да има значение каква позиция заема\", обяви Гешев.По рано днес забраната за частни компании да организират лотарийни игри, които се организират от фирми контролирани от Божков ", "date": "2020.01.29", "title": "Прокуратурата повдигна 7 обвинения към Васил Божков. Бизнесменът е обявен за издирване"}
{"url": "https://offnews.bg/zdrave/ekspertite-barzite-testove-za-grip-ne-sa-naj-tochnite-720540.html", "text": "Бързите тестове за грип не са най-точните. За да се установи наличие на респираторна инфекция е необходимо вирусологично изследване, потвърдено от Националната лаборатория, каза главният държавен здравен инспектор доц. д-р Ангел Кунчев на брифинг в МЗ.По думите му тези тестове са преди всичко търговски продукт, не се закупуват от НЗОК и не се предоставят на личните лекари и здравните заведения. Проф. Кантарджиев от Националния център по заразни и паразитни болести коментира, че достоверността им е 30%.Специалистите отчетоха, че заболеваемостта от грип в столицата се повишава.В педиатричното отделение на \"Пирогов\" се лекуват 5 деца с грипна инфекция, другите случаи са на пневмонии и бронхиолити, каза по-рано доц. Ирен Цочева, шеф на отделението пред БНР.Тя потвърди, че възрастовата група е от кърмаческа до 18-годишна възраст. По-голяма част от хоспитализираните са до 10 години.Специалистите обясняват това с факта, че щамовете, които циркулират в момента, са познати, голяма част от възрастните хора са боледували от тях в предишни години и имат изграден имунитет затова най-уязвими са децата.Симптомите са температура, болки в гърлото, суха кашлица, отпадналост.Препоръките на лекарите са да се избягва събирането на деца на големи групи и пребиваването в затворено пространство. Честото миене на ръце, консумацията на повече плодове и зеленчуци и проветряването на помещенията са добра профилактика.", "date": "2020.01.29", "title": "Експертите: Бързите тестове за грип не са най-точните"}
{"url": "https://offnews.bg/obshtestvo/bebe-na-2-dni-pochina-v-montanska-bolnitca-720515.html", "text": "Бебе на два дни е починало в болница в Монтана, съобщи бТВ. Родителите са внесли сигнал до прокуратурата в града.На 23 януари Изабела Петрова ражда момченце в многопрофилната болница в Монтана. Два дни всичко е наред, но през нощта срещу третия ден бебето се влошава и почива. Семейството е от Враца, но майката е решила да роди в Монтана заради добрите отзиви, които чула. Бременността е протекла нормално, а неин лекар е бил завеждащият отделението Захари Николов, уточнява опечаленото семейство. Когато получава болки, Николов я изпраща в болница, където лекарите взимат решение за раждане със секцио. Момченцето се ражда 3,500 кг. и 50 см. Според епикризата детето е родено без наличието на здравословни проблеми. Изабела вижда детето си на втория ден, защото не се чувствала добре след раждането. \"Ръчичката му беше ледено студена и трептеше. Попитах защо трепери, казаха ми, че това е нормално\", разказва майката. Вечерта тя отива да види детето отново, то обаче повръща, след като е било нахранено. Майката вика акушерката, която по думите ѝ не се отзовава веднага, а след това успокоява майката, като й казва, че е нормално да повърне.Бащата на детето заяви, че вечерта, когато то се е влошило, никой не е уведомил майката или семейството. В събота сутринта майката научава, че детето се бори за живота си. През нощта са били извикани кардиолог и педиатър. Медиците казват на семейството, че причината за внезапната смърт е сърдечна недостатъчност.Семейството се пита как два дни новороденото е при здравите деца, а след това умира. От болницата казват, че е твърде рано за изявление. \"Сформирана е комисия, която ще проверя случая, включително и дали има отклонения от медицинските норми. Чакат се резултатите от хистологичната експертиза, която ще стане готово след 20-тина дни\", допълват от МБАЛ \"Д-р Стамен Илиев\" в Монтана. Родителите призовават за справедливост и ако е допусната лекарска грешка, докторите да бъдат лишени от права, за да не навредят на други деца  ", "date": "2020.01.29", "title": "Бебе на 2 дни почина в монтанска болница"}
{"url": "https://offnews.bg/kultura/anri-kulev-poluchava-nagradata-na-sofia-720510.html", "text": "Той е художник, карикатурист, режисьор и продуцент на анимационни, игрални и документални филми или казано с една дума Артист. Талантът на Анри Кулев принадлежи на българската култура между два века. Роден е в Шумен през 1949 година. С оригинален почерк в класическата акварелна техника, Анри Кулев създава стотици рисунки: илюстрации, карикатури, комикси, анимационни книги. Творбите му имат силен социален заряд, често ирония и деликатно чувство за хумор. Част от тях излизат в различни периодични издания.Анимационните филми, които Анри Кулев създава, са носители на редица международни награди. Сценографията му съпътства най-добрите спектакли на театралния режисьор Димитър Гочев в Германия. От 1993 година Анри Кулев е професор по анимационна режисура и основател на катедрата по анимация в НБУ. Директор е на Световния анимационен фестивал във Варна. Член на журито на много международни фестивали. Прави самостоятелни изложби – графика, анимационни ескизи и живопис в Анеси, Хирошима, София, Оберхаузен, Краков, Берлин, Москва, Братислава, Пловдив, Варна.През 2019 година Анри Кулев отбеляза своя 70-годишен юбилей. Увенча го с първа книга – албум с еротични рисунки „Ориент Sexpress“ и премиерата на игралния филм „Имало една война“. Двуезичното издание на Нов български университет включва над 300 илюстрации, а премиерата бе съпътствана от изложба с над 50 оригинални рисунки, включени в сборника.„Рисунките бяха доста свенливи в началото, все повече се освобождават с времето, но автоцензурата винаги действа“ – казва Анри Кулев за работите си, публикувани в период от 30 години в различни вестници, в които по думите му винаги „освен формалната страна, рисунката трябва да има политически оттенък“. „Искам да видя тия смелчаци, които твърдят, че не правят никакви компромиси със себе си – истината е, че всички непрекъснато ги правим“ – добавя артистът.За Анри Кулев доц. Георги Лозанов казва: „Анри Кулев е българският художник, приел отдавна предизвикателството да лекува комплексите на нацията по отношение на сексуалното. (...) Той остроумно и присмехулно се противопоставя на фалшивата публична предпазливост по отношение на сексуалното, която го запраща в низините на частните отношения, превръща го в жертва на човешката долница, на трапезния хумор и чалгаджийския цинизъм, лишава го от естетическата и интелектуална защита.“24-тият София Филм Фест ще посвети ден от програмата си на творчеството на Анри Кулев. На 13 март в Дома на киното ще бъдат представени откъси от някои от най-важните филми на режисьора. След това в традиционната рубрика „София град на киното – интервю с автограф“ ще се състои публичен разговор с Анри Кулев, следван от откриване на изложба с избрани страници от оригиналния сториборд на най-новия му филм „Имало една война“, който ще може да се гледа същия ден от 16.00.„Имало една война“ е по сценарий на Влади Киров и разказва за Сръбско-българската война от 1885 година - историческо време, което за първи път е обект на внимание в българското кино.„Влади беше историк, кинодраматург и писател. Тези съчетания в едно направиха текста му много добър. От друга страна, това е един изключителен период за България - период на ентусиазъм, на поставяне на основите на една държава. Съединението е в основата на съвременна България. За периода около Съединението има толкова богат материал - не само исторически, могат да се правят много документални и игрални филми. Това е една неизследвана страна на българския ентусиазъм”, казва Анри Кулев. „Често пъти това, което вършим по пътя, е по-важно от крайния резултат. Ние сме хора, ние сме едно общество, което е в непрекъснато движение. По някакъв начин този филм кореспондира и с живота ни - човек е постоянно на път. Съдбите на хората са по-важни от случващото се. Те са в основата, те са малките тухлички, които изграждат обществото ”…В главните роли в „Имало една война“ са Луиза Григорова-Макариев и Севар Иванов. В актьорския състав влизат също Любомир Петкашев, Иван Бърнев, Филип Аврамов, Самуел Финци, Цветан Алексиев, Емил Котев, Здравко Москов. Във филма участват и много чуждестранни актьори, сред които и Бен Крос.Наградата на София на Столичната община ще бъде връчена на Анри Кулев на церемонията по откриване на 24-тия София Филм Фест на 12 март, в зала 1 на НДК.", "date": "2020.01.29", "title": "Анри Кулев получава Наградата на София"}
{"url": "https://offnews.bg/politika/enp-sas-signal-za-prestapna-grupa-nachelo-s-glavnia-prokuror-i-neizve-720513.html", "text": "Единната народна партия на Мария Капон с лидер Валентина Василева излезе с позиция, с която изразява твърдото си убеждение, че страната е дестабилизирана, както от управленска немощ, така и целенасочено от заинтересовани кръгове и лица. Доколкото първото е резултат от волята на народа, то второто може да се предотврати с инструментите на демократичната държава и оторизираните органи.ЕНП се обърща към спецпрокуратурата със сигнал за наличие на организирана престъпна група във връзка с пуснатите от прокуратурата записи срещу президента Румен Радев. Според добилите известност факти, тя (престъпната група - бел. ред.) включва наблюдаващия прокурор, главния прокурор на България и неизвестни лица.Според конституцията – Чл.132(1). При осъществяване на съдебната власт съдиите, прокурорите и следователите не носят наказателна и гражданска отговорност при техните служебни действия и за постановените от тях актове, ОСВЕН АКО ИЗВЪРШЕНОТО Е УМИШЛЕНО ПРЕСТЪПЛЕНИЕ ОТ ОБЩ ХАРАКТЕР.Цитираме основния закон и посоченото изключение във връзка с възникналите и станали публично известни обстоятелства на 28 януари 2020 г., публикувани от прокуратурата.В тази връзка Наказателният кодекс казва:Чл.145а.(1). Който използва информация, събрана чрез използване на специални разузнавателни средства, извън нейното предназначение за опазване на националната сигурност или за целите на наказателното производство, се наказва с лишаване от свобода до три години и глоба до петстотин лева.(2). Когато деянието е извършено от длъжностно лице, което е придобило информацията или тя му е станала известна в кръга на неговата служба, наказанието е лишаване от свобода от една до пет години и глоба до пет хиляди лева.(3). В случаите по предходната алинея съдът може да постанови лишаване от права по чл. 37, ал. 1, точки 6 и 7.Очакваме органите на специализираната прокуратура да подходят отговорно към подадения сигнал. В противен случай, като политическа организация, ще потърсим правата си на свободни граждани по друг начин, се казва в позицията.", "date": "2020.01.29", "title": "ЕНП със сигнал за престъпна група, начело с главния прокурор и неизвестни лица"}
{"url": "https://offnews.bg/ikonomika/vasil-bozhkov-pred-offnews-eto-vdigam-si-telefona-720516.html", "text": "- Г-н Божков, в чужбина ли се намирате?- Да, в чужбина съм.- Къде точно?- Няма значение.- В някои медии, близки до властта, се появи информация, че ви издирват?- Не знам някой да ме търси и не знам какво точно се случва.- Това, което виждаме, е, че полицаи и прокурори влязоха във вашите офиси, дори и в централата ви на ул. \"Московска\"?- Да, това виждам и аз. - Какво казват вашите хора?- Нямам връзка с тях. Полицаите и служителите на прокуратурата са още вътре.- Все пак, ако се окаже, че наистина ви издирват...- Ето, виждате, вдигам си телефона. Готов съм да съдействам. Ако е необходимо, ще се върна.- Наистина ли сте в Южна Америка, във Френска Гвиана?- Не, не съм чак толкова далеч.- А кога планирате да се върнете в България?- Имам много работа в чужбина.", "date": "2020.01.29", "title": "Васил Божков пред OFFNews: Ето, вдигам си телефона"}
{"url": "https://offnews.bg/sviat/avstralia-postavia-tcial-ostrov-pod-karantina-shte-prashta-tam-zavar-720497.html", "text": "Стотици хиляди чужденци се евакуират от епицентъра на заразата от непознатия досега коронавирус - китайският град Ухан, докато заразените и смъртните случаи се увеличават.В отговор Австралия планира да остави под карантина всичките си изведени от Китай граждани, като ги изолира на остров Рождество. Той се намира на около 2000 км от континента.Япония, САЩ и ЕС също изтеглят гражданите си.Британските авиолинии спряха всичките си полети до и от континентален Китай. Министерството на външните работи на Великобритания предупреди да не се пътува дотам, освен по жизненоважни причини.Още няколко авиолинии предприеха подобни мерки, включително американската United, която ограничи полетите с мотива \"спад в търсенето\".Китайският президент Си Дзинпин нарече вируса \"дявол\" и се зарече Китай да го победи. Китайски здравни експерти пък казват, че до 10 дни вирусът ще достигне пика си.Броят за починалите вследствие на коронавируса е 132-ма в Китай. Потвърденият брой на заразените е близо 6000 души. 16 други страни са потвърдили случаи на болни от коронавируса. В рисковата група за възможни усложнения, които биха могли да доведат до фатален край, са възрастните хора и такива със съпътстващи заболявания и, съответно, отслабен имунитет.За да опази служителите си в Китай, веригата Starbucks обяви, че затваря половината от кафенетата си в страната и прогнозира, че агресивно разпространяващата се инфекция ще засегне финансовото ѝ представяне.Starbucks има близо 4,300 кафенета в Китай - там всъщност е и най-големият им пазар след САЩ.Технологичният гигант Apple също следи отблизо случващото се с вируса, който също засенчва прогнозата за финансовите показатели за тримесечието. Компанията също ограничи пътуванията и намали работното време на клоновете си в Китай. В същото време, фабриките, които я снабдяват остават затворени по-дълго от очакваното.По-рано тази седмица Facebook стана първата голяма американска компания, която посъветва служителите си да избягват пътуванията до Китай, и обясни, че го прави за тяхна безопасност.Автомобилният производител Toyota обяви в сряда, че производствените ѝ мощности в Китай ще останат затворени до 9 февруари заради коронавируса. Японската компания уточни, че мярката е в унисон с блокирането на транспорта, наложено от китайските власти, което засяга и доставките до китайските ѝ клонове.", "date": "2020.01.29", "title": "Австралия поставя цял остров под карантина - ще праща там завърналите се от Китай"}
{"url": "https://offnews.bg/sviat/niama-evakuatcia-na-karibite-razminaha-se-s-tcunami-sled-silnia-trus-720525.html", "text": "Отменено е предупреждението за цунами след земетресението от 7,7 по Рихтер, което разлюля Карибите снощи. Властите предупредиха местните жители да се преместят на по-високи места заради опасност от цунами. Предупреждението беше издадено за Куба, Белиз, Хондурас, Мексико и Ямайка. Трусът беше усетен в много райони - от Флорида до Мексико. Регистриран е в 21 ч. българско време между южните брегове на Куба, Ямайка и Каймановите острови. Към момента няма данни за големи материални щети и пострадали. ", "date": "2020.01.29", "title": "Няма евакуация на Карибите, разминаха се с цунами след силния трус"}
{"url": "https://offnews.bg/politika/hiliadi-iskat-ostavka-na-pravitelstvoto-stigna-se-do-sblasatci-s-poli-720517.html", "text": "Хиляди се събраха на протест срещу правителството и Наредба № Н 18 пред парламента. Малко след 12:30 те успяха да блокират движението по бул. \"Руски\" и се стигна до сблъсъци с жандармерията.Протестиращите бяха спрени с жива верига пред парадния вход на Народното събрание. Те скандират: “Оставка на правителството Борисов 3”.Основната маса от протестиращи са привърженици на партия “Възраждане” с лидер Костадин Костадинов. На протеста има представители и на асоциацията на хотелиерите и ресторантьорите, гражданска платформа “Изправи се.бг” на Мая Манолова и други. Депутати разпознаха сред първите редици и активисти на “Атака”.Малко преди 13 часа днес дойдоха още три автобуса с жандармерия, които да подкрепят колегите си, сред които има и части за борба с безредици на полицията. НСО също израти подкрепления. Полицията извади и нов атобус с кула с камери за видеонаблюдение. Депутати твърдят, че хората са около 3500.Квесторите предупреждават депутати и служители на парламента да не стоят пред прозорците.Протестът се отправи към Министерския съвет.Преди два дни  друг протест пред Министерството на регионално развитие и благоустройство с искане за оставките на министрите на регионално развитие и благоустройство Петя Аврамова и зам. министъра Николай Нанков. Тогава протестиращите атакуваха сградата на ведомството, а полицията използва лютив спрей. Пострадаха около 40 граждани и двама полицаи.Не е ясно и защо протестират ресторантьорите, след като с половин година прилагането на наредбата за касовите апарати. Според източници на OFFNews след срещата с Горанов снощи сред ресторантьорите е имало вътрешен скандал да има или няма протест. Много хора от провинцията са дошли вчера, за обявения за днес протест, не искат да си отменят плановете и не искат да се губи енергията на протеста. След площада до МС протестът се отправи към парламента, а след това демонстантите блокираха движението на Орлов мост, където въри само градският транспорт.„Днес парламентарната група на \"БСП за България\" се включи в протеста с искане за оставка на вредното правителство на Бойко Борисов”, написа Корнелия Нинова във Facebook.", "date": "2020.01.29", "title": "Хиляди искат оставка на правителството. Стигна се до сблъсъци с полицията (видео)"}
{"url": "https://offnews.bg/obshtestvo/osadiha-uslovno-shofior-na-kamion-ubil-peshehodetc-na-patia-720512.html", "text": "Окръжният съд в Търговище е осъдил на 2 години и 8 месеца 43-годишен мъж за причиняване смъртта на пешеходец, съобщиха от Апелативна прокуратура - Варна. Наказанието лишаване от свобода за срок от 2 години и 8 месеца, което е било отложено с изпитателен срок от пет години, е за причиняване смъртта на пешеходец в пътнотранспортно произшествие с превишена скорост, уточняват от прокуратурата. Мъжът е лишен и от право да управлява МПС за срок от 3 години. Пътният инцидент е станал на 29 септември 2018 г. около 21 часа в търговищкото село Пробуда. Подсъдимият е управлявал товарен автомобил с прикачено полуремарке. Ограничението в селото е било 50 км/ч. Данаил Д. е шофирал със 75 км/час на къси светлини. Убитият пешеходец е пресичал платното, когато шофьорът на камиона го ударил. 62-годишният Сюлейман А. е бил със свръхтежка степен на алкохолно опиване – 4,15 промила алкохол в кръвта. При удара тялото на мъжа било отхвърлено нагоре, като след падането то било прегазено от товарния автомобил. Присъдата подлежи на обжалване пред Апелативния съд във Варна. ", "date": "2020.01.29", "title": "Осъдиха условно шофьор на камион, убил пешеходец на пътя"}
{"url": "https://offnews.bg/zimni/sasha-fejgin-kriteriite-na-sadiite-sa-se-promenili-720524.html", "text": "\"Представянето ми на европейското първенство не мина както исках. Направих всичко, което можах, но явно на съдиите не им беше достатъчно\", сподели специално за БНР състезаващата се за България Александра Фейгин. Тя се класира на 17-о място при жените на европейското първенство по фигурно пързаляне, което се проведе в австрийския град Грац.\"Всички елементи в програмите са същите от миналата година, нищо не сме сменяли. В кратката програма дори сложихме повече корпус за по-високо ниво. При ритбергерът не бях съвсем сигурна, защото точно преди да отскоча попаднах в следа и за да я избегна скока се получи крив.Трябваше да го измъкна. Волната програма я усложнихме. Сложихме 2 луца – имам комбинация от троен-троен луц и тулуп. Всичко останало – стъпки, пируети е същото от миналата година.Тогава съдиите ги оцениха по-високо отколкото сега. Явно сега трябваше да си придържат техните състезатели, тъй като аз нямах никой и е съвсем нормално да ме избутат надолу в класирането\", допълни възпитаничката на Ина и Андрей Лутай.Александра има покрит технически норматив за световното първенство през март.\"Преди световното ще участвам в турнира София трофи. След това бих искала да отида на още състезания за да мога да взема още рейтинг. Естествено трябва да работя още над тройния аксел, защото сега не го отработвам. Заради европейското спрях да го тренирам за да не се контузя\", завърши Фейгин.", "date": "2020.01.29", "title": "Саша Фейгин: Критериите на съдиите са се променили"}
{"url": "https://offnews.bg/psihologia/represia-ili-preventcia-e-reshenieto-za-agresiata-v-uchilishte-720541.html", "text": "Вчера ученик от пловдивско училище пострада след агресивна проява на негови съученици. Случаят коментира психологът Станислав Пандин:Фактите около този случай недвусмислено показват, че има много механизми за противодействие на агресията, но всички те следват събитията, вместо да ги предотвратяват.Предприети са всички мерки: училищното ръководство е уведомило съответното РИО, проведен е педагогически съвет, на който се решава да бъде уведомена ДАЗД, направен е извънреден инструктаж по безопасност, спрямо Правилника за вътрешния ред в училището, сезирани са органите на реда, уведомена е районната прокуратура в гр. Пловдив, която започва проверка по случая.Много свършена работа, но тя е след събитията.А това не е решението.Не са решение и предприетите мерки от педагогически съвет към ученика -  преместване в друго училище или преминаване към самостоятелна форма на обучение.Защо те не работят?Защото, отивайки в новото училище, ученикът вероятно ще попадне в благодатна среда за подобни прояви. Самостоятелната форма на обучение, от друга страна, означава ученикът да си остане вкъщи и да остави социализацията му с неясно бъдеще.В Наредбата за приобщаващото образование се казва, че всички ученици подлежат на обща и пълна подкрепа. На допълнителна подкрепа подлежат децата със специални образователни потребности, на обща педагогическа подкрепа подлежат всички ученици от едно училище без изключение. Това е много ценно указание, но то не е неприложимо.Според въпросната наредба, в началото на всяка учебна година, на учениците трябва да бъде проведен скрининг, защото през дългата лятна ваканция може да се е случило нещо сериозно с едно дете – да е претърпяло срив, да е било обект на агресия и пр. Затова в началото на учебната година училищните специалисти сме задължени да направим подобно обследване на децата. Фактите обаче говорят красноречиво, че училищният психолог е с вързани ръце и ние попадаме в Параграф 22. Няма как да имаме тази информация за всеки един ученик, защото се изисква изричното писмено съгласие от родител за осъществяване на подобни превантивни действия.Въпросът е как може училищният психолог и педагогическият екип да свършат адекватно своята работа, когато нямат информация за ученик, който може да е станал проблемен през изминалия период.Много често колегите се опитват да получат информация чрез входните нива, но от тях може да се извадят само съответните изводи за моментното емоционално състояние на един ученик. Емоционално-поведенческото състояние, особено при деца в по-голяма възраст, няма как да се прецени, защото не може да се реализира психологична работа, без изричното съгласие на родител.Механизъм за противодействие за ученическия тормоз има и той е разписан много отдавна, като в него ясно се казва, че всеки педагогически специалист, та дори и непедагогическият персонал в училището, наблюдават за съмнително поведение, актове на агресия и съответно веднага трябва да бъде уведомено училищното ръководство.Индикации за училищното поведение трябва да бъдат съблюдавани през цялата учебна година на всички нива и да се определят децата в риск.Непрекъснатият мониторинг е от изключително значение, защото в юношески период на развитие, промените се случват изключително бързо. Буквално за седмица един юноша може да изпадне в силен депресивен период или в някаква криза. За да има превенция обаче трябва да развържем ръцете на училищните психолози и педагогическите екипи, за да вършат своята работа постоянно.Колеги от съседни държави споделят, че в техните образователни системи, нямат подобни на нашата практика. Психолого-педагогическа работа се започва веднага при необходимост, за да не стигат нещата до ескалация. Развитите демокрации са възприели именно демократичния, а не репресивния модел на работа. При нас репресивните модели са много добре познати, което е абсолютно погрешно.Изходът е само един – и това е само превенцията.Ако се върнем към конкретния случай – необходима е работа с целия клас, защото няма само двама агресори в това деяние. Има и наблюдатели, които не са предприели нищо. Този, който снима, също проявява форма на агресия, която стимулира агресора. Проблемът не опира само до един или двама ученици, той е много по-сериозен и трябва да се работи с целия клас и с цялото училище.Но как да се работи, когато работата на училищните психолози са възпрепятствана?!Има много случаи на уволнени колеги, защото са предприели психологическа работа с дете, което според тях е в риск и на момента не е уведомен родителя.Когато видим, че напрежението ескалира и две деца посиняват очите си, не бива да се намесим ли? Крайно необходимо е да се спрат спекулациите по темата и да се позволи на специалистите да работят.", "date": "2020.01.29", "title": "Репресия или превенция е решението за агресията в училище"}
{"url": "https://offnews.bg/politika/pravitelstvoto-reshi-vojnik-se-stava-do-40-godini-720523.html", "text": "Възрастта на кандидатите за професионални войници да се вдигне от 28 на 40 години. Това реши правителството, като подкрепи промени в Закона за отбраната и въоръжените сили на Република България.Поправките предвиждат и възрастта за пенсиониране да се увеличи с пет години в определени случаи,  както и да се създадат по-добри условия за развитие на старши офицери на академична длъжност. Въвежда се също мандат за престояване на длъжност за военнослужещите с висши офицерски звания и с военно звание „полковник“ („капитан I ранг“), които са заемали длъжност повече от 4 години и откажат да бъдат преназначени на предложената им равна или по-висока длъжност (в същото или по-високо длъжностно ниво) за срок една година.Прецизира се и разпоредбата на чл. 24, ал. 3 от Закона за военното разузнаване относно вида на правоотношението на директора на Служба „Военна информация“, когато длъжността „директор на Службата“ се заема от цивилен служител, съответно изрично се регламентира, че когато длъжността е определена за военнослужещ с висше военно звание, той е офицер от висшия команден състав на въоръжените сили по смисъла на чл. 136 от ЗОВСРБ.Целта е намаляване и преодоляване на некомплекта на длъжностите за военнослужещи от въоръжените сили. ", "date": "2020.01.29", "title": "Правителството реши: Войник се става до 40 години"}
{"url": "https://offnews.bg/ikonomika/zabranata-na-chastnite-lotarii-mina-na-parvo-chetene-v-parlamenta-720528.html", "text": "Забраната за частни компании да организират лотарийни игри мина на първо четене в парламента.Предложенията за промяна в закона за хазарта са предложени от Валери Симеонов. Едно от предложенията предвижда само държавният \"Български спортен тотализатор\" да има право да организира лотарийни игри. Промяната на закона стигна до първо гласуване за по-малко от две седмици, на фона на акциите на прокуратурата в офисите на Васил Божков, който контролира частните лотарии.Текстовете бяха подкрепени от 116 народни представители от ГЕРБ и \"Обединени патриоти\". \"Против\" гласуваха двама души от БСП. Останалите 68 социалисти и от ДПС се въздържаха.Лицензи за лотарийни игри имат частните \"Национална лотария\" и лотария \"България\", както и държавният тотализатор.БСП искат ограничения и за другите хазартни игри\"Не съм се срещал с Божков, не съм говорил с него, не защитавам неговите интереси, но съм притеснен докъде ще стигне това. Ще има тежки последици\", предупреди депутатът от БСП Антон Кутев. Според него \"държавата действа като организирана престъпна група, която отнема бизнеси\".Съпартиецът му Тодор Байчев добави, че е разговарял с психолози и нито един болен от лотарийна зависимост не е търсил помощ.Валери Симеонов отговор, че лотарийните игри са най-опасни, защото имат над 50% дял в хазарта. \"А и все отнякъде трябва да се започне\", добави той и посъветва БСП да внесат предложения.Този съвет стана повод Антон Кутев да обяви, че между първо и второ четене на закона ще предложи разширяване на обхвата на държавния контрол върху хазарта, като той обхване и казината.Байчев каза още, че в държавите, в които лотариите се организират от държавата, това е записано в Конституцията, а в българската хазартът не е посочен като дейност, за която е разрешено да има държавен монопол.Валери Симеонов отговори, че е имало консултации и няма нарушение на Конституцията.В кулоарите депутати от “Обединени патриоти” допуснаха, че между двете четения ще има още предложения и законът в крайна сметка ще бъде променен сериозно.", "date": "2020.01.29", "title": "Забраната на частните лотарии мина на първо четене в парламента"}
{"url": "https://offnews.bg/112/360-tezhki-katastrofi-ot-nachaloto-na-godinata-720537.html", "text": "Статистика сочи, че от началото на годината, само за 28 дни, в страната са станали 360 тежки катастрофи, като нито една от тях не е причинена поради лоши условия на пътя, съобщиха от МВР.В тежките ПТП-та са загинали 33 души, а 440 са ранените.98% от катастрофите са заради грешка на шофьора. Най-честите причини са несъобразена скорост, отнемане на предимство и неправилно маневриране. От МВР отчитат спад в броя на ПТП-та за същия период пред изминалата година, когато катастрофите са били 413.Най-много смъртни случаи има извън населените места.На третокласните пътища са загинали 9 души. Най-много загубили живота си са шофьорите - 17 души.9 от загиналите са пешеходци, като 8 от тях са блъснати на пешеходна пътека. ", "date": "2020.01.29", "title": "360 тежки катастрофи от началото на годината"}
{"url": "https://offnews.bg/bojni/menidzharat-na-dzhoshua-pochti-sigurno-e-che-antani-i-kubrat-shte-se-720492.html", "text": "Промоутърът на световния шампион в тежката категория на професионалния бокс Антъни Джошуа - Еди Хърн сподели, че следващият мач на британеца почти сигурно ще бъде срещу родната ни звезда Кубрат Пулев и сблъсъкът ще се състои във Великобритания.Мениджърът сподели в интервю пред английските медии, че е бил инструктиран от Ей Джей да не отстъпва в преговорите и да настоява за мач на родна почва.За грандиозния мач има много оферти от редица страни от Близкия Изток и Африка, от щаба на Джошуа са категорични, че той ще бъде в Англия или Уелс. Именно поради тази причина се бавят и преговорите между двата лагера. Те официално трябва да приключат на 31 януари.\"Почти сигурно е, че това ще бъде следващият мач на Джошуа и почти сигурно е, че той ще бъде във Великобритания. Проблемът с Кубрат Пулев е, че той иска да направи колкото се може повече пари от този сблъсък.Във Великобритания няма толкова много пари, колкото другаде по света, но инструкциите от Антъни са, че той иска следващия му мач да бъде у дома\", каза Хърн.", "date": "2020.01.29", "title": "Мениджърът на Джошуа: Почти сигурно е, че Антъни и Кубрат ще се бият на Острова"}
{"url": "https://offnews.bg/kultura/monti-pajtan-zhivotat-na-brajan-v-pamet-na-rezhisiora-teri-dzhouns-720514.html", "text": "На 2 февруари, неделя, от 18.30 часа в „Дом на киното” ще бъде представена ре-мастерираната версия на култовата класика „Монти Пайтън: Животът на Брайън”, в памет на супер талантливия режисьор Тери Джоунс.Няма дори едничка шега, скеч или реплика в „Животът на Брайън”, които да не се врязват в паметта на зрителя като толкова смешни, колкото е възможно да бъдат. В своя втори филм Монти Пайтън представят язвителна, анархична сатира както на религията, така и на холивудските интерпретации върху библейските теми.Действието се развива в Юдея през 33 г. пр. н. е. – времена на бедност и хаос, но изобилстващи от месии, надъхани техни последователи и отчаяни римляни, които се опитват да въведат някакъв ред. В центъра на събитията е Брайън Коен (Греъм Чапман), неохотен бъдещ месия, който придобива слава в резултат на поредица абсурдни и смехотворни обстоятелства, които са като манна небесна за целия екип (Джон Клийз, Ерик Айдъл, Тери Гилиам, Тери Джоунс, Майкъл Палин и Чапман) да блеснат в разнообразни роли, докато осмиват всеки и всичко – от бившите парии, Пилат Понтийски и изкуството да се пазариш до лудите пророци, римските центуриони и разпъването на кръст.Тери Джоунс беше наш приятел - на София Филм Фест, на Дома на киното и най-вече на феновете на \"Монти Пайтън\" и техните несравними творения.С поклон пред неговия талант, каним всички настоящи и бъдещи фенове!Билети онлайн:  ", "date": "2020.01.29", "title": "'Монти Пайтън: Животът на Брайън' в памет на режисьора Тери Джоунс"}
{"url": "https://offnews.bg/112/aresti-v-komisiata-po-hazarta-politcia-v-natcionalna-lotaria-720495.html", "text": "Арести в Комисията по хазарта. Прокурори и полиция влязоха рано тази сутрин в Държавната комисия по хазарта, има задържани, предаде БГНЕС.Почти по същото време започна и полицейската акция в офис на \"Национална лотария\" на улица „Фритьоф Нансен“ в столицата.Полицейска и прокурорска проверка има и в централата на \"Нове холдинг\", която е собственост на Васил Божков. Сградата се намира на улица \"Московска\", недалеч от храма \"Ал. Невски\". Микробус на специализираните полицейски сили има в самия двор на \"Нове холдинг\".Акцията е под ръководството на Спецпрокуратурата, но подробности за нея не се съобщават. По същото време има проверки и в бившата резиденция в парк „Витоша“, за която също се смята, че е свързана с бизнесмена.", "date": "2020.01.29", "title": "Арести в комисията по хазарта, полиция в Национална лотария"}
{"url": "https://offnews.bg/obshtestvo/padnali-kloni-i-darveta-ot-viatara-v-sofia-720494.html", "text": "Паднали клони и дървета заради силния вятър в София отстраняват шест екипа на дирекция „Аварийна помощ и превенция“ на Столична община Към момента са отработени сигнали на ул.“Черковна“, на локалното платно на бул.“Цар Борис Трети“, в ж.к.“Люлин“, на ул.“Царибродска“.По прогноза на Националния институт по метрология и хидрология днес се предвижда усилване на вятъра от запад-северозапад. Напомняме на гражданите да бъдат внимателни при придвижването си, да обезопасят от незакрепени предмети прозорци и балкони на жилища, както и на търговски, офис обекти, призовават от Столична община. Изпълнителите на строителни обекти да проверят състоянието на строителните огради и скелета", "date": "2020.01.29", "title": "Паднали клони и дървета от вятъра в София"}
{"url": "https://offnews.bg/tenis/federer-otnese-globa-ot-3000-dolara-za-rugatni-720522.html", "text": "Швейцарската легенда в мъжкия тенис Роджър Федерер беше глобен с 3000 долара. Причина за това са ругатни на Маестрото по време на мача срещу Тенис Сандгрен на 1/4-финала в турнира от Големия шлем - Откритото първенство на Австралия.Съдията на стол – сръбкинята Марияна Вельович в третия сет получи сигнал от колегата си на линията, че Маестрото е използвал непристоен език. Тя повика 38-годишния швейцарец и му даде официално предупреждение.Оказа се, че това е едва втората глоба в турнирите от Шлема за Федерер. Първата е била през 2009 година на финала на US Open в Ню Йорк срещу Хуан Мартин дел Потро.Самата Вельович пък бързо си спечели обожатели. Феновете по трибуните не можеха да откъснат очи от главния съдия на срещата, а социалните мрежи бяха изпълнени със закачливи коментари.\"Бих подлагал на съмнение всяко нейно отсъждане, за да застана пред нея и да и предложа да се омъжи за мен\". \"Тя прилича на актриса от филмите на Джеймс Бонд\", са само част от колоритните публикации.Вельович получи златна значка за вдъхновение през 2015 година. През 2018 сръбкинята беше рефер на женския финал на Откритото първенство на Австралия, а през 2019 бе арбитър на финала на дамския турнир на Уимбълдън.", "date": "2020.01.29", "title": "Федерер отнесе глоба от 3000 долара за ругатни"}
{"url": "https://offnews.bg/obshtestvo/borisov-kam-ministrite-kato-vi-pitat-za-skandala-geshev-radev-kazv-720491.html", "text": "Искаме България да бъде в „чакалнята“ на Еврозоната, което гарантира, че дори да стане грешка и БСП да дойде на власт, няма да падат КТБ, други банки и всичко останало.Това заяви премиерът Бойко Борисов на редовното заседание в Министерски съвет. Борисов смята, че това е важна цел за България, тъй като членството ни в Еврозоната би означавало сигурност на финансова система и ще гарантира страната ни да не е на „втора скорост“ в Европейския съюз.„В европейското семейство общият портфейл, общите финанси, кой колко харчи и защо – всички искат да знаят в общия банков съюз какво е положението на българските банки. Това е целта. Чух чудовищни неща“, добави премиерът.Министър-председателят каза, че е възложил на финансовия министър Владислав Горанов да покани представители на партиите в парламента, председателя на бюджетната комисия Менда Стоянова и управителя на БНБ Димитър Радев, за да се премахнат всички страхове, които се насадиха в последните дни.„Питайте и ЕЦБ за всички страхове, които от опозицията се опитват да насаждат, да е необходима ратификация от парламента. За да не кажат, че Горанов и Радев биха могли да взимат подобно решение. Единственото, което правят тези хора, е да си играят със страховете на хората“, подчерта той.В конфликта между други институции ви забранявам да се месите и коментирате – това не е наша работа. Имате си дружи ежедневни и много важни задачи, обърна премиерът Борисов към министрите от кабинета по повод скандала между прокуратурата и президента.„Не бях поканен, бяха поканили Томислав Дончев. Ако някой си мисли, че може да ми кани министрите без да ме уведомява мен – за мен това е тенденциозно и не е правилно. Няма случай, в който Радев да ми е поискал министри и аз да съм отказал. Но да не ме каниш, да се опитваш да ми дърпаш хората и да казваш, че Борисов не е отишъл. По другите теми не участваме и не взимаме отношение. Не е наша работа. Като ви питат, това отговаряте. Реагираме само когато сме нападнати с лъжа ние. И аз го направих“, заяви Борисов. Това каза той във връзка с обвиненията на президентът Румен Радев, че не е присъствал на консултациите за изборния процес.Министър – председателят коментира за вота на недоверие, че БСП и ДПС са се опитали да оформят нова коалиция.Прекрасно знаем как управляваха при Орешарски. Благодаря на двете формации в парламента, които подкрепиха правителството – ОП и ГЕРБ, подчерта той.", "date": "2020.01.29", "title": "Борисов към министрите: Като ви питат за скандала Гешев - Радев, казвате 'Не е наша работа'"}
{"url": "https://offnews.bg/kultura/muzejni-turove-v-kvadrat-500-720485.html", "text": "Постоянната експозиция на Националната галерия представя най-значимите образци на българското изобразително изкуство, произведения на европейски майстори, изкуство от Азия, Африка и Латинска Америка. В поредица от музейни турове, водени от екскурзовода на Квадрат 500, ще научите историята на част от над 1 600 творби, разположени в 28 зали.Къде: Национална галерия/Квадрат 500, пл. „Св. Александър Невски“, ул. „19-ти февруари“ I. Кога: Събота от 13.00 часа. Среща в централното фоайе на галерията.Тема:1 февруари – Изложбата „Лика Янко. Рисунки“ от колекцията на Владимир Илиев и Александър Тошев15 февруари – Обяд в музея (натюрморти от Бернар Бюфе, Антони Клаве, Бенчо Обрешков и др.)29 февруари – По стъпките на семейния пътеводител „Вълшебен Квадрат“Достъп: Възрастни – 12 лв.Ученици, студенти и пенсионери – 7 лв.Деца под 12 години – 2 лв.С ПРЕДВАРИТЕЛНО ЗАПИСВАНЕ: ; 0879 147 679; 0886 817 233", "date": "2020.01.29", "title": "Музейни турове в Квадрат 500"}
{"url": "https://offnews.bg/zdrave/psiholozi-i-animatori-shte-pomagat-na-detcata-v-stolichnata-pediatria-720489.html", "text": "Екип от специалисти на фондация „ За Нашите Деца“ ще работи за повишаване качеството на грижата и подобряване благосъстоянието на децата и техните семейства, които са пациенти на столичната педиатрия.С настанените в болницата деца, аниматори и детски психолози ще провеждат индивидуални и групови занимания, включващи различни развитийни дейности, музикотерапия, арт работилници и арт ателиета. По този начин специалистите от ЦОП „Св. София“ ще работят за подобряването на психо-емоционалното състояние на децата, както и за намаляване на ефекта от дългия болничен престой.Дейностите ще осъществяват в рамките на споразумение за предоставяне на интегрирани здравно-социални и образователни услуги за деца от 0-7г., което беше подписано между Център за обществена подкрепа „Св. София“ и \"Специализирана болница за активно лечение по детски болести - проф. д-р Иван Митев\" ЕАД - София.Основна цел на съвместната работа е въвеждането на иновативни практики и семейно-ориентиран подход, с който да се окаже подкрепа на цялото семейство, в рамките на здравното заведение. Родителите ще имат възможност за индивидуални консултации с психолог, а при необходимост цялото семейство ще може да се консултира със специалист по ранна детска интервенция. Специалистите ще провеждат и групови обучения, курсове и дискусии с родителите на територията на здравното заведение, по теми, свързани с отглеждането и възпитанието на децата.Фокусът на работа на екипа от ЦОП „Св. София“ ще бъде върху децата с увреждания и тежки заболявания, чиито семейства се нуждаят от подкрепа, както и децата, настанени за лечение в болничното заведение, които нямат интензивен контакт с родителите си.Обучения и консултации по теми, свързани със семейно-ориентирания подход и ранното детско развитие, са предвидени и за здравните и социални специалисти в болницата.Настоящето споразумение е продължение на добрата ни практика за сътрудничество с болничните заведения на територията на гр. София.", "date": "2020.01.29", "title": "Психолози и аниматори ще помагат на децата в столичната педиатрия"}
{"url": "https://offnews.bg/temida/prokuraturata-niama-kak-da-vi-kazhem-zashto-e-podslushvan-gen-stojko-720501.html", "text": "След решението на прокуратурата директно да атакува президента с разсекретяването на СРС-та остават редица въпроси без отговор.\"Няма как да ви отговорим на въпроса защо са използвани СРС по отношение на шефа на ВВС ген.-майор Цанко Стойков. Това трябва да разреши наблюдаващият прокурор. Всичко, което имаше да каже прокуратурата, го направи с постановлението от вчера\", отговори на въпрос на OFFNews говорителят на главния прокурор Сийка Милева.В Закона за специалните разузнавателни средства е записано, че СРС се използват, когато това се налага за предотвратяване и разкриване на тежки умишлени престъпления или при заплаха за националната сигурност. Прилагат се за лица, за които са получени данни и има основание да се предполага, че подготвят, извършват или са извършили тежко умишлено престъпление.От постановлението на прокуратурата не става ясна причината, поради която е подслушван ген.-майор Цанко Стойков, нито се разбира какво е тежкото предстъпление, в което е подозиран. Разбира се само, че покрай слушането на генерала е прихванат негов разговор с президента Румен Радев по въпроса с назначаването на съпругата му Десислава като пиар на ВВС.Ако се окаже, че няма данни за извършено престъпление от страна на шефа на ВВС, се влиза в хипотеза на Наказателния кодекс, където е записано, че всеки, който използва данни от подслушване извън целите на наказателното производство или за защита на националната сигурност, върши престъпление.Адвокат Даниела Доковска коментира пред \"Дневник\", че разгласяването на информация от СРС, извън нейното предначение, се наказва с лишаване от свобода до 3 г. и глоба от 500 лв. А когато деянието е извършено от длъжностно лице, което е придобило информацията или му е станала известна в кръга на неговата служба, наказанието е от 1 до 5 г. лишаване от свобода и глоба от 5 хил. лв. В този случай съдът може да постанови и лишаване от права.\"Материали по разследването могат да се разгласяват с разрешение на прокурора, но не и когато разгласяването им представлява престъпление. Прокурорът не може да разрешава да се извърши деяние, което законодателят е въздигнал в престъпление\", казва адв. Доковска и риторично пита: \"Според член 103, ал. 4 на конституцията срещу президента и вицепрезидента не може да бъде възбудено наказателно преследване. Кое не е ясно в този текст?\"", "date": "2020.01.29", "title": "Прокуратурата: Няма как да ви кажем защо е подслушван ген. Стойков"}
{"url": "https://offnews.bg/politika/prezidentat-atakite-sreshtu-men-i-semejstvoto-mi-pridobivat-urodlivi-720505.html", "text": "\"За съжаление вчера прокуратурата девалвира две важни за опазването на държавността понятия – „държавна измяна“ и „нарушение на Конституцията“ като ги употреби като медийна сензация в запитването до Конституционния съд, а впоследствие ги мотивира със записи, в които всички внушения се самоопровергаха“. Това заяви държавният глава Румен Радев пред журналисти преди срещата си със студенти в Техническия университет в Габрово.По думите му тези практики показват още веднъж колко остро стои въпросът за промени в Конституцията в посока съдебна власт и нейната независимост.", "date": "2020.01.29", "title": "Президентът: Атаките срещу мен и семейството ми придобиват уродливи измерения (видео)"}
{"url": "https://offnews.bg/sviat/2000-evro-ednokratna-pomosht-za-vsiako-novorodeno-v-gartcia-720503.html", "text": "Гръцкият парламент прие законодателни промени, с които ще се отпускат по 2000 евро еднократна помощ за всяко родено дете в страната след 1 януари тази година, съобщи АНА-МПА. Разпоредбата беше приета от всички парламентарни групи, освен от МеРА25, която се въздържа.Условието за отпускане на помощта е майката да пребивава постоянно и законно в Гърция, пише в. \"Етнос\".С приетия закон се променят и критериите за отпускане на три основни социални надбавки - за дете, за жилище и за планински и необлагодетелствани райони. Имигрантите, които живеят законно в Гърция, ще се нуждаят от 12 години данъчна регистрация, за да получават надбавки за дете и за жилище. Досега срокът беше 5 години. Освен това, като допълнителен критерии се въвежда задължителното посещаване на училище от непълнолетните деца в семейството. Новите мерки са за справяне с демографската криза в страната. Демокрафската криза стана особено неблагоприятна след началото на икономическата криза - от една страна, намаля средният брой деца, които ражда една жена в Гърция, а от друга - над половин милион гърци напуснаха страната в търсене на работа и по-осигурен живот.От 2011 г. страната има отрицателен прираст. През 2017 г. ражданията са били около 88 хиляди, а смъртните случаи - над 124 хиляди.", "date": "2020.01.29", "title": "2000 евро еднократна помощ за всяко новородено в Гърция"}
{"url": "https://offnews.bg/futbol/fenove-na-iunajted-se-opitaha-da-podpaliat-doma-na-shef-na-kluba-720496.html", "text": "Домът на изпълнителния вицепрезидент на Манчестър Юнайтед Ед Уудуърд е бил атакуван от фенове в нощта срещу 29 януари. Привърженици на \"червените дяволи\" са замеряли с горящи предмети къщата на боса.Известно е, че от доста време насам запалянковците на клуба негодуват срещу Уудуърд, но в крайна сметка един от силните хора на \"Олд Трафорд\" се правеше до момента на разсеян след критиките, които получава.В социалните мрежи се появиха кадри как малка група от привърженици на отбора атакува къщата му със запалени предмети, а рискът от това домът на директора да бъде подпален и опожарен изцяло е бил огромен. Смята се, че нито той, нито семейството му, са били у дома си по време на фенската атака.От Юнайтед излязоха с изявление по случая и обявиха, че ще работят усилено с полицията на Манчестър, за да се разбере кои са деятелите на това грозно нападение.\"Научихме за инцидент край дома на наш сътрудник. Вече си сътрудничим с полицията в Манчестър за изясняване на случая. Фенове, които изразяват мнението си, са едно, а съвсем друго са такива, които с намеренията си застрашават живота на други\", обявиха от клуба.", "date": "2020.01.29", "title": "Фенове на Юнайтед се опитаха да подпалят дома на шеф на клуба"}
{"url": "https://offnews.bg/obshtestvo/borisov-utre-zapochvajte-da-kopaete-traboprovoda-za-pernik-trabite-i-720498.html", "text": "„Утре започвайте да копаете траншеите. Първите два километра тръби пътуват и ще са тук до няколко дни, така че да не губим часове, не дни, в строителството“.Това заяви премиерът Бойко Борисов в Министерски съвет. Той припомни, че вече има одобрен план за водата в Перник от Столичния общински съвет, както и готов проект, който вчера беше предоставен в началото на редовното правителствено заседание.Водопроводът ще струва 26 милиона лева, но според Борисов това е единственият начин перничани да имат вода по-най-бързия начин, в рамките на 30-40 дни.Борисов посочи, че по време на управлението на БСП и ДПС, които по думите му днес отново са показали модела, който искат да е алтернатива на ГЕРБ и ОП, водопроводи не са подменяни.„За да не могат да кажат – ето, ние работихме, а когато дойдоха ГЕРБ и Патриотите, това спря. Кметът на Перник излезе и им каза, че от 70 години водопроводът не е сменян. Те излизат и казват, че ГЕРБ и ОП сме спрели водата. Това, че 70 години не е ремонтиран ще ни струва 60 милиона за Перник допълнително, извън водните цикли, но ще го направим. Дават ни срок 40 дни. Аз мисля, че в рамките на 30 дни трябва да обещаем на перничани и да се работи денонощно“, допълни министър-председателят.Борисов каза, че министърът на околната среда и водите Емил Димитров му е представил доклади, които пораждат съмнения, че ВЕЦ-ове подават нощем ток до Енергийния системен оператор.„В следващите 1-2 дни запечатваш, спираш. МВР му съдейства с всички необходими за това служители. Искам още днес, защото НЕК нещо се ослушвали, да провериш, Теменужке, лично и да го съобщиш на Димитров за два ВЕЦ-а, които ни съмнява, че са работили нощно време, дали са подавали ток към Енергийния системен оператор – и ако е така, запечатваш и спираш“, нареди премиерът.", "date": "2020.01.29", "title": "Борисов: Утре започвайте да копаете тръбопровода за Перник, тръбите идват до 2 дни"}
{"url": "https://offnews.bg/sviat/british-earuejz-spirat-poletite-do-kitaj-720506.html", "text": "Авиокомпанията \"Бритиш еъруейз\" спира временно всичките си директни полети до Китай заради епидемията от новия коронавирус.Решението бе обявено, след като британското външно министерство посъветва гражданите си да не пътуват до страната, ако не е крайно наложително.Досега заразата взе около 100 жертви. Случаи на инфектирани са регистрирани в поне още 16 държави. Стотици чужденци бяха евакуирани от град Ухан, където пламна огнището.", "date": "2020.01.29", "title": "Бритиш еъруейз спират полетите до Китай"}
{"url": "https://offnews.bg/politika/deputatite-glasuvat-vota-na-nedoverie-sreshtu-borisov-i-podhvashtat-ha-720466.html", "text": "Парламентът започва днес работната си седмица с гласуването на четвъртия вот на недоверие на БСП срещу третия кабинет на Бойко Борисов. Вотът е заради провал в екологичната политика с мотиви водната криза в Перник, изобилието на вносен боклук в България и мръсният въздух.По всяка вероятност кабинетът ще оцелее. Единствено от ДПС са обявили официално, че ще гласуват „за“ вота на БСП. Двете партии имат общо 104 народни представители, а за да мине вотът на недоверие трябва да бъдат събрани 121 гласа. От партията на Веселин Марешки „Воля“ не казват ясно как ще гласуват. “Независимите” депутати от “Атака”, които са 6, обявиха, че ще определят „своето отношение към вота на недоверие при неговото гласуване“, но е малко вероятно да го подкрепят.Дебатите по вота бяха в петък миналата седмица и по традиция на тях не присъстваше премиерът. \"Правителството на Борисов вече е риск за България. Досега беше вредно, сега е риск за България. Оставането на му на власт гарантира нови кризи. Всяка промяна към по-добро минава първо през неговата оставка\", каза лидерът на БСП Корнелия Нинова при представяне на мотивите си.Бързане със забраната на лотариитеВтора точка в дневния ред е проекта за промени в закона на Валери Симеонов, с който се забранява на частни компании да организират лотарийни игри. Проектозаконът се движи бързо по стандартите на българския парламент. Миналата седмица точката бе вкарана извънредно в дневния ред на комисията по финанси и за около 20 минути бе приета. Тогава \"За\" гласуваха 11 депутати, а 6 - БСП и ДПС - се въздържаха.Най-важното в тези законови промени е, че лотарийните игри, без бинго и подобни, ще могат да се организират само от Държавния спортен тотализатор, каза вносителят на закона Валери Симеонов в краткото изложение на мотивите си. Според него Българският спортен тотализатор, който и сега има такава игра, успява да вземе само малка част от тази дейност и да пренасочи приходите към Министерството на спорта. Заради досега действащия закон частните оператори нямат такива задължения. Според приблизителни оценки приходите на частниците са около 600 млн. лева годишно. Редно е държавата да си вземе лотарията, както е навсякъде по света, каза Симеонов.", "date": "2020.01.29", "title": "Депутатите гласуват вота на недоверие срещу Борисов и подхващат хазарта"}
{"url": "https://offnews.bg/obshtestvo/topliat-ianuari-prodalzhava-do-12-gradusa-dnes-720469.html", "text": "Днес ще бъде предимно облачно и на много места ще превалява дъжд. Вятърът ще е слаб до умерен от запад-югозапад, като вечерта в Западна България ще се ориентира от запад-северозапад и ще се усили, показва прогнозата за времето на НИМХ. Ще се задържи топло за сезона с максимални температури между 7° и 12°.На планините ще е предимно облачно с превалявания от сняг, под около 1300 метра – от дъжд. Ще духа умерен до силен вятър от запад-северозапад, който вечерта ще започне да се усилва. Максималната температура на 1200 метра ще е около 3°, на 2000 метра – около минус 3°.Над Черноморието ще е предимно облачно, но само на отделни места ще превали слаб дъжд. Ще духа слаб, предимно запад-югозападен вятър. Максималните температури ще са между 10° и 13°.Температурата на морската вода е около 8°. Вълнението на морето ще бъде 2-3 бала.", "date": "2020.01.29", "title": "Топлият януари продължава: До 12 градуса днес"}
{"url": "https://offnews.bg/politika/kornelia-ninova-prokuraturata-iska-da-otstrani-prezidenta-720490.html", "text": "\"Уважаеми управляващи и представители на съдебната власт, огласяването на СРС е закононарушение, поне по няколко закона в България. Това е опит да се сплаши президента и той да замълчи. Ние вярваме, че той няма да го направи. Това е уж юридически акт с политическа цел: отстраняване на ярък политически опонент, без оглед на последиците. Те са разрушаване на институциите. Случващото е вредно и опасно. Уважаеми българи, живеем в нестабилност в България, създадена от управляващите\" Това заяви лидерът на БСП Корнелия Нинова от името на партията, след като вотът на недоверие срещу кабинета бе отхвърлен. До Нинова на парламентарната трибуна се изправи ръководството на групата, а останалите депутати от БСП в залата станаха прави.Държавата има полиорганна недостатъчностНинова заяви, че в последните няколко години държавата, обществото, влизат от криза в криза и системите и отказват. В медицината това се наричало - полиорганна недостатъчна. \"Когато органите на едно тяло спират да функционират, знаем какъв е изходът. Такава власт може да се запази само със страх, натиск и репресии. Със затваряне устата на смелите и инакомислещите. Бяхме свидетели през годините на това. Първо се започна с нас от опозицията. На множество проверки бяха подложени колеги без основание. Години наред ви се втълпява, че няма алтернатива. Не, не е така. След това се продължи с журналистите. Уважаеми колеги журналисти, помните ли колко от вас през годините бяха уволнени и изхвърлени от работа. Минахте през бизнеса, който също подложихте на натиск, страх, минахте през протестиращите. Първо ги разделяте и противопоставяте, след това ги снимахте и с актове за нарушение ги привиквахте през ден в полицията и стигнахте дотам да обгазявате свободно протестиращи българи срещу политиката на правителството. Не ви стигна това - насочихте и стигнахте до най-високото равнище в държавата - президента на държавата\", заяви Нинова.Ако президентът беше послушен и безобиден\"Уважаеми български граждани, как мислите, ако президентът беше един послушен, безобиден и съгласен човек, дали щяхме да слушаме в ефир СРС вчера. Сигурно не. Да оставим настрана, че от тези СРС-та се вижда, че той не е нарушил нито един закон в държавата, но искаме да кажем нещо много важно\", каза Корнелия Нинова. Тя добави, че огласяването на СРС е закононарушение, поне по няколко закона в България. “Това е опит да се сплаши президента и той да замълчи. Ние вярваме, че той няма да го направи. Това е уж юридически акт с политическа цел: отстраняване на ярък политически опонент, без оглед на последиците. Те са разрушаване на институциите. Случващото е вредно и опасно. Уважаеми българи, живеем в нестабилност в България, създадена от управляващите\", заяви Нинова.Война на институциитеСпоред лидера на БСП сега има институционална война. \"Скъпи българи, разграждат държавността, с едничка цел, да останат на власт на всяка цена и без никакъв опонент. Знаем, че вотът на недоверие не мина. Нека излезем от математиката и да ви попитаме вас от това, което чухте от отрицателните вотове, колко от вас са съгласни. Чухме, че легитимно право на опозицията в една демократична държава да иска вот на недоверие е задният вход в политическия живот. В дебата чухме, че конституционно записаната възможност за служебен кабинет е нелегитимен. Управляващите не само погазват тихомълком Конституцията, а официално на глас оттук я суспендират с думи\", каза Нинова.Тя попита българите затова ли са гласували: да дишат рак и да пият отрова и да плащат скъпите лекарства и да обедняват.\"Ако днес се страхуваме, ставаме съучастници на този процес. Ние от \"БСП за България\" не се страхуваме, нека всеки, който милее за България ,за семейството, за себе и си децата си, да се обединим и да продължим волята си за промяна. Бъдете смели, тази промяна е възможна и зависи от нас\", призова Нинова.", "date": "2020.01.29", "title": "Корнелия Нинова: Прокуратурата иска да отстрани президента"}
{"url": "https://offnews.bg/evropa/evroparlamentat-glasuva-sporazumenieto-za-brekzit-720470.html", "text": "Европейският парламент ще гласува тази вечер споразумението за Брекзит на пленарна сесия в Брюксел. Вотът се очаква в 19:00 ч. българско време и идва след приключилия процес на ратификация на документа от Обединеното кралство и положителната препоръка от комисията по конституционни въпроси на Европарламента миналата седмица.Преди гласуването, председателят на Европейската комисия Урсула фон дер Лайен, на Европейския съвет Шарл Мишел и главният преговарящ на ЕС Мишел Барние ще участват в дебат с лидерите на политическите групи. След вота, председателят на Европейския парламент Давид Сасоли ще направи изявление в пленарната зала, а след това евродепутати от Обединеното кралство и лидери на групите ще отбележат момента с кратка церемония.За да влезе в сила, споразумението за оттегляне на Обединеното кралство трябва да бъде одобрено от Европарламента с обикновено мнозинство и след това с квалифицирано мнозинство от Съвета. Очаква се Съветът да вземе решението си чрез писмена процедура, съобщава БНР.", "date": "2020.01.29", "title": "Европарламентът гласува споразумението за Брекзит"}
{"url": "https://offnews.bg/tehnologii/es-niama-da-izkliuchi-huauej-ot-razvitieto-na-5g-mrezhata-720472.html", "text": "Европейският съюз не иска да изключва Хуауей от развитието на 5G мрежата в Европа, но ще наложи стриктни правила. Това съобщи европейският комисар за вътрешния пазар и дигитализацията Тиери Бретон, цитиран от Франс прес.Бившият френски министър на икономиката, който беше и начело на Франс Телеком, ще представи днес инструментариум, създаден съвместно от страните членки на ЕС в координация с Европейската комисия.По-рано Великобритания обяви, че ще позволи на китайския телекомуникационен гигант Хуауей да има ограничена роля - до 35 процента - в изграждането на британските 5G мрежи, но не и до ключови части от тях.Вашингтон настояваше премиерът Борис Джонсън да забрани изцяло участието на Хуауей с мотива, че Пекин може да използва оборудването на компанията за шпионаж. Компанията отхвърля обвиненията.", "date": "2020.01.29", "title": "ЕС няма да изключи Хуауей от развитието на 5G мрежата"}
{"url": "https://offnews.bg/zdrave/gripna-vakantcia-v-21-ot-28-te-oblasti-1850-uchilishta-i-2-detski-gra-720504.html", "text": "21 от 28-те области в страната са в грипна ваканция.Днес е преустановен е учебният процес в 1850 училища, затворени са и 2 детски градини, съобщава Министерството на образованието и науката.От днес не са на училище и учениците в областите Видин, Велико Търново, Враца, Пловдив, Силистра, Сливен. Те ще са в грипна ваканция до 5 февруари включително.Продължават да не учат децата в областите Благоевград, Бургас, Варна, Габрово, Добрич, Кърджали, Кюстендил, Монтана, Пазарджик, Перник, Смолян, София-град, София-област, Хасково и Ямбол.Учебни занятия продължават да се провеждат в областите Плевен, Русе, Стара Загора, Търговище и Шумен.В останалите 2 области на страната - Ловеч и Разград, учебните занятия са преустановени само в отделни училища. Не учат учениците в 7 училища в област Ловеч и в едно училище в с. Острово, област Разград. Не се провеждат занимания и в 2 детски градини в с. Сушево и Завет, Разградска област.", "date": "2020.01.29", "title": "Грипна ваканция в 21 от 28-те области, 1850 училища и 2 детски градини са затворени заради вируса"}
{"url": "https://offnews.bg/obshtestvo/kamion-se-obarna-na-magistrala-trakia-i-ia-zatvori-v-posoka-sofia-720473.html", "text": "Обърнат тежкотоварен камион затвори автомагистрала „Тракия” в посока София.Движението е ограничено при 63 км от високоскоростния път, съобщават от Агенция „Пътна инфраструктура”.Предстои авариралият тир ще бъде изтеглен.", "date": "2020.01.29", "title": "Камион се обърна на магистрала Тракия и я затвори в посока София"}
{"url": "https://offnews.bg/kultura/preporachvame-vi-zhivak-avtorski-spektakal-na-dimitar-zhivkov-720478.html", "text": "Един спектакъл за това как споменът за корените и за истинските ни чувства може да ни възроди. Димитър Живков като автор на пиеса, посветена на врачанския манталитет, чувство за хумор и светоглед. Три разказа, проследяващи различни уникални човешки съдби, изиграни с патос и майсторство. Една борба с отраженията на живота ни, които се превръщат в самия живот, за съжаление.Автор: Димитър ЖивковРежисьор: Димитър СтефановМузика: Мартин КаровУчастват: Димитър Живков29 януари (сряда) от 19:30 ч. в Сити Марк Арт Център, Зала10 февруари (понеделник) от 19:30 ч. в Сити Марк Арт Център, Зала25 февруари (вторник) от 19:30 ч. в Сити Марк Арт Център, Зала", "date": "2020.01.29", "title": "Препоръчваме ви: 'Живак' - авторски спектакъл на Димитър Живков"}
{"url": "https://offnews.bg/politika/ima-li-radevgejt-i-kakvo-znaem-dosega-720486.html", "text": "Внезапната атака на прокуратурата по президента вече е в достатъчно напреднала фаза, за да можем да говорим за нов \"гейт\" - \"Радевгейт.Известното досега е по-малко от въпросителните.Обобващаме какво се случи досега.Как започна?На 28.01. новият главен прокурор Иван Гешев съобщи, че срещу държавния глава се води досъдебно производство. Не бе съобщено кога и защо е започнало то.Ден по-рано Гешев обяви, че прокуратурата ще пита Конституционния съд може ли да се разследва президентът за престъпление.Според конституцията президентът и вицепрезидентът не носят отговорност при изпълнение на своите функции, освен в случаите на държавна измяна и нарушение на основния закон на страната.Какво се разследва?На 28.01. прокуратурата разпространи записи по разследването. Те касаят назначение на съпругата на Радев - Десислава Радева - по времето, когато настоящият държавен глава оглавяваше ВВС. Не става категорично ясно как евентуалното назначение на Радева попада в хипотезата за държавна измяна и нарушаване на Конституцията и дали това е казусът, за който Иван Гешев се обърка към Конституционния съд с икане за сваляне на имунитета на президента.Какво разкриват записите?От разпространените до медиите три аудиофайла става ясно, че са записвани разговори между Радев и командира на Военно-въздушните сили ген. майор Цанко Стойков. Не става ясно защо и в какъв период те са били обект на СРС. Ген. Стойков докладва на президента - в разрез със служебната тайна - че КПКОНПИ е изискало документи за назначение на г-жа Радева и пита какви жилища е ползвала и кой ги е плащал. Казва, че му го съобщава \"лично\". Уверява, че ще \"изчисти отговора\".Президентът се съгласява с това и изисква да види справката, преди тя да бъде изпратена до КПКОНПИ. Коментира, че \"това са простотии\" и че всичко е изрядно.Известно е, че докато Радев оглавява ВВС, Десислава Радева е назначена за пиар там. По това време двамата не са сключили брак.Във втория и третия запис генерал Стойков коментира със служебно лице какъв отговор да се даде на КПКОНПИ. Тезата му е, че информацията трябва да се подава по малко и в отговора да се посочи, че няма как да се търси конфликт на интереси за минал перидо, тъй като Радев вече е на друга длъжност. Оттук нататъкПредстои произнасяне на Конституционния съд. Президентството  днес.", "date": "2020.01.29", "title": "Има ли Радевгейт и какво знаем досега?"}
{"url": "https://offnews.bg/politika/spetcaktcia-v-sgradi-na-biznesmena-vasil-bozhkov-720474.html", "text": "Засилено полицейско присъствие има пред сградата на \"Нове холдинг\", която се намира на улица \"Московска\" в София, съобщи БНР. Холдингът се свързва с бизнесмена Васил Божков.Освен това се претърсва бивша резиденция в парк „Витоша“, за която също се смята, че е свързана с бизнесмена. Полиция е влязла и в офиса на Националната лотария на ул. \"Фритьоф Нансен\" в столицата.Към момента няма информация каква е причината за претърсванията на полицията и прокуратурата. От МВР не потвърждават, но и не отричат информацията за полицейската акция.Втора точка в дневния ред на програмата на парламента е проекта анти-Божков за промени в Закона за хазарта. Те са внесени от Валери Симеонов. С тях се забранява на частни компании да организират лотарийни игри. Проектозаконът се движи бързо по стандартите на българския парламент. Миналата седмица точката бе вкарана извънредно в дневния ред на комисията по финанси и за около 20 минути бе приета.", "date": "2020.01.29", "title": "Спецакция в сгради на бизнесмена Васил Божков"}
{"url": "https://offnews.bg/izvan-terena/polugolata-ot-finala-na-shl-vzrivi-i-alpijskite-ski-720471.html", "text": "Прочулата се с появата си полугола на терена по време на финала за Шампионската лига през лятото американка Кинси Волански напомни за себе си на най-неочаквано място. Инстаграм знаменитостта се появи по време на нощния слалом в Шладминг с участието на нашия алпиец Алберт Попов.Тя излезе на пистата малко преди да финишира италианецът Алекс Винацер и внесе объркване в класирането. Волански пресече финала малко преди него, поради което системата за времеизмерване първо му отчете първо време във временното класиране и той започна да се радва, че е излязъл лидер.Времето му обаче беше коригирано и той в крайна сметка се оказа трети, а впоследствие слезе до шесто място в крайното подреждане. Този път Волански не рекламираше сайт, а беше решила по този начин да изрази почитта си към баскетболната легенда Коби Брайънт, който загина в авиокатастрофа.", "date": "2020.01.29", "title": "Полуголата от финала на ШЛ взриви и алпийските ски"}
{"url": "https://offnews.bg/obshtestvo/vav-vrabnitca-2-niama-da-imat-voda-dnes-720448.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Монтаж на редуктор на налягането на ул. „Златен клас“ в жк. „Връбница“ 2 налага спиране на водоподаването от 09:00 до 21:00 часа на жк. „Връбница“ 2Заради монтаж на пожарен хидрант на ул. „Житница“ в с. Мрамор се налага спиране на водоподаването от 09:00 до 21:00 часа на с. Житен. ", "date": "2020.01.29", "title": "Във Връбница 2 няма да имат вода днес"}
{"url": "https://offnews.bg/zdrave/ek-zadejstva-mehanizma-za-evakuirane-na-evropejski-grazhdani-ot-kitaj-720476.html", "text": "Европейската комисия съобщи, че задейства механизма за връщане на гражданите на ЕС от Китай като мярка срещу разпространението на новия вирус. Искането е отправено от Франция, която има нужда от консулско съдействие за извеждане на гражданите си от град Ухан. ЕС ще осигури два самолета за връщането на европейците от Китай, като стойността на полетите ще бъде покрита с европейски средства, се посочва в съобщението на ЕК.Припомняме, че Франция и Германия са първите европейски държави, в които бяха потвърдени случаи на заразени с коронавируса.Първият полет отпътува днес от Франция, а вторият е насрочен до края на седмицата. Гражданите на ЕС в Китай могат да поискат съдействие да се върнат у дома, независимо от коя държава имат паспорт, пояснява комисията.Предвижда се на разположение да има 100 места във втория полет. Засега е разрешено връщането само на онези, които не са болни и не проявяват признаци на заболяването. ЕК допълва, че е възможно в следващите дни да бъдат получени нови заявки за съдействие.По-рано от Министерството на външните работи заявиха, че страната има готовност да изпрати правителствения самолет, за да бъдат евакуирани тримата български студенти в Ухан.Вчера БНТ съобщи, че българин, завърнал се от китайската столица Пекин, е потърсил помощ в Инфекциозната клиника на ВМА заради съмнения за новия китайски коронавирус. Според лекарите обаче симптомите му не приличат на тези на новия коронавирус. Първоначално мъжът е бил поставен под домашна карантина, но след това е бил приет в клиниката за наблюдение. Целта е да се избегнат евентуални усложнения, тъй като пациентът има придружаващи заболявания.Готовност да приемат пациенти имат и Инфекциозна болница и УМБАЛ \"Св. Анна\". До седмица се очакват реактивите, с които се тества наличието на коронавирус. Междувременно американски учени потвърдиха, че работят върху създаването на ваксина срещу новия вирус.Ройтерс съобщи за първи първият случай на заразен в Обединените Арабски емирства. По последни данни загиналите са 132 души, а близо 6000 са се заразили.Пикът на разпространение на новия тип коронавирус в Китай се очаква след 7-10 дни, предаде РИА Новости. Не се прогнозира мащабен ръст на заболеваемостта. Това е заявил ръководителят на специалната експертна комисия към Държавния комитет по въпросите на здравеопазването Чжун Нан Шан.", "date": "2020.01.29", "title": "ЕК задейства механизма за евакуиране на европейски граждани от Китай"}
{"url": "https://offnews.bg/analizi-i-komentari/miroliuba-benatova-ako-si-zabravite-misalta-obadete-se-na-prokuratur-720482.html", "text": "Да си назначиш любовницата не е държавна измяна, а простотия, административно нарушение, конфликт на интереси. Ако е държавна измяна, половин България трябва да влезе в затвора веднага. Нямам против това да стане с всички \"калинки\" на държавни постове, назначени и без да са любовници, но защото са достатъчно некомпетентни, за да заслужат заемане на отговорни позиции. Разбира се и за назначени вицепремиерки се отнася.Но от скандала с президента Радев изниква и друг въпрос. Подслушването национален спорт ли е и всички разговори на 5 милиона българи ли се пазят за всеки случай. Ако сте си забравили мисълта, звъннете на прокуратурата, за да ви припомни какво сте казали. Архив му е майката. Разпределен по членове от НК.Вероятно тази серия е част 1. Подозирам, че е жокер за следваща порция. По друга тема. Например руски шпиони. Да видим.Допълвам:Може ли обаждащият се да знае, че е записван и да говори нарочно толкова детайлно.За да отърве наказание. Хипотеза просто.А и все пак, този запис е повод да се припомни \"ти си го избра\", в което Борисов продължава да е атакуем, нищо, че избраният се смени. Да се готви.И не на последно място - бюрото за контрол на специалните разузнавателни средства (подслушване, проследяване), беше унищожено в синхрон с опразването на журналистическите столчета. Едно от последните интервюта на Анна Цолова беше с Бойко Рашков. Тогава той каза в прав текст, че има нерегламентирано подслушване на политици и журналисти. Не беше толкова отдавна, само през лятото на 2017а.", "date": "2020.01.29", "title": "Миролюба Бенатова: Ако си забравите мисълта, обадете се на прокуратурата"}
{"url": "https://offnews.bg/temida/prokuraturata-obiavi-che-prekratiava-vsiakakvi-kontakti-s-prezidentst-720480.html", "text": "Прокуратурата обяви, че прекратява всякакви контакти с президентството чрез прессъобщение, разпространено днес.Текстът му гласи:До тази ескалация се стигна след рязко увеличилото се напрежение между двете институции. През последните два дни бяха отправени не само остри реплики, но бе задействан Конституционният съд и бяха разпространени записи от телефонни разговори, уличаващи - според прокуратурата - държавния глава. Дали разговорите са подслушвани и записвани със или без разрешение на съда към момента не е ясно.На 27 януари стана ясно, че , ако се установи, че са налице признаци за извършено престъпление. Според Конституцията те носят отговорност единствено в случаи на държавна измяна и нарушение на основния закон на страната, а Гешев поиска тълкуване на понятията \"държавна измяна\" и \"нарушение на Конституцията\".  Докладчик по него е съдия Мариана Карагьозова-Финкова.Ден по-късно в отговор на журналистически въпрос президентът Радев - който  - коментира: \"Оставям на вас да прецените защо точно в този момент главният прокурор внася такова искане в КС, аз нямам никаква идея за конкретни причини\" и допълни, че . Държавният глава обясни още, че \"във всеки момент очаква КС да се ръководи от заложените при създаването на конституцията принципи и че ще следи за хода да това дело\".\"От главния прокурор очаквам старание и в реалната борба с корупцията там, където тя има най-голяма хранителна страна - крупни обществените поръчки, а и напоследък - и големи проекти и без обществени поръчки\", коментира още Радев.Няколко часа след коментара на президента . От задочния отговор на държавното обвинение се разбира, че има разследване срещу командира на Военно-въздушните сили ген. майор Цанко Стойков и в него се съдържат данни за престъпление, извършено от президента Румен Радев, но не в качеството му на държавен глава. Наказателното производство е образувано преди седмица и се води от специализираната прокуратура и ДАНС е използвала СРС-та спрямо ген. Стойков. Досъдебното производство, засягащо президента, съдържа данни, че проверката на антикорупционната комисия (КПКОНПИ) от м.г. на неговата съпруга Десислава Радева е била осуетена поради укриване на документи.", "date": "2020.01.29", "title": "Прокуратурата обяви, че прекратява всякакви контакти с президентството"}
{"url": "https://offnews.bg/zdrave/v-tri-novi-oblasti-e-obiavena-gripna-epidemia-720475.html", "text": "Софийска област, Перник и Смолян са новите три области, в които е обявена грипна епидемия.Те се присъединяват към София-град, Бургас, Велико Търново, Кърджали, Хасково, Монтана, Габрово, Пазарджик. Прекратени са учебните занятия и във Варна, Ямбол и Враца.Специалните мерки важат още за Пловдив, Сливен, Силистра и Видин. До второ нареждане в тях се ограничават плановите операции и свижданията в лечебните заведения.Над 1300 са учебните заведения, които са в грипна ваканция. От министерството на образованието увериха, че пропуснатият учебен материал ще бъде наваксан. Там, където оценките за първия срок не са оформени, това може да бъде направено с решение на Педагогическия съвет в началото на втория срок.", "date": "2020.01.29", "title": "В три нови области е обявена грипна епидемия"}
{"url": "https://offnews.bg/futbol/hero-dano-levski-ne-povtori-tova-koeto-se-sluchi-s-tcska-predi-godin-720484.html", "text": "Треньорът на Берое Димитър Димитров-Херо изрази надежди, че един от бившите му клубове Левски няма да повтори съдбата на фалиралия ЦСКА. Херо разкри и причината, заради която преди време напусна Лудогорец. Специалистът даде обширно интервю пред колегите от Спортал, в което засегна голяма част от актуалните теми в българския футбол.\"\", каза Димитров.", "date": "2020.01.29", "title": "Херо: Дано Левски не повтори това, което се случи с ЦСКА преди години"}
{"url": "https://offnews.bg/kultura/rut-koleva-predstavia-svoia-peti-album-v-zala-balgaria-na-15-fevruari-720483.html", "text": "На 15 февруари Рут Колева ще представи за първи път пред своите феновете песните от новия си самостоятелен албум. Заедно с The Fingertones и някои специални гост-изпълнители, певицата ще потопи гостите на зала България в своя неповторим музикален свят. Името на новото издание все още се пази в тайна.Новият албум съдържа 10 песни, като записите са правени между София и Лос Анджелис. Продуценти на рилийза са познати имена от световната музикална сцена - Kan Wakan и Taylor Graves.Сред песните в албума е и сингълът “Candy Coated”, вдъхновен от искрената любов между двама души. Това е и единственото парче, което някои от най-верните фенове са чували досега – всички останали тракове от албума ще бъдат специална изненада за гостите на концерта.Петият албум на изпълнителката е нов връх в нейното музикално развитие – с ново звучене и различен характер. След големия успех на предходния – “Confidence. Truth”, който попадна в престижната предварителна селекция за Грами номинации, предстоящото издание провокира сериозен интерес.В последните години Рут Колева поддържа своето осезаемо присъствие на няколко международни сцени, със своите турнета в САЩ и Азия. През 2015 година албумът “R U T H” беше избран за най-добър чуждестранен джаз албум в Япония, а след появата на песента “Run” световноизвестният продуцент Марк Ронсън написа за нея „Ruth Koleva’s voice is amazing! I loved her first album, and love the song “Run” even more! Watch out for her!”За визията на певицата и нейната лайф група ще се погрижат от онлайн магазина Answear.bg Платформата предлага над 300 от най-престижните световни модни марки, както и собствена такава.Билети за събитието вече се продават в мрежата на Eventim. Концертът се организира с подкрепата на Столична община.", "date": "2020.01.29", "title": "Рут Колева представя своя пети албум в Зала България на 15 февруари"}
{"url": "https://offnews.bg/ikonomika/vasil-bozhkov-po-telefona-men-da-me-izdirvat-nishto-ne-znam-audio-720508.html", "text": "Нищо не знам. Мен да ме издирват? Никой не ме издирва, никой не ми се е обаждал. Това заяви пред БГНЕС Васил Божков, собственик на офисите, които са обект на проверки от страна на полицията и прокуратурата.Не знам какво се случва, добави Божков. Като разбера, може би ще коментирам. Нищо не знам в момента. На разположение съм на органите по всяко едно време, подчерта той.Днес полицейска и прокурорска проверка има в централата на “Нове холдинг”, собственост на Божков. Сградата се намира на улица “Московска”, недалеч от храма “Свети Александър Невски”.Полицейска акция има в офис на Националната лотария на улица „Фритьоф Нансен“ в столицата, както и в Комисията по хазарта.Акцията е под ръководството на Спецпрокуратурата, но подробности за нея не се съобщават. По същото време има проверки и в бившата резиденция в парк „Витоша“, за която също се смята, че е свързана с бизнесмена.", "date": "2020.01.29", "title": "Васил Божков по телефона: Мен да ме издирват? Нищо не знам (аудио)"}
{"url": "https://offnews.bg/knigi/otcelelite-vizualniat-razkaz-na-prezhivelite-atomnite-ataki-nad-hi-720487.html", "text": "В историята на човечеството изминалият XX век ще се запомни с дълга поредица от масови трагедии и със забележителните си научни открития. Тези два процеса нерядко вървят ръка за ръка. Съчетали са се и в един зловещ експеримент – атомните бомбардировки над японските градове Хирошима и Нагасаки. През 40-те години на XX век САЩ са във война с милитаристична Япония. Част от върховните управници на страната решават да приложат като оръжие за масово унищожение новооткритата атомна бомба – за да смажат окончателно своя противник и за да проверят разрушителния ефект от новото оръжие. Постъпват с мирно японско население като с опитни животни.Книгата Оцелелите съдържа около 200 рисунки, повечето от които са дело на непрофесионални художници – хора, преживели ядрените покушения над Хирошима (на 6 август 1945 г.) и над Нагасаки (на 9 август 1945 г.). Създадени са най-малко 30 години след атомния погром над цивилното население на двата японски града. Те се явяват визуален израз на травми, които времето не е заличило.През септември 2017 г. две френски културни институции – Центърът „Жое Буске и неговото време“ и Националният архив на Франция – организираха в гр. Каркасон (Южна Франция) изложба на около 200 от японските рисунки. Каталог на изложбата е книгата Оцелелите, която публикуваме в български превод.Коментарите на френски автори идват от другия край на Евразия повече от половин век след създаването на рисунките. Тези коментари – благороден и убедителен урок по осмислено съпреживяване – показват, че наред с погледа „отвътре“ погледът „отвън“ може да изиграе съществена роля за разбирането на една „локална“ трагедия. Така тя получава общочовешки измерения.Визуалните следи от едно абсолютно зло – унищожаването на повече от 140 000 невинни човешки същества – биха вдъхнали нова сила на такава универсална добродетел, каквато е състраданието. Тази добродетел ще прокара мост между сърцата на два отдалечени народа и ще докаже за пореден път, че душевната солидарност е предпоставка за истинското духовно общуване.", "date": "2020.01.29", "title": "'Оцелелите' - визуалният разказ на преживелите атомните атаки над Хирошима и Нагасаки"}
{"url": "https://offnews.bg/zdrave/prof-mira-kozhuharova-horata-ne-biva-da-se-pritesniavat-che-u-nas-n-720493.html", "text": "Хората у нас не бива да се притесняват, че все още в страната няма тестове за откриване на коронавируса. Това каза по БНР епидемиологът проф. д-р Мира Кожухарова. Тя обясни, че при необходимост от подобно изследване има европейски лаборатории, които могат да го направят. Те са в Берлин и Ротердам. Опит с коронавирус има още от 2003 година, допълни епидемиологът.Според нея не бива да се всява паника сред населението, тъй като за момента данните са за ограничено предаване от човек на човек.Проф. Кожухарова коментира още, че обявяването на международно извънредно положение е много рестриктивен режим, който би имал сериозни последици, затова поведението на СЗО за момента е правилно. \"Светът не може да бъде затворен\", допълни тя.Както по-рано съобщихме, здравните власти в Китай обявиха, че пикът на епидемията ще е до 10 дни. Интензивността му обаче не е голяма, в страната са взети всички необходими мерки за ограничаване на разпространението.У нас е сформирана работна група, която ще координира действията при наличие на заразени. Инфекциозна болница, ВМА и УМБАЛ \"Св. Анна\" имат готовност да приемат пациенти със съмнение за коронавирус. Осъществява се термометричен контрол над пристигащите на летище София.До седмица се очакват реактивите за тестване за наличие на новия вирус. Епидемиолозите обясниха, че предпазните мерки са същите като при грип - маски, използване на дезинфекциращи мокри кърпички, често миене на ръцете.До момента е известно, че вирусът се предава по капков път, това определя разпространението му като средно интензивно. Симптомите варират от много леко заболяване тип остра респираторна инфекция до тежка пневмония. Клиничната картина е като при грипа. Най-застрашени са възрастните, хората с хронични заболявания и децата.", "date": "2020.01.29", "title": "Проф. Мира Кожухарова: Хората не бива да се притесняват, че у нас няма тестове за коронавируса"}
{"url": "https://offnews.bg/temida/kpkonpi-vzima-na-banevi-vsichki-imoti-kraj-moreto-iska-ot-sada-da-im-720509.html", "text": "Всички имоти на Николай и Евгения Баневи по морето да бъдат отнети. Комисията за противодействие на корупцията и за отнемане на незаконно придобитото имущество (КПКОНПИ) взе решение за внасяне в Бургаския окръжен съд на иск за отнемане на имущество срещу Николай и Евгения Баневи и свързани с тях юридически лица на обща стойност 140 523 982.29 лв. Двамата са обвинени от Прокуратурата на Република България в участие в организирана престъпна група за финансови престъпления. Комисията претендира отнемане на имоти по цялото Черноморие, както и собственост на 6 търговски дружества за 99 382 686.90 лв., моторна яхта “Four Winns – Vista 258 V-D06“ с дължина 7.92 м. за 97 500 лв., налични движими вещи, както и акции, дялове и суми от продажба на имущество.Сред наличните движими вещи са множество златни накити със скъпоценни камъни, ценни монети, диаманти и др. Сред имотите са няколко помпени станции, къмпинг „Черноморец“, къмпинг „Каваците“, къмпинг „Златната рибка“ и др.С друго решение от днес КПКОНПИ ще внесе в Софийския градски съд (СГС) иск за отнемане на имущество на обща стойност 699 767.88 лв. срещу бившия заместник-министър на здравеопазването Михаил Зортев. Той е обвинен от прокуратурата за това, че като длъжностно лице, упълномощено да подписва разрешения за осъществяване на лечебна дейност, е нарушил служебните си задължения като е издал разрешение за извършване на идентични медицински дейности, с цел да набави за другиго облага по схемата „болница в болницата“ на територията на МБАЛ „Христо Ботев“ АД - гр. Враца. На заседанието на КПКОНПИ бяха взети решения за внасяне и на 8 иска срещу още 10 физически лица в СГС и в окръжните съдилища в Бургас, Варна, Велико Търново, Плевен, Пловдив и София за отнемане на имущество на обща стойност 145 647 580 лв.Проверките срещу десетте лица са започнати след получени уведомления от прокуратурата за привличането им в качеството на обвиняеми за извършени престъпления – имотна измама, финансови престъпления, отнемане на чужди вещи с употреба на сила и държане на огнестрелно оръжие без разрешение. ", "date": "2020.01.29", "title": "КПКОНПИ взима на Баневи всички имоти край морето, иска от съда да им отнеме и яхтата"}
{"url": "https://offnews.bg/zdrave/trima-balgari-sa-pod-nabliudenie-za-simptomi-na-koronavirus-720526.html", "text": "Две жени и един мъж са под наблюдение за проява на симптоми на коронавирус. Това съобщи главният държавен здравен инспектор доц. д-р Ангел Кунчев на брифинг организиран в Министерството на здравеопазването днес.Едната от жените се е завърнала в София от Пекин. При нея е установено наличието на метапневмовирус, което изключва в 99% възможността да е заразена и с коронавируса, а другата жена, пристигнала от Тайланд, се наблюдава за симптоми в Добричка област. Продължава наблюдението на мъжа, завърнал се от Китай, във ВМА. И в трите случая няма основание за притеснение. Наблюдават се и лицата, с които пациентите са били в контакт, уточни експертът.Министър Ананиев съобщи, че са дадени указания до всички лечебни заведения как да реагират, в случай че има съмнения за заболяване от коронавирус. Осигурени са средства за три нови термокамери – за Терминал 1 в София, летищата във Варна и Бургас. Поръчано е специално медицинско облекло за персонала, който ще извършва наблюдението и лечението на пациенти със съмнение за коронавирус.По думите на доц. Кунчев под наблюдение са и пристанищата в страната. В Порт Бургас, където има китайски екипажи, пристигащите се допускат до брега след проверка от здравните власти. Същата организация е създадена и във Варна.Главният здравен инспектор апелира да не се създава излишно напрежение, тъй като вече има случаи на агресивно поведение към здравните служби. Вчера жена, пристигнала от Лондон, е предизвикала скандал, защото е била подложена на термометриране на летището. Друга пътничка от полет от Китай изпаднала в истерия след като маската й се скъсала и заявила на екипажа, че е заразена. Д-р Кунчев помоли гражданите да проявяват разбиране, защото въведените мерки са от общ интерес. Директорът на НЦЗПБ проф. Тодор Кантарджиев съобщи, че още преди две седмици страната ни е поръчала да се синтезират праймери за диагностика на новия коронавирус, които ще бъдат доставени до края на седмицата.От началото на идната седмица вече ще може да се диагностицира новият коронавирус 2019 у нас. Припомняме, че това става със специална организация, при която пробите се подават от личния лекар, с подпис на вирусолог към лабораторията, индивидуални изследвания за гражданите не могат да се правят. Доц. Кунчев съобщи, че децата от ансамбъла в Петрич, които се завърнаха от Китай неотдавна, са под наблюдението на специалист от инфекциозното отделение на местната болница. Всички са в добро състояние.Здравният министър уточни, че българите, които са в Ухан и желаят да се върнат в страната, ще бъдат транспортирани още с първите самолети, изпратени от европейска държава.Междувременно в Китай денонощно се строи нова болница за настаняване на аразени с коронавируса. Хиляди хора наблюдават и онлайн строителните дейности, които трябва да бъдат завършени само за десет дни. Пет от тях вече минаха.Как върви строителството - .", "date": "2020.01.29", "title": "Трима българи са под наблюдение за симптоми на коронавирус"}
{"url": "https://offnews.bg/offtopic/desi-radeva-ironizira-prokuraturata-darzhavnata-izmiana-debne-otvsiak-720477.html", "text": "Съпругата на президента Румен Радев Десислава публикува ироничен коментар по повод аудиозаписите, публикувани от прокуратурата, които стана ясно, че са в основата на питането на обвинител №1 Иван Гешев към Конституционния съд за това за какво може да се разследва държавния глава.В профила си във фейсбук тя сподели песента на Тото Hold The Line (Б. ред. - Дръж линията).И придружи музикалния поздрав със следния коментар:", "date": "2020.01.29", "title": "Деси Радева иронизира прокуратурата: Държавната измяна дебне отвсякъде..."}
{"url": "https://offnews.bg/sviat/mirniat-plan-na-tramp-za-erusalim-vbesi-erdogan-720534.html", "text": "Ерусалим е свещен за мюсюлманите град, всеки план, предвиждащ предаването му на Израел е абсолютно неприемлив, заяви турският президент Реджеп Ердоган пред журналисти.Според него така нареченият мирен план на американския президент Доналд Тръмп за палестино-израелския конфликт няма да гарантира мира и урегулирането на напреженията в Близкия Изток.„Инициативите на Тръмп за Близкия Изток игнорират правата на палестинците и узаконяват израелската окупация“, подчерта Ердоган, цитиран от Анадолската агенция.Той заяви, че още вчера в телефонен разговор с Тръмп е поискал турската страна да бъде информирана за съдържанието на мирния план, за да може Анкара да определи ясна позиция по въпроса.Турският лидер съобщи, че през следващата седмица в Джида /Саудитска Арабия/ ще се състои заседание на външните министри на страните-членки в Организацията за ислямско сътрудничество /ОИС/, Мевлют Чавушоглу също ще участва.„Позицията на официална Анкара по този въпрос е известна. Ерусалим е свещен за мюсюлманите град. Предаването му на Израел е недопустимо. Планът на Тръмп е насочен към промяна на статуквото в региона и узаконяване на окупацията на палестинските територии. Дори ако някога арабските страни се откажат от Палестина, Турция ще продължи усилията за подкрепа на тази страна на световната арена“, подчерта Ердоган.Той коментира и заплахите срещу шефа на Националната агенция за разузнаването Хакан Фидан, отправени чрез редица медии, близки до израелския премиер Бинямин Нетаняху. „Анкара не формира позиции на базата на медийни твърдения. Ако израелските средства за масова информация пишат така, значи ние сме на правилния път“, каза Ердоган. предвижда Ерусалим да бъде неделима столица на Израел, а по-голямата част от територията от долината на река Йордан да премине под израелска юрисдикция, като Израел и Палестина ще управляват съвместно светите места.Американският президент се ангажира да признае Източен Ерусалим като столица на Палестина и обещава да открие посолство на САЩ там. Става дума за кварталите отвъд разделителната стена, а не за Стария град.Според плана му държавата Палестина трябва да бъде демилитаризирана, което означава палестинците да не могат да контролират своето въздушно пространство и граничните пунктове. Освен това Тръмп предлага разделените територии на Палестина – Западният бряг и секторът Газа да бъдат свързани с тунел.Според турската страна, така Тръмп лишава палестинците от надеждата да осъществят традиционни искания, в това число правото на бежанците да се завърнат.", "date": "2020.01.29", "title": "Мирният план на Тръмп за Ерусалим вбеси Ердоган"}
{"url": "https://offnews.bg/zdrave/obshtopraktikuvashtite-lekari-nap-priravniava-pregleda-sas-sdelka-720507.html", "text": "НАП приравнява прегледа на сделка, която приключва с издаването и подписването на амбулаторен лист, а при сключена сделка не могат да се нанасят промени, каза по bTV д-р Виктория Чобанова, от Националното сдружение на общопрактикуващите лекари в България.Какво ще стане, ако в последния момент пациентът се сети, че има още оплаквания и иска направление за специалист, пита лекарката. Според нея с въвеждането на СУПТО (софтуер за управление на продажбите в търговския обект) се изключва възможността да се реагира в такива ситуации.Д-р Чобанова изрази надежда, че личните лекари ще успеят да договорят промени в Наредба 18, тъй като софтуерът по нея не е приложим за медиците. Тя допълни, че въпреки обявената вчера отсрочка от 6 месеца от финансовото министерство, е взела решение да работи с жълта жилетка.„Наредбата така или иначе ще влезе в сила след шест месеца. Надяваме се тези шест месеца да бъдат достатъчни, за да договорим промените, които са ни необходими, каза д-р Чобанова. По думите й софтуерът, с който работят общопрактикуващите лекари, не е за управление на продажби в търговски обекти. Лекарите не са търговци, а кабинетите им не са търговски дружества.\"Нашата дейност е регламентирана от много наредби и закони. Тя не се включва в схемата: стока – преработка на стоката – продажба – получаване на нова стока – продажба и приключване на продажбата“, заяви д-р Чобанова.Тя обясни, че софтуерът не включва тези, които не са здравноосигурени и тяхната документация трябва да се оформя във „файлчета“. Те не се появяват в системата дори след като си платят задълженията към НЗОК.Според нея СУПТО увеличава бумажщината и усложнява работата с пациентите.", "date": "2020.01.29", "title": "Общопрактикуващите лекари: НАП приравнява прегледа със сделка"}
{"url": "https://offnews.bg/ikonomika/aikb-blagodari-goreshto-i-hvali-vlastta-za-otlaganeto-na-naredba-n-18-720527.html", "text": "Асоциация на индустриалния капитал в България (АИКБ) подкрепя напълно решението на правителството за отлагане на влизането в сила на промените на наредба Н-18, която въвежда нови изисквания към софтуерите за управление на продажбите, заявиха от работодателската организация.Работодателската организация счита още, че в рамките на тези шест месеца има сериозна необходимост в Наредбата да се направи ясно дефиниране и разграничаване на поставяните изисквания софтуера за управление на продажбите и останалите софтуерни системи в предприятията. Допълнително трябва се намалят възможностите за административен произвол при контрола за прилагането на наредбата, чрез публикуване на ясни насоки за провеждането на данъчни проверки и ревизии на системите, както и на административната тежест при регистрацията и актуализацията на тяхната регистрация. АИКБ предлага още да се помисли за осигуряване на законова възможност всяка една софтуерна система да генерира стандартни одиторски файлове (SAF-T), чрез които да се елиминира заплахата тя да бъде обявена за \"дублираща\" функционалност на СУПТО продуктите.Междувременно от Българската Асоциация на Заведенията заявиха, че категорично се разграничават от политическите искания на партия „Възраждане“, изразени по време на протеста на малкия и среден бизнес пред Народното събрание.Представители на тази или която и да било партия не са канени на протеста, не са участвали в организацията му и смятаме, че нямат място там, заявяват от кръчмарската организация.За пореден път заявяваме, че ние не сме ангажирани политически и нямаме политически искания! За нас е важно единствено да защитаваме правата на българския бизнес! Ние не търсим конфронтация, а решаване на възникналите проблеми и няма да позволим да бъдем употребени от каквито и да било политически интереси, казват още от асоциацията и декларират, че вярват, че през следващите 6 месеца ще се работи усилено за изчистване на спорните текстове в Наредба Н-18, която да се превърне в работещ нормативен документ за регулиране на българския бизнес.", "date": "2020.01.29", "title": "АИКБ благодари горещо и хвали властта за отлагането на Наредба Н-18"}
{"url": "https://offnews.bg/zdrave/ia-meditcinski-nadzor-zasilva-proverkite-720535.html", "text": "ИА \"Медицински надзор\" проверява лечебни заведения, лицензирани застрахователни дружества, ДКЦ и кабинети. Инспектори ще влязат и в 5 районни здравноосигурителни каси. Планираните проверки ще се извършват до 30 юни 2020 г. Графикът е качен на сайта на агенцията. Ще бъде извършен контрол в столичните болници „Св. Анна\", „Аджибадем Сити Клиник Токуда\", „Витоша\", „Надежда\", „Сердика\", Четвърта градска болница, „Св. Георги Победоносец\" в столицата, „Пълмед\", „Селена\" и „Парк Хоспитал\" в Пловдив.Проверки ще има и във варненските „Св. Марина\" и \"Проф. Темелков\", бургаските „Дева Мария\", „Бургасмед\" и „Лайф Хоспитал\" и в „Мозък и сърце\" – Плевен.Акцията е свързана със спазването на медицинските стандарти, предоставените допълнителни услуги, ценоразписите на лечебните заведения и спазването на финансовия стандарт, приет в Наредба 5 на МЗ от миналата година. Ще се следи и за изпълнението на дадени при предходни проверки указания.", "date": "2020.01.29", "title": "ИА 'Медицински надзор' засилва проверките"}
{"url": "https://offnews.bg/112/shestima-raneni-v-katastrofa-mezhdu-avtobus-i-dve-koli-720518.html", "text": "Катастрофа между автобус и два леки автомобила е станала на пътя София - Варна, в участъка Микре - Абланица, в района на село Голец, съобщиха от Областната дирекция на МВР в Ловеч, цитирана от БТА.Рейсът е пътувал към София. Веднага след инцидента е пристигнал друг автобус, който е откарал пътниците към столицата.Пострадали са шестима души, които са откарани в ловешка болница. Една жена е в тежко състояние с черепно-мозъчна травма. Другите петима са с леки наранявания. Катастрофата е станала около 11:20 ч. Движението е ограничено и се осъществява по обходен маршрут - през уличната мрежа на село Голец, съобщиха от АПИ. От агенцията съветват шофьорите да се движат с повишено внимание и съобразена скорост.   ", "date": "2020.01.29", "title": "Шестима ранени в катастрофа между автобус и две коли"}
{"url": "https://offnews.bg/sviat/sbogom-evroparlamentat-odobri-sporazumenieto-za-brekzit-720554.html", "text": "С 621 гласа \"за\", 49 \"против\" и 13 \"въздържали се\" Европейският парламент одобри тази вечер споразумението за оттеглянето на Великобритания от ЕС.Така споразумението за Брекзит преодоля предпоследното препятствие преди да влезе в сила - гласуване с квалифицирано мнозинство в Съвета на ЕС утре ще приключи процедурата. Официално Брекзит ще се състои на 31 януари.С напускането на представителите на Великобритания броят на евродепутатите става 705. След гласуването залата стана на крака и изпя шотландската песен Auld Lang Syne.Много евродепутати не скриха сълзите си в пленарната зала.Няма да е лесноДълбоко ме натъжава мисълта, че сме стигнали до този момент. 50 години интеграция не могат лесно да се развалят. Всички ще трябва да работим усилено, за да изградим нови отношения, като винаги се съсредоточаваме върху интересите и защитата на правата на гражданите. Няма да бъде просто. Ще има трудни ситуации, които ще тестват бъдещите ни отношения. Ние знаехме това от началото на Брекзит. Сигурен съм обаче, че ще успеем да преодолеем всякакви различия и винаги да намерим допирна точка, заяви председателят на ЕП Давид Сасоли.Коментирайки историческото значение на гласуването, повечето говорители от името на политическите групи подчертаха, че споразумението за оттегляне не е краят на отношенията между ЕС и Обединеното кралство и че връзката между европейските народи е силна и ще продължи да съществува.Те също посочиха, че ще се вземат поуки от Брекзит, които трябва да очертаят бъдещето на ЕС и благодариха на Обединеното кралство и неговите евродепутати за техния принос по време на членството.Много от участниците в дебата предупредиха, че преговорите за бъдещите отношения между ЕС и Великобритания ще бъдат трудни, особено като се има предвид представеният график в споразумението за оттегляне.Следващите стъпкиЗа да влезе в сила, споразумението за оттегляне трябва да мине през последно гласуване с квалифицирано мнозинство в Съвета на ЕС.Преходният период, който започва на 1 февруари, приключва през декември 2020 г. Всякакво споразумение за бъдещите отношения между ЕС и Великобритания трябва да бъде напълно приключено дотогава, за да може да влезе в сила на 1 януари 2021 г.Преходният период може да бъде удължен още веднъж за период от една до две години, но решението трябва да бъде взето от Съвместния комитет на ЕС и Обединеното кралство преди 1 юли.Парламентът ще трябва да одобри всякакво бъдещо споразумение относно бъдещите отношения. Ако в такова споразумение се посочват споделени компетенции между ЕС и държавите членки, то тогава националните парламенти също трябва да го ратифицират.", "date": "2020.01.29", "title": "Сбогом! Европарламентът одобри споразумението за Брекзит"}
{"url": "https://offnews.bg/temida/bhk-podkrepiame-prezidenta-glavniat-prokuror-ne-biva-da-e-nedosegaem-720536.html", "text": "Действията на главната прокуратура от последните дни предизвика остра критика от страна на Българския хелзинкски комитет.Ето позицията на БХК:БХК изразява своята силна загриженост от действията на главния прокурор през последните дни. Те отново показват спешната необходимост от реформа в конституцията, която да позволи независимо разследване на неговите действия.В рамките на три дни главният прокурор отговори на очакванията и тревогите, заявени от юридическата и правозащитна общност преди избора му.На 27 януари 2020 г. г-н Гешев ангажира Конституционния съд с абстрактно, без конкретен казус, тълкуване на конституционните норми, уреждащи президентския имунитет, макар тези норми да са пределно ясни. В искането на главния прокурор се съдържа недопустима и зле прикрита заплаха към действащия държавен глава.Същевременно въпросите и анализът в искането му показват тревожно ниското ниво на неговата правна култура. В публичните си изявления след внасяне на питането в КС главният прокурор обясни това свое действие с евентуални данни, че президентът бил участвал в извършване на престъпление и образувано досъдебно производство, което се водело срещу него.Само ден по-късно прокуратурата сама оповести записи, направени посредством употребата на специални разузнавателни средства, на разговор между две лица, като за едното се твърди, че е „неустановен с категоричност мъж, който вероятно е президентът“.На 29 януари 2020 г. с официално изявление прокуратурата „преустанови всякакви контакти с президентството, освен официалната писмена кореспонденция“.Събитията от последните дни са особено тревожни, тъй като оповестяването на данни, събрани чрез специални разузнавателни средства, е действие, наказуемо по Наказателния кодекс. Съгласно разпоредбата на чл. 145а от НК:“(1) Който използва информация, събрана чрез използване на специални разузнавателни средства, извън нейното предназначение за опазване на националната сигурност или за целите на наказателното производство, се наказва с лишаване от свобода до три години и глоба до петстотин лева.(2) Когато деянието е извършено от длъжностно лице, което е придобило информацията или тя му е станала известна в кръга на неговата служба, наказанието е лишаване от свобода от една до пет години и глоба до пет хиляди лева”.Изнасянето пред обществото на частична информация от неприключило наказателно производство е манипулативно действие, което разрушава основни принципи на наказателното право, като спазването на презумпцията за невиновност до произнасяне на осъдителна присъда от съд.Ситуацията повдига редица въпроси, всички от които реторични, а някои от тях зададени за сетен път: Кой ще разследва главния прокурор? Ще си позволи ли прокурор да извърши предварителна проверка, за да установи поне налице ли са повод и данни за образуване на досъдебно производство? Има ли смисъл от сигнализиране напрокуратурата за извършено престъпление по чл. 145а от НК от главния прокурор? Ако бъде сезирана прокуратурата с подобен сигнал, това няма ли да бъде използвано в ущърб на сигналоподателя?В България няма възможност за независимо разследване на действията (или бездействията) на главния прокурор. Затова той може да предприеме всякакви действия, включително хипотетично престъпни. В случая като явна заплаха срещу фигурата на държавния глава, който олицетворява единството на нацията.Подкрепяме президента, предвид отчетливото мълчание на политическите сили, в неговите усилия за изменение на конституцията в посока отнемане на недосегаемостта на главния прокурор. ", "date": "2020.01.29", "title": "БХК: Подкрепяме президента. Главният прокурор не бива да е недосегаем"}
{"url": "https://offnews.bg/politika/koj-prostak-kara-kola-na-nso-720556.html", "text": "Тази вечер НСО излезе с прессъобщение, от което става ясно:1) че човек, който няма нищо общо с Националната служба за охрана, се движи с кола на службата из софийските улици;2) че същият шофьор е простак, който се замесва във \"вербални спорове\" на пътя (вероятно достигащи до вербално желание за осъществяване на груб полов контакт с майката на опонента, без нейното изрично съгласие);   3) че същият шофьор е толкова убедителен във \"вербалните спорове\", че граждани звънят на 112;4) че кола на НСО - за изумление на всички - се озовава в района на пазара „Иван Вазов“, вероятно стратегически обект на националната ни сигурностЕто го и прессъобщението на Националната служба за охрана в пълния му вид:", "date": "2020.01.29", "title": "Кой простак кара кола на НСО?"}
{"url": "https://offnews.bg/tenis/nadal-prikliuchi-v-melbarn-sled-gladiatorska-bitka-s-dominik-tijm-720532.html", "text": "Световният номер 1 в мъжкия тенис Рафаел Надал приключи участието си в турнира от Големия шлем - Откритото първенство на Австралия, след като отпадна на 1/4-финалите от Доминик Тийм. Австриецът бе на на много високо ниво и заслужено се поздрави с успеха след 7:6(3), 7:6(4), 4:6 7:6(6) след над 4 часа игра на \"Род Лейвър Арина\".Матадора по всяка вероятност ще загуби първото си място в ранглистата още утре. Това ще се случи, ако Новак Джокович успее да победи Роджър Федерер. Тогава сърбинът ще оглави световната ранглиста.В първия сет Надал проби за 3:5, след което и сервираше за спечелването на първата част. Испанецът обаче пропусна сетбол, а Тийм при третата си възможност за пробив успя да пробие и намали до 4:5. Стигна се до тайбрек, в който Надал успя да спечели първите две точки. Впоследствие световният №1 успя да спечели само още една точка в тайбрека, а Тийм го затвори след 7:3 точки.Вторият сет отново предложи драма, след като Рафа проби пръв, като този път това стана при 2:3. Последва размяна на геймове, след което Тийм проби и изравни за 4:4. Отново се стигна до тайбрек, в който австриецът спечели първите 4 точки, след което Надал на свой ред изравни. Обаче последваха нови три точки за Тийм и това означаваше, че той взима сета а с това и повежда комфортно с 2:0 сета.В третият сет Надал се абстрахира от надмощието на съперника в собствените му подавания и заложи на солиден начален удар в своите сервис геймове. Матадора успя да пробие в десетия гейм и намали разликата до 2:1 сета.В четвъртата част австриецът стигна до брейк за 2:1, и сервира за мача при 5:4, но Надал показа страхотната си класа и успя да изравни при 5:5. Малко след това Тийм вкара мача в тайбрек и успя отново да го спечели.Доминик за първи път ще играе на полуфинал в Мелбърн, където най-доброто му постижение до този момент беше четвърти кръг. За място на финала той ще спори с Александър Зверев, който по-рано днес победи Стан Вавринка.", "date": "2020.01.29", "title": "Надал приключи в Мелбърн след гладиаторска битка с Доминик Тийм"}
{"url": "https://offnews.bg/medii/nova-tv-prekrati-dogovora-na-valdes-radev-720555.html", "text": "Нова телевизия е прекратила договора на режисьора и карикатурист Валдес Радев днес.Новината съобщи първо сайтът . От Нова пoтвърдиха пред OFFNews, че от днес по взаимно съгласие Радев вече няма да работи за тях.Пред ClubZ режисьорът, който в последните години стана особено популярен с политическите си карикатури и мемета, споделя, че раздялата с телевизията не е била по негова инициатива. Радев работи за медията от около 20 години. Последните му карикатури хит бяха серията с вицепремиера Каракачанов с торбичката от Billa, вдъхновени от снимката от посещението му в Египет. Някои от последните мемета на \"киберкарикатуриста\", публикувани във фейсбук профила му:", "date": "2020.01.29", "title": "Нова тв прекрати договора на Валдес Радев"}
{"url": "https://offnews.bg/tenis/aleksandar-zverev-se-klasira-na-polufinal-v-golemia-shlem-za-parvi-pat-720488.html", "text": "Младият талант Александър Зверев се класира за първи път в своята кариера на полуфинал в Големия шлем, след като победи Стан Вавринка с 1:6, 6:3, 6:4, 6:2 на Откритото първенство на Австралия.Германецът показа тениса, който го изведе до номер 3 в света преди време, както и способността си да излиза от трудни от ситуации, включително през промяна в играта в посока повече активност на корта, за което в миналото често е бил критикуван.В първия сет Вавринка тотално доминираше в разиграванията и категорично надигра Зверев, давайки му само един гейм. Втората част тръгна по-оптимистично за германеца, който имаше и ранен брейкбол, но го пропусна. В осмия гейм обаче бекхендът на Вавринка спря да работи, а така съперникът му стигна до нов шанс да пробие и го направи – 5:3, а после и изравни сетовете.В третия сет Зверев съумя да пробие подаването на Вавринка в първия гейм, но швейцарецът веднага направи рибрейк. Малко по-късно германецът проби за 3:2, а това беше повече от достатъчно за 22-годишният тенисист да спечели сета.Четвъртата част приличаше на началото на срещата, но с обратен знак. Зверев поведе с 4:0 и нямаше никакви проблеми да затвори мача.Следващият съперник на Зверев ще бъде Рафаел Надал или Доминик Тийм. В общия баланс в срещите германецът отстъпва на Матадора с 1:5 победи. Срещу Тийм статистиката също не е в полза на Саша - 2:6.", "date": "2020.01.29", "title": "Александър Зверев се класира на полуфинал в Големия шлем за първи път (видео)"}
{"url": "https://offnews.bg/politika/kabinetat-ochakvano-otcelia-pri-chetvartia-vot-na-nedoverie-dopalnena-720479.html", "text": "Четвъртият вот на недоверие срещу третият кабинет на Бойко Борисов беше неуспешен. “За” прекратяване на мандата на правителството гласуваха само 102 народни представители - от БСП и ДПС. В пленарната зала имаше 235 души. Независимите 8 депутати, 6 от които са от “Атака”, гласуваха заедно с ГЕРБ и “Обединени патриоти”. В залата имаше 9 народни представители от “Воля”, които се въздържаха. За да е успешен вотът на недоверие, той трябва да е подкрен от повече от половината от всички народни представители. При отхвърляне на недоверие на Министерския съвет ново предложение не може да бъде направено в следващите 6 месеца.Вотът на недоверие бе внесен с подписите на от БСП на тема „Провал в политиката на околната среда и водите“. Премиерът Бойко Борисов, по традиция, не бе в парламента. От опозицията попитаха председателят на парламента Цвета Караянчева дали е поканен, а тя отговори, че по правилник не е длъжен да идва, а в залата има представители на Министерски съвет.ГЕРБ към БСП: Слабо шоу, не минавайте в нелегалност.С фиаско за опозицията приключи поредният вот на недоверие, констатира председателят на ГЕРБ в парламента д-р Даниела Дариткова след гласуването. \"Това беше предизвестен финал, защото самите вие не вярвахте, че ще успеете. Сценарият ви беше слаб, реализацията лоша. Дори слайдшоуто ви не беше впечатляващо. Основната ви цел беше да извлечете политически дивидент от кризата в Перник, отново заслепени от тясно партийни интереси и лидерски амбиции, не успяхте да убедите хората, че предлагате алтернатива\", каза Дариткова. Според нея БСП са оставили впечатлението у хората, че без притеснение използват лъжи и манипулации и са лоша алтернатива.\"Жалко е, че партия със 100-годишна история може да изпадне до такава безидейност и идеологически еклектизъм. Понеже дебатите по изключително важната тема за опазване на природните ресурси и околната среда се развиха около представата за отговорност, е време да ви попитаме кой от БСП ще понесе отговорност за проваления вот. При нас отговорността е ясно дефинирана\", каза Дариткова.Все пак се надявам да не се сте се разстроили чак дотолкова, че да решите отново да излезете в нелегалност, каза още Дариткова.Единствената цел на БСП с вота на недоверие е да влязат във властта през задния вход, за да отклонят България от демократичния й път, добави зам.-председателят на групата на ГЕРБ Красимир Ципов. “Вносителите на вота през годините, последните 30 години на демократични промени, съвсем ясно доказаха, че не могат да решават проблеми, а да ги създават. Това стана ясно и от дебатите, защото ние не чухме нито едно предложение как да се реши водната криза в Перник, добави Ципов.БСП: Изтровихте политическата рибаВотът на недоверие не е заден вход, а парламентарна процедура, отговори му депутатът от БСП Манол Генов. \"Дайте им по едно правилниче, да се ограмотяват, за да видят, че това е нормална процедура. Политическата риба вие я изтровихте с опазването на екологията, няма кой да я хване\", каза още Манол Генов.", "date": "2020.01.29", "title": "Кабинетът очаквано оцеля при четвъртия вот на недоверие (допълнена)"}
{"url": "https://offnews.bg/sviat/pozhar-v-sgradata-na-balgarskoto-konsulstvo-v-los-andzhelis-720557.html", "text": "Сградата, в която се намира българското консулство в в Лос Анджелис, е в пламъци.Новината съобщи генералният ни консул Веселин Вълчев.\"Сградата, в която живеем гори, два апартамента под нас. Евакуирахме се, всичко е наред\" - уточни той във Facebook профила си.Генералното консулство, което е наблизо, работи нормално и приема посетители, увери Вълчев.По информация на местните медии в Лос Анджелис сградата е на 25 етажа. Пожарът е избухнал на шестия етаж.", "date": "2020.01.29", "title": "Пожар в сградата на българското консулство в Лос Анджелис"}
