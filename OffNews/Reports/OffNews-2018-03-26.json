{"url": "https://offnews.bg/politika/smeseni-chuvstva-sled-sreshtata-es-turtcia-vav-varna-677501.html", "text": "Председателят на Европейската комисия Жан-Клод Юнкер обяви, че остава със 'смесени чувства' след срещата с турския президент Реджеп Тайип Ердоган. Това беше полезна, добра среща, имахме възможност да говорим съвсем отрито и съм благодарен, че имах възможност да съм тук, каза Юнкер и допълни: \"Понякога ми се налагаше да ставам, да се разхождам из стаята, тази част от срещата няма да разказвам\". \"Никога не говорим за общите неща, които могат да ни обединят и които ни правят партньори. С нашите турски приятели имаме много общи интереси и много предизвикателства, на които трябва да отговорим заедно. Ние споделяме геостратегически интереси, свързани със сигурността и в енергийното снабдяване. Никога не говорим за това, че сме работили заедно и Европа дава своя финансов принос, своя проект, даден от Европейската банка за инвестиции. Вярвам, че първото осигуряване на газ ще дойде от Турция през 2018 г. и в Европа от 2020 г.\", подчерта Юнкер.Той посочи, че по отношение на миграцията не всичко е идеално, но споразумението между ЕС и Турция се оказва много ефикасно, като това може да да се провери с резултатите - намаляване на мигрантите, идващи от Турция, с 87%.Юнкер подчерта, че Турция е успяла да подслони милиони бежанци, идващи от Сирия, и когато е трябвало да даде пример за солидарност, го прави. По думите му ЕС ще спази своята част от споразумението и ще даде втория транш от обещаните 3 млрд. евро за мигрантите. Бих искал намесата в Сирия да става винаги съобразно международното право и това изискване трябва да го наложим и на нашите турски приятели, подчерта Юнкер.Председателят на ЕК заяви още, че е натъжен от отношенията между ЕС и Турция и е противник на идеята за прекратяване на преговорите за членство на Турция в ЕС, като допълни, че е готов да бъде гарант за продължаването им. Той се върна към неуспешния опит за преврат в Турция, като го нарече \"недопустим акт\", след който обаче турските институции са показали, че са достатъчно силни да се справят в такъв момент. Юнкер все пак посочи, че трябва да се обърне внимание и на задържаните журналисти и двама гръцки граничари. \"Мисля, че тези въпроси трябва да се разгледат също\", подчерта той. Председателят на Европейския съвет Доналд Туск също каза, че се надява Турция да работи със Съвета на Европа, за да не бъдат ощетявани човешките права.Добрите двустранни отношения са важен аспект, който е част от процеса на присъединяване към ЕС. Все още съществуват някои притеснения в Егейско море, както и по задържане на граждани на ЕС, подчерта той.Туск каза още, че по време на срещата е засегната темата за борбата с тероризма, като лидерите на ЕС са изразили опасения по повод действията на Турция в Африн, като призова насилието и разселването там трябва да бъдат спрени.Туск подчерта, че срещата е приключила без \"решения и компромиси\", но е било важно, че е направена стъпка за диалог. Изказването на турския президент Реджеп Ердоган беше по-остро. Той напомни, че преговорите за присъединяване на Турция към ЕС продължават с години и Анкара иска час по-скоро тази стъпка да стане факт. Той настоя Турция да получи втория транш от парите по споразумението за бежанците и настоя за либерализиране на визовия режим за турските граждани, като поиска това да не се превръща в политически въпрос. Ердоган подчерта още, че трябва час по-скоро да започне обсъждането на преговорните глави за присъединяване към ЕС, от които имат полза и двете страни. Турският президент каза още, че страната му получава неоснователни критики по отношение на борбата с тероризма. Той настоя, че Турция уважава основните човешки свободи и народът е доказал това, като се е стекъл по улиците в нощта на неуспешния опит за преврат. По думите му Анкара е направила стъпки за подобряване на диалога, но се налага да се вземат още мерки. Страните от ЕС са стратегически партньори и ще бъде грешка Турция да бъде изолирана, ние сме динамична страна с младо население, имаме трайни икономически връзки, допълни Ердоган.Премиерът Бойко Борисов отбеляза, че споразумението с Турция за бежанците ще продължи да действа и се надява това да успокои българите. \"Каналът на диалог между ЕС и Турция трябва да продължи да работи. В края на българското европредседателство може да има още една среща като днешната във Варна\", допълни той. По думите му София и Анкара имат огромен успех по отношение на енергетиката.„Още юли месец интерконекторът с Турция ще бъде готов“, увери премиерът.Той подчерта, че най-големият успех от срещата е, че след размяна на реплики и дори обиди днес представители на Брюксел и Турция са си говорили на човешки език. По думите му сега могат да се върнат вече на масата на преговорите - всеки със своите претенции, но сега може да има диалог. Борисов каза още, че Ердоган им е оставил много нагледен материал за Сирия и за бежанските лагери, които ще трябва да бъде разгледан.", "date": "2018.03.26", "title": "\"Смесени чувства\" след срещата ЕС - Турция във Варна"}
{"url": "https://offnews.bg/obshtestvo/babh-proveriava-sluchaia-s-bedstvashtite-kone-v-osogovskata-planina-677495.html", "text": "Българската агенция за безопасност на храните проверява случая с бедстващите коне в Осоговската планина. Доброволци съобщиха по-рано за десетки коне, които са били оставени от собственика им да умрат в студа и преспите без грижа и без храна.Сигналът към БАБХ е постъпил в 17 часа вчера. Тази сутрин комисия от трима представители на областната дирекция са организирали проверка в местността Бек бунар, планината Осогово, където животните са били открити. Поради лошите метеорологични условия (гъста мъгла и силен снеговалеж) днес служителите не са успели да достигнат до животните и да извършат проверка на място. Решено е при подобряване на времето да се пристъпи към осъществяване на съответните инспекции.До този момент в ОДБХ-Кюстендил не е получавана информация за изгубени животни от собственика на животните, както и сигнали от други институции и граждани.На този етап служителите на ОДБХ в Кюстендил извършват проверки на животновъдните обекти, собственост на Петър Пищалов, обясняват от БАБХ.", "date": "2018.03.26", "title": "БАБХ проверява случая с бедстващите коне в Осоговската планина"}
{"url": "https://offnews.bg/futbol/futbolistite-igraiat-gankinoto-da-ama-ne-677485.html", "text": "Главите на родните фенове раждат всякакви забавни и закачливи лафове, свързани с футболистите и тяхната некомпентност, която понякога показват на футболния терен. Немалко от тях са свързани с танците.Няма как на стадиона или в кварталното заведение да не сте чували \"Играе той... играе Ганкиното на бос крак\", \"Рипа Ръченица в наказателното поле\", \"Върти манежи на терена\", \"Играе ми Лебедовото езеро\", \"Той танцува на терена\".Нека започнем с това кой играе Ганкино на бос крак - никой. Това е смесено северняшко хоро в размер 11/16, на което шопите пък му казват Копаница. Няма район в България, в който да се танцува без обувки (освен при нестинарите), било то цървули, скарпини, или ботуши. Футболистите може да са \"сложили ботушите\" в някой мач, но със сигурност не играят Ганкино на бос крак.Симоне Дзадза прибави много популярност към името си с изпълнението си в четвъртфинала на Евро 2016 срещу Германия. След странна засилка, сравнявана с Ръченица той ритна топката далеч над вратата. Седмици наред светът се забавляваше с Дзадза.Истината е, че футболистът направи няколко равномерни прескока, които обаче не могат да бъдат свързани с Ръченицата, тъй като тя е в размер 7/8 и когато се танцува, на третия прескок има задържане (пауза).Движенията на Дзадза по-скоро могат да бъдат свързани с шопските прескоци, или така наречените \"кончета\", които са в размер 2/4.\"Върти манежи на терена\", това обикновено се използва с цел да се сравни безцелността и неориентираността на някой футболист. В танците това е точно обратното. Манежът е много сложно и трудно за изпълнение действие. Едни от най-големите хореографи обясняват, че един танцьор си личи колко е добър, по това колко добре върти манежи. Това е въртене на изпълнителя около оста си, като в същото време се придвижва в залата, описвайки кръг.При балетната класика \"Лебедово езеро\" вече е сложно. Тук сравнението до някъде е обяснимо, тъй като всички сме виждали при леко нарушение как реагират някои футболисти, падайки на терена, сякаш наистина са герои от спектакъла на на Владимир Бегичев и Василий Гелцер. В този случай сравнението е справедливо.За десерт остава най-сладкото. Истинските футболни запалянковци изпадат в неописуемо удоволствие, когато гледат любиия си отбор да доминира в срещата с усмивки на терена. Тогава няма как отново да не се появят сравненията. \"Играта им е като изкуство\", \"Той танцува на терена\", тези изрази говорят сами по себе си.Тогава феновете имат усещането, че са отишли на театър, или на някой грандиозен и вълнуващ танцов спектакъл, който ги кара да следят с възхищение всяко едно движение на изпълнителите. Примерите за такива футболисти са много. Няма да изреждам имена, за да няма излишни обвинения за пристрастия, вие вече сами сте се сетили за много такива.", "date": "2018.03.26", "title": "Футболистите играят Ганкиното. Да, ама не!"}
{"url": "https://offnews.bg/vitc-na-denia/vitc-na-denia-26-mart-677489.html", "text": "Момче: Татко каза, че Фейсбук ни шпионира.Марк Зукърбърг: Той не ти е баща.", "date": "2018.03.26", "title": "Виц на деня - 26 март"}
{"url": "https://offnews.bg/politika/balgaria-niama-da-goni-ruski-diplomati-obiavi-vanshno-677496.html", "text": "\"Към момента няма промяна. България не е вземала решение да гони руски дипломати от страната\", заявиха от външното министерство, цитирани от БГНЕС.По-рано днес стана ясно, че общо 17 държави гонят руски дипломати заради случая с отравянето на бившия руски шпионин Сергей Скрипал. САЩ гонят 60 дипломати и затварят руското консулство в Сиатъл. Руски дипломати гонят и 14 държави в ЕС, съобщи председателят на Европейският съвет Доналд Туск. Той обаче не уточни кои са точно държавите. Руски дипломати изгони и Лондон, след като обвини Русия за отравянето, на което Москва отговори с реципрочни мерки. Британският премиер Тереза Мей се обърна към другите европейски лидери на срещата на високо равнище в Брюксел, за да ги призове да подкрепят оценката на Великобритания, че Русия е виновна. 28-те държави-членки на ЕС излязоха с декларация, че са се съгласили, че е много вероятно Русия да бъде отговорна за отравянето на Сергей Скрипал и дъщеря му Юлия на 4 март и наредиха изтеглянето на посланика на блока в Москва.Германия, Франция и Полша досега казаха, че всяка от тях ще изгони по четирима руски дипломати, Чешката република и Литва – по трима, Италия, Дания и Холандия по двама, а Латвия – един.", "date": "2018.03.26", "title": "България няма да гони руски дипломати, обяви Външно"}
{"url": "https://offnews.bg/sviat/london-zaporira-imushtestvo-na-ruski-grazhdani-zaradi-neiasnia-mu-proi-677490.html", "text": "Великобритания е издала заповед за запор на имуществото на руски граждани, произходът на което е неизвестен, съобщи на пресконференция в Талин днес британският военен министър Гавин Уилямсън, цитиран от ТАСС. Той е на посещение в Естония.\"В най-близките седмици и месеци правителството ще работи усилено и в детайли за решаването на проблема. Вече са издадени заповеди за запор на имуществото от неизвестен произход. Съответният закон вече влезе в сила неотдавна. Нашата задача е да вземем на отчет цялото придобито по неясен начин имущество и за целта вече са предприети необходимите мерки\", каза министърът.От 31 януари британските съдилища имат възможност да изискват от чужденци, притежаващи активи на територията на Великобритания, да отговарят на въпроси за състоянието на това имущество. Този административен инструмент е предвиден във встъпилия в сила т.г. закон \"За криминалните финанси\" и позволява на британските държавни органи да искат обяснения от собствениците на недвижимо имущество и на компании на стойност над 50 000 паунда, както и на съответните банкови сметки, ако възникне въпрос за произхода на тези средства.Ако собственикът не успее да даде адекватни обяснения, то върху неговата собственост ще бъде наложен запор. При това новите правила се разпространяват и върху \"политически значими лица\".По този повод агенцията припомня, че на 15 март британският външен министър Борис Джонсън не изключи възможността да бъде заложен запор на територията на страната върху активи на богати руски граждани, свързани с президента Владимир Путин.", "date": "2018.03.26", "title": "Лондон запорира имущество на руски граждани заради неясния му произход"}
{"url": "https://offnews.bg/sviat/zhertvite-na-pozhara-v-kemerovo-stanaha-64-677498.html", "text": "Жертвите на пожара в търговския център в руския град Кемерово станаха 64. Ранените в пожара са 52, като от тях 12 остават в болници. Сред тях в сериозно състояние са 11-годишно дете и момиче на 18 години, които са скочили от третия етаж, за да се спасят от пламъците, допълва Франс прес, цитирана от БТА. До момента са разпознати 23 тела. Семействата на загиналите в пожара ще получат от руското правителство по 1 милион рубли, съобщи руският премиер Дмитрий Медведев, който нарече случилото се \"ужасна трагедия\".Жители на Кемерово носят цветя на мястото на трагедията, дават кръв за пострадалите и подпомагат близките на загиналите и ранените.Пожарът в търговския център извади наяве сериозни пропуски и нарушения на нормите за сигурност. Руският следствен комитет, каза, че са открити крещящи нарушения както в конструкцията, така и във въвеждането в експлоатация на търговския център. Следователи и свидетели говорят за заключени аварийни изходи и за тотална липса на предупреждение на клиентите на мола за избухналия пожар. Свидетели разказват, че аларма не се е чула, хората просто са започнали да бягат към изхода, после са доловила миризма на изгоряло и накрая всички разбрали, че не става дума за учение за действие при пожар.Свидетел разказва през радио БФМ, че цели класове са дошли от съседните села, за да гледат филми в мола и че киносалоните са били заключени от придружителите на учениците.Задържани са четирима души, сред които наемателят на помещението, откъдето е започнал пожарът, както и шефът на компанията, управлявала търговския център. Следователите проучват също така и каква е отговорността на пети човек, член на частна охранителна фирма, отговаряща за охраната на търговския център. Той е заподозрян, че е изключил алармата за пожар.В пожара рухна почти целият покрив на търговския център. Смята се, че в пожара са загинали и около 200 животни от зоокъта в мола.", "date": "2018.03.26", "title": "Жертвите на пожара в Кемерово станаха 64"}
{"url": "https://offnews.bg/112/pss-spasi-dvama-chuzhdentci-v-pirin-677494.html", "text": "При акция днес служители на Планинската спасителна служба успяха да спасят двама чужденци от зимна клопка в Пирин.Акцията е продължила над 2 часа.Двама души, които по първоначална информация са англоговорящи, са се отклонили от писта 10 на ски зона \"Банско\" към „Демянишка долина“, която завършва със скални прагове и са закъсали на заледен склон. В момента туристите се спускат по скалите към хижа \"Демяница\".Само преди дни ПСС спаси двама души, заседнали в района на хижата. Тогава баща е 10-годишното му дете бедстваха в района, а по-късно бе спасен и мъж със скъсани връзки на коляното.", "date": "2018.03.26", "title": "ПСС спаси двама чужденци в Пирин"}
{"url": "https://offnews.bg/sviat/sasht-goniat-60-ruski-diplomati-zaradi-sluchaia-skripal-sashtoto-sh-677491.html", "text": "САЩ гонят 60 руски дипломати и закриват руското консулство в Сиатъл заради случая с отравянето на бившия руски шпионин Сергей Скрипал. Тръмп е дал съгласието си от САЩ да бъдат изгонени предполагаеми руски шпиони. Според високопоставени членове на администрацията на Тръмп страната ще трябва да напуснат 48 познати на разузнаването руски дипломати от консулството в Сиатъл и 12 други в руската мисия в ООН. Те имат седмица да напуснат САЩ. В същото време председателят на Европейския съвет Доналд Туск обяви, че 14 страни членки на ЕС са взели решение също да изгонят руски дипломати във връзка със случая \"Скрипал\".Туск не уточни за кои държави става въпрос и какъв ще е броят на изгонените дипломати. Според РИА Новости дипломати ще изгонят общо 17 страни, сред които САЩ, Франция, Полша, Чехия, Литва, Естония, Латвия, Дания, Украйна, Италия, Холандия, Германия, Канада, Финландия. Според агенцията Франция и Полша ще изгонят по четирима дипломати, Латвия и Чехия ще изгонят по трима, Украйна ще изгони 13, Латвия - един дипломат и един служител на \"Аерофлот\", а Естония ще изгони от страната военно аташе. Британският в. \"Гардън\" съобщи, че България също се готви да изгони руски дипломати. Българските власти обаче не потвърдиха тази информация.От руското външно министерство готвят ответни мерки, съобщава източник на РИА Новости.Великобритания вече изгони 23-ма руски дипломати заради случая с отравянето на бившия шпионин, за което Лондон обвини Русия. Москва отговори с реципрочни мерки.", "date": "2018.03.26", "title": "САЩ гонят 60 руски дипломати заради случая 'Скрипал'. Същото ще направят и 14 страни от ЕС"}
{"url": "https://offnews.bg/sviat/sasht-shte-badat-po-sigurno-miasto-sled-izgonvaneto-na-ruskite-diploma-677497.html", "text": "След експулсирането на 60 руски дипломати и затварянето на руското консулство в Сиатъл САЩ ще станат по-сигурно място, заяви говорителката на Белия дом Сара Хъкаби, цитирана от Асошиейтед прес и БТА.В изявление тя подчерта, че решението на президента Доналд Тръмп да изгони руски дипломати и да затвори консулството е в отговор на \" използването от Русия на бойно химическо вещество на територията на Обединеното кралство\". По думите на Хъкаби мярката ще намали \"възможностите на Русия да шпионира американци и да извършва тайни операции, заплашващи националната сигурност на Америка\".САЩ и съюзниците им искат да изпратят послание към Русия, че \"действията имат последици\".Посланикът на Русия в САЩ Анатолий Антонов окачестви като \"погрешно\" решението на Вашингтон да изгони руски дипломати. Според него то ще разруши малкото останало от връзките между САЩ и Русия. Москва ще отвърне пропорционално и че Вашингтон разбира само от сила, каза той пред РИА Новости.Външното министерство в Москва също обяви, че ще реагира на прогонването на голям брой руски дипломати от редица западни страни. В изявлението си ведомството обвини западните правителства, че сляпо следват Великобритания в конфронтацията й с Русия заради покушението срещу Сергей Скрипал и дъщеря му в английския град Солсбъри. Обявяването на руски дипломати за персона нон грата в страни от ЕС и САЩ е неприятелски акт и провокация, се казва още в изявлението.Зам.-председателят на комисията по външна политика в Съвета на федерацията Владимир Джабаров каза, че Москва ще изгони най-малко 60 души от дипломатическата мисия на САЩ в Русия, съобщи още РИА Новости.Темата засега не е коментирана от руското правителство.ТАСС цитира неназован висш служител в американската администрация, който казал по телефона, че ако Русия предприеме ответни мерки след изгонването на нейните дипломати, то Вашингтон ще предприеме допълнителни действия.", "date": "2018.03.26", "title": "САЩ ще бъдат по-сигурно място след изгонването на руските дипломати, заяви Белият дом"}
{"url": "https://offnews.bg/politika/borisov-razgovaria-s-erdogan-predi-sreshtata-es-turtcia-677499.html", "text": "Премиерът Бойко Борисов се срещна с турския президент Реджеп Тайип Ердоган преди началото на официалната среща ЕС - Турция. Ердоган пристигна този следобед на летището във Варна с два самолета с доста голяма делегация, в която има и двама готвачи. Ердоган е придружаван от министъра на енергетиката Берат Албайрак, външния министър Мевлюд Чавушоглу и министъра на европейските въпроси и главен преговарящ с ЕС Йомер Челик.Преди да отлети за Варна, той обяви, че присъединяването на Турция към ЕС остава стратегическа цел за Анкара. На срещата турският президент ще настоява да бъдат премахнати пречките пред членството на страната му в ЕС. Ще бъде обсъден и - както се изрази Ердоган - \"провалът на европейските лидери да удържат обещанията си относно сделката за сирийските бежанци\".Преди началото на официалната среща Борисов се срещна и с председателя на Европейския съвет Доналд Туск, който обяви, че оценява високо усилията на България за подобряване на отношенията между ЕС и Турция. Официалната среща започна малко след 19 часа. Очаква се Жан-Клод Юнкер, Доналд Туск, Бойко Борисов и Реджеп Ердоган да говорят пред медиите след 21 ч.", "date": "2018.03.26", "title": "Борисов разговаря с Ердоган преди срещата ЕС - Турция"}
{"url": "https://offnews.bg/sviat/erdogan-katcna-na-letishteto-vav-varna-677484.html", "text": "Турският президент Реджеп Ердоган кацна на летището във Варна при безпрецедентни мерки за сигурност. Ердоган пристигна у нас за срещата с премиера Бойко Борисов, председателя на Европейската комисия Жан-Клод Юнкер и председателя на Европейския съвет Доналд Туск. Срещата ще се състои в Евксиноград и се очаква да започне около 19 часа. След кацането Ердоган отпътува с кортеж от 20 автомобила, съобщи bTV.Заедно с Ердоган у нас са пристигнали още турският външен министър Мевлют Чавушоглу, министърът по европейските въпроси и главен преговарящ Йомер Челик, министърът на енергетиката и природните ресурси Берат Албайрак, министърът на икономиката Нихат Зейбекчи и министърът на търговията Бюлент Тюфекчи, както и представители на водещи медии. ", "date": "2018.03.26", "title": "Ердоган кацна на летището във Варна"}
{"url": "https://offnews.bg/ikonomika/koj-obiknoveno-tegli-kredit-mazh-na-38-g-s-edno-dete-i-1700-lv-zap-677474.html", "text": "38-годишен семеен мъж с едно дете и доход 1700 лв., който работи като компютърен специалист, икономист или инженер. Това е типичният кредитополучател на Райфайзенбанк през 2017-а, показват данни от годишния анализ на банката, представен днес пред журналисти от председателя на УС Оливер Рьогл, зам.-председателя на УС и ръководител на „Корпоративно банкиране и капиталови базари“ Добромир Добрев и Ани Ангелова, член на УС, „Банкиране на дребно“.В сравнение с 2016 година типичният кредитополучател е с година по-възрастен и с 400 лв. по-висок доход.Средният размер на потребителският кредит е 15 хил. лева, колкото и през 2016 г., но вноската е по-малка - 225 лв. месечно през 2017-а при 260 лв. година по-рано. Съответно и периодът на изплащане се удължава от 6 на 7 години.Банката отчете ръст и на отпуснатите потребителски, и на ипотечните кредити - съответно с 37% и с 13%.Повече от двойно се увеличава делът на хората, които използват взетите назаем с лихва пари, за да си купят кола - от 5 на 13% за година. Значителен е ръстът и при тези, които вземат нов заем, за да изчистят стари задължения - увеличението при рефинансирането е от 11% през 2016 г. на 25% през 2017-а.Все още най-големият процент е за хората, които вземат кредит, за да направят ремонт, но делът намалява за година. Докато през 2016-а е 64 на сто, година по-късно е 40.Средната отпусната сума за ипотечен кредит се увеличава от 94 хил. на 106 хил. лева, а периодът за изплащане се увеличава от 19 на 21 години. Средната вноска се запазва - 600 лв. Лихвата намалява от 4.3% на 3.7%. Основно кредитите се вземат в лева и 92% от тях отиват за покупка на апартамент. През 2016 г. процентите са били 94, а намалението е за сметка на ръст при ипотечните заеми, взети за покупка на къща или вила - от 6 на 8%.Годината в числаРайфайзенбанк (България) ЕАД отчита печалба след данъци за 2017 г. от 134.5 млн. лв.Към 31 декември 2017 г. кредитният портфейл възлиза на 4.36 млрд. лв., което представлява ръст от близо 8% в сравнение с 2016 г. През 2017 г. активите на банката достигат близо 7 млрд. лв., като отчитат ръст от 10.6% спрямо края на 2016 г. Кредитите на клиенти са 4,359 млрд. лева, а депозитите - 5,391 млрд. лева.След плащането на данъците банката отчита 134.5 млн. лв. печалба.Клиентите ѝ са 612,980 души, а служителите - 2,711.Необслужваните кредити са 3.7% при 10.2% за цялата банкова система в страната. Процентното покритие с провизии на необслужваните кредити е 80.8% при 52.8% за банковата система.Кредити за бизнесаПрез 2017 г. корпоративното кредитиране на Райфайзенбанк отчита ръст от 7.3% спрямо 2016 г. и възлиза на 1.98 млрд. лв. Банката е финансирала основно секторите търговия (37%), производство (31%) и земеделие, горско и рибно стопанство (11%).Средно фирмите теглят 395 000 евро инвестиционен кредит. При оборотното финансиране сумата е 385 000 евро.Elevator LabДнес от Райфайзенбанк обявиха и конкурс за български стартъпи в областта на финансовите технологии, който се провежда в рамките на глобалния Финтех акселератор на Райфайзен Банк Интернешънъл - Elevator Lab.От април компаниите ще могат да кандидатстват със своите иновативни проекти на сайта на инициативата www.elevator-lab.com/bg, а през юли ще бъде определен българския победител, който ще може да се включи в глобалното предизвикателство в конкуренция със стартъпи от целия свят. ", "date": "2018.03.26", "title": "Кой обикновено тегли кредит? Мъж на 38 г., с едно дете и 1700 лв. заплата"}
{"url": "https://offnews.bg/futbol/fenovete-na-tcska-izbraha-emblemata-za-iubileia-677488.html", "text": "Феновете на ЦСКА избраха емблемата, която ще грее на фланелките на момчетата на треньора Стамен Белчев навръх 70-ия юбилей на клуба от Борисовата градина на 5 май.На тази дата \"червените\" се изправят срещу шампиона Лудогорец в опит да нарушат хегемонията му от 20.00 часа на стадион “Васил Левски”.Сайтът на ЦСКА информира, че три от предложените десет емблеми са събрали почти равен брой от гласовете на феновете. В крайна сметка победител е емблемата, която е била на екипите на ЦСКА през 1949 година с надпис ЦДНВ.“Оказа, се че голяма част от вас знаят, че тази емблема е първата поставена на официалните футболни екипи на ЦСКА. Колекционери също заявиха, че това е първата емблема, сложена на екип на червения отбор, за която има доказателства”, пишат от ЦСКА.Избраната емблема ще е върху екипите на ЦСКА единствено за мача с Лудогорец.Междувременно от клуба пуснаха в продажба билетите за мача с Лудогорец. В определянето на цените е търсена символика - от 1948 за ВИП-Ложата, 19,48 лева за Сектор А и В до 7 лева за Б и Г.", "date": "2018.03.26", "title": "Феновете на ЦСКА избраха емблемата за юбилея"}
{"url": "https://offnews.bg/futbol/natcionalite-nadviha-kazahstan-v-kontrola-677502.html", "text": "Националите по футбол победиха с 2:1 Казахстан в контролен мач, който се изигра в Унгария.Успехът за българите донесе асът на ЦСКА Николай Бодуров, който се разписа в добавеното време след центриране на друг бивш армеец - Спас Делев.Родните национали имаха преднина на почивката, след като Ивелин Попов беше точен от дузпа в 23-ата минута.През втората част селекцията на треньора Станимир Стоилов надигра \"трикольорите\" и чрез резервата Тунгишбайев изравни в 56-ата минута, а преди това Муртазайев удари гредата и Пламен Илиев трябваше да се намесва.Така отборът на България в мартенските си проверки записа победа и поражение, след като в петък загуби от Босна и Херцеговина с 0:1 в на стадиона на Лудогорец в Разград.“Не съм съвсем доволен. Най-доброто е резултатът, но той е без значение. За съжаление, пак трябва да делим мача на полувремена. Първото се получи. Ако се задоволяваме с по едно полувреме, няма да се получи докрай. Най-добро бе желанието, но трябва и майсторство.Много неща искам да подобрим, но това ще го кажа на момчетата в съблекалнята. Физическата подготовка?! Момчетата много добре разбират това нещо. Хора, които не играят много в отборите си, са наясно. Но е хубаво, че опитаха да достигнат до възможностите си”, каза след мача селекционерът ни Петър Хубчев.БЪЛГАРИЯ - КАЗАХСТАН 2:11:0 Попов (23-дузпа)1:1 Тунгишбайев (56)2:1 Бодуров (90)БЪЛГАРИЯ (4-2-3-1): Пламен Илиев, Страхил Попов, Николай Бодуров, Васил Божиков, Цветомир Панов, Георги Костадинов, Симеон Славчев; Станислав Манолев, Ивелин Попов, Георги Миланов; Спас ДелевРезерви: Божидар Митрев, Петър Занев, Божидар Чарбаджийски, Михаил Александров, Тодор Неделев, Камен Хаджиев, Ивайло Чочев, Иван Минчев, Мартин Райнов, Радослав Кирилов.КАЗАХСТАН: 12. Владимир Плотников, 2. Сергей Малий, 4. Йевгений Постников, 5. Исламбек Куат, 9 Бауиржан Исламхан, 10. Бактиор Зайнутдинов. 11. Йеркебулан Сейдахмет. 14. Роман Муртазайев, 16. Гафуржан Суюмбайев. 20. Сергей Кижниченков. 21. Абзал БейсебекРезерви: 22.Александър Мокин, 3.Нурали Алип, 6.Ахметов,8. Парагулгов,13. Перцух, 15. Тунгишбайев,17. Мирошиченко, 18.Шомко", "date": "2018.03.26", "title": "Националите надвиха Казахстан в контрола"}
{"url": "https://offnews.bg/politika/erdogan-na-tragvane-za-varna-chlenstvoto-ni-v-es-ostava-strategichesk-677486.html", "text": "Присъединяването на Турция към ЕС остава стратегическа цел за Анкара, заяви президентът Реджеп Ердоган на международното летище \"Ататюрк\", преди да отлети за срещата ЕС-Турция във Варна.Тази вечер у нас той ще разговаря с премиера Бойко Борисов и с лидерите на Европейския съвет и Еврокомисията - Доналд Туск и Жан-Клод Юнкер в двореца \"Евксиноград\".На срещата турският президент ще настоява да бъдат премахнати пречките пред членството на страната му в ЕС. Ще бъде обсъден и - както се изрази Ердоган - \"провалът на европейските лидери да удържат обещанията си относно сделката за сирийските бежанци\", предаде кореспондент на БНР.Турският президент добави, че очаква от ЕС \"безрезервна подкрепа за борбата на Турция с тероризма\".Ердоган е придружаван от министъра на енергетиката Берат Албайрак, външния министър Мевлюд Чавушоглу и министъра на европейските въпроси и главен преговарящ с ЕС Йомер Челик.Колкото по-силен е диалогът на Турция с България, толкова по-полезно ще е това за целите Балкани, заяви на тръгване Реджеб Ердоган. Той изказа благодарност на „приятелска и съседска“ България за организирането на срещата и съобщи, че преди нея ще обсъдят с българския премиер Борисов двустранните отношения.", "date": "2018.03.26", "title": "Ердоган на тръгване за Варна: Членството ни в ЕС остава стратегическа цел"}
{"url": "https://offnews.bg/sviat/shefat-na-srabskata-sluzhba-za-kosovo-arestuvan-v-mitrovitca-677500.html", "text": "Ръководителят на сръбската правителствена служба за Косово и Метохия Марко Джурич е бил задържан при полицейска акция в Митровица, в Северно Косово, съобщи Gazeta Express, цитирана от \"Фокус\".Според сръбската държавна телевизия Джурич е арестуван, за \"нелегално влизане на територията на страната\".В Митровица той трябваше да се срещне с представители на сръбската общност в страната като част от панел за вътрешния диалог за Косово и Метохия.По данни на изданието Джурич е транспортиран в столицата на Косово – Прищина.За задържането му са изпратени специални части, разположени в Митровица, след като Джурич и министърът на отбраната, Александър Вулин, опитаха да влязат в страната, но получиха отказ и бяха предупредени, че може да бъдат арестувани, съобщиха косовски представители.", "date": "2018.03.26", "title": "Шефът на сръбската служба за Косово арестуван в Митровица"}
{"url": "https://offnews.bg/politika/borisov-pred-tusk-za-balgaria-e-vazhno-da-ima-dobri-otnoshenia-s-turt-677493.html", "text": "Както неведнъж съм заявявал, за България е важно да има добри отношения със своя съсед. Добрите отношения са важни и за ЕС заради овладяването на миграционния поток, който създаде много проблеми на Съюза през последните години. Това заяви премиерът Бойко Борисов пред председателя на Европейския съвет Доналд Туск преди срещата ЕС - Турция по-късно днес. България е заинтересована от нормализирането на диалога между Анкара и Брюксел и ще се опита да допринесе за постигане на разбирателство, което разрешава, а не създава проблеми, каза Борисов.\"Идеята ти за тази среща като възможност да бъде възстановен диалогът с Турция е чудесна и се цени високо от всички, с които съм обсъждал темата\", заяви в отговор Туск. Той подчерта, че са се натрупали много въпроси, които трябва да бъдат обсъдени, и най-добрият начин за разрешаването им е диалогът.", "date": "2018.03.26", "title": "Борисов пред Туск: За България е важно да има добри отношения с Турция"}
{"url": "https://offnews.bg/kultura/puskat-dopalnitelni-bileti-za-kontcerta-na-silvi-vartan-v-sofia-677464.html", "text": "Остава по-малко от месец до срещата на българската публика с легендарната Силви Вартан. Поради засиления интерес към концерта в зала 1 на НДК на 21-ви април, организаторите решиха да пуснат в продажба допълнително места. Така билети вече могат да бъдат закупени и за втори балкон в залата. Силви Вартан ще се качи на сцената пред любимата си публика за два последни концерта във Варна на 19 април 2018 г. в Двореца на културата и спорта и на 21 април 2018 г. в София в зала 1 на НДК. Турнето Forever Sylvie ще бъде най-грандиозното до момента. Концертите ще продължат близо два часа и ще покажат иконата на френската музика такава, каквато сцената винаги ще я помни – неотразима. Силви Вартан ще разкаже личната и откровена история на живота си пред българските фенове, като изпълни любими, както френски, така и български, песни. Произведенията са селектирани от всичките ѝ албуми досега, а специално визуално шоу ще допълни вълнуващата музика на Вартан.По всичко личи, че след емоционално разтърстващия старт на турнето в Париж, българската публика може да се готви за едно неповторимо изживяване, от онези, които бележат живота и остават в сърцето „Завинаги“.", "date": "2018.03.26", "title": "Пускат допълнителни билети за концерта на Силви Вартан в София"}
{"url": "https://offnews.bg/ikonomika/11-miliona-kasovi-belezhki-veche-uchastvat-v-lotariata-za-50-000-leva-677468.html", "text": "Над 11 милиона касови бележки са регистрирани до този момент за участие в надпреварата за 50 000 лв., голямата награда във втория сезон на Лотарията с касови бележки на НАП. Фискалните бонове, записани в играта до сега, са на обща стойност 157 млн. лв., а средно за шестте месеца от старта на Лотарията един участник регистрира по около 200 касови бележки.Лотарията с касови бележки набира популярност и в социалната мрежа Фейсбук. Там страницата на играта - https://www.facebook.com/kasovbon, има близо 4500 последователи и 4130 харесвания от регистрирани потребители. Над ¼ от феновете на Лотарията във Фейсбук са от столицата, а 75% - са жени.Следващата седмична награда ще бъде изтеглена на 30 март в сутрешния блок на bTV, малко преди 9,00 ч. Късметлията ще получи чисто нов таблет с впечатляващи показатели и две камери. Четвъртата месечна награда, която е 2000 лв., ще бъде изтеглена на 16 април, отново в ефира на bTV.В данъчната лотария имат право да участват всички български граждани, които са навършили 14 години и регистрират фискалните си бонове в интернет, на специално създадения за целта сайт – www.kasovbon.bg. Както и през миналата година, данните, които трябва да бъдат въведени за участие, са стойността на покупката, датата и часа, в който е издадена касовата бележка. Няма ограничения за минимална или максимална стойност на покупките, допълват от НАП.", "date": "2018.03.26", "title": "11 милиона касови бележки вече участват в лотарията за 50 000 лева на НАП"}
{"url": "https://offnews.bg/kultura/kristian-beyer-ot-ame-i-neverdogs-gostuvat-na-klub-ialta-tozi-uikend-677465.html", "text": "Наближава последния уикенд на март, в който клуб \"Ялта\" ни е подготвил две събития в двете зали на клуба. На 30 март ще посрещнем едната половинка на дуото Âme - Kristian Beyer, за петъчно TAKEOVER парти в Room 2. На 31 март в Room 1 на клуба ще гостуват Neverdogs – италианското дуо, което българската публика ще види за пръв път. И в двете вечери, гостите ще свирят без прекъсване от 23:30 до 07:00.Kristian Beyer, който ще видим в петък е едната половина на успешното дуо Âme. Той е и единственият гост, който се завръща за четвърти път за специалните TAKEOVER партита. Заедно с Frank Wiedemann си партнират музикално от повече от 15 години, покрай споделеното им влечение към чикагския хаус, детройтското техно и други аспекти от живота. Собствениците на лейбъла Innervisions се допълват взаимно, като Frank е креативният ум, който стои зад изпълненията им на живо, докато Kristian изразява визията си най-добре с разтърстващите си диджей сетове.Парчето \"Rej\", издадено от Sonar Kollektiv е само един от клубните хитове, създадени от Âme. Други техни продукции са парчето \"Where We At\" (заедно с Dixon и Henrik Schwarz), ремикса им на \"Howling\", синематографичния сингъл \"Tatischeff\" и много други релийзи за ума и тялото. Всяка следваща продукция на Âme се отличава от останалите с тотално различна интерпретация на стиловете и влиянията, но групата определено има влечение към оркестрални инструментали, чиято грандиозност е подчертана от винтидж синтезатори и прочувствени монотонни вокални семпли.В събота българската публика ще се запознае с още едно дуо, което е в центъра на световната ъндърграунд сцена, благодарение на естествения си талант, секси звученето и динамиката на музиката им. Neverdogs се състои от Marko De Grergorio и Tommy Paone и се сформира през 2000 г. във Флоренция. Дуото моментално демонстрира уменията си, вкарвайки нови тенденции и завладявайки резиденции в някои от най-известните италиански клубове.След няколко години стават резиденти на \"Egg\" (Лондон) и имат покани да свирят в почти всички клубове в Ибиза.Marko и Tommy са канени и на голям брой ексклузивни частни партита, като това по случай рождения ден на партньора на световноизвестния модел Наоми Кембъл в Индия, където двамата споделят сцената с Diana Ross, Jamiroquai, Billy Idol и Brian Ferry. От 2012 г., Neverdogs са неотменна част от легендарните партита на Marco Carola, Music On в Amnesia (Ибиза), където са пускали рамо до рамо с някои от най-големите имена в индустрията.За 30 март клубът отново предлага Discount Guestlist. Всеки, попаднал в този списък, получава 50% отстъпка от цената на входа. За да бъдете включени в Discount Guestlist, трябва да изпратите имената си до 24 часа преди партито на .За да сте включени в Discount Guestlist за 31 март, изпратете имената си на info@yaltaclub.com.Билети за уикенда могат да бъдат закупени на входа на клуба на цена от 20 лв. за 30 март и 31 март.", "date": "2018.03.26", "title": "Kristian Beyer от Ame и Neverdogs гостуват на клуб 'Ялта' този уикенд"}
{"url": "https://offnews.bg/politika/borisov-postavil-pred-erdogan-vaprosa-za-trakijskite-bezhantci-turtci-677504.html", "text": "Премиерът Бойко Борисов е поставил на срещата си с турския президент Реджеп Ердоган въпроса за обезщетенията за имотите на бежанците от Беломорска Тракия.Това обяви той в началото на общата пресконференция след срещата на върха на Турция и ЕС. Борисов се срещна с Ердоган преди началото на официалната среща. \"Всички теми, като се започне от тракийските бежанци, които във вътрешен план ни беше поставено, съм го поставил\", каза Борисов.Той посочи, че тези думи са специално за българските медии, които се интересуват от въпроса, след като по-рано днес президентът Румен Радев публично призова Борисов да засегне темата при срещата си с Ердоган. „Турските претенции не са по-малко - за имотите на мюфтийствата, за обезщетенията, за Възродителния процес, за пенсиите, управлението на водите, културните паметници. Но, за да не бъркаме тази лидерска среща с вътрешните въпроси, мисля, че с външните министри и със съответните комисии биха могли да решат тези въпроси“, допълни Борисов.", "date": "2018.03.26", "title": "Борисов поставил пред Ердоган въпроса за тракийските бежанци, Турция също има претенции"}
{"url": "https://offnews.bg/obshtestvo/veterinari-spasiavat-izostavenite-kone-proveriavat-sobstvenika-677467.html", "text": "Ветеринари от Областната дирекция по безопасност на храните в Кюстендил ще окажат помощ на изоставените , съобщиха от Министерството на земеделието и храните.Експертите ще окажат пълно съдействие за подобряване на състоянието на конете.Възложена е и проверка на собственика им Петър Пищалов. От Българската агенция за безопасността на храните съобщават, че са започнали незабавна проверка, след като при тях е постъпила информация за случая.Трима ветеринари трябва да проверят на място състоянието на конете, дали имат чипове за идентификация, както и дали собственикът на конете е получил еврофинансиране за отглеждането на животните. Резултатите от проверките се очакват по-късно следобед.", "date": "2018.03.26", "title": "Ветеринари спасяват изоставените коне, проверяват собственика"}
{"url": "https://offnews.bg/temida/varhovniat-sad-okonchatelno-opravda-zlatomir-ivanov-baretata-677472.html", "text": "Върховният касационен съд (ВКС) оправда окончателно Златомир Иванов – Баретата по делото, в което беше обвинен за ръководил на организирана престъпна група за разпространение на наркотици. Според ВКС прокуратурата не е представила по убедителен начин доказателства за това, че Иванов и още няколко души са били престъпна група. Съдът подчертава, че е положил усилия, но не е успял да попълни \"съществени пропуски\" на прокуратурата и затова \"логично и обосновано\" е взел решение да потвърди оправдаването им.Ивайло Борисов – Ториното, сочен за приближен на Иванов, също е оправдан от съда. Съдът е намалил и наказанията срещу признатите за виновни по делото. Така само шестима влизат в затвора – част от тях за пет години, други за три, а има и такива с условни присъди.Наложените наказания след окончателното решение на ВКС по делото са:", "date": "2018.03.26", "title": "Върховният съд окончателно оправда Златомир Иванов – Баретата"}
{"url": "https://offnews.bg/obshtestvo/avaria-spria-parnoto-i-toplata-voda-na-ulitci-v-tcentara-na-sofia-677463.html", "text": "Топлофикация спря парното и топлата вода на няколко улици в центъра на София заради авария.Тя е станала малко след 10 ч. на ул. \"Княз Борис I\" №41.Топлоподаването е спряно в карето между бул. \"Ген. Скобелев\", бул. \"Патриарх Евтимий\" и бул. \"Витоша\".От дружеството уверяват, че работят за възможно най-бързото отстраняване на аварията и се извиняват на клиентите си.", "date": "2018.03.26", "title": "Авария спря парното и топлата вода на улици в центъра на София"}
{"url": "https://offnews.bg/medii/dzharo-shte-vodi-novia-stani-bogat-po-bnt-pada-shouto-na-kanala-677460.html", "text": "Завръщането на култовата игра \"Стани богат\", но този път по БНТ, ще е на 1 април, обявиха от националната телевизия.Медията пази в тайна името на новия водещ, но OFFNews научи, че това ще е актьорът , който изигра Джаро в хитовия сериал на БНТ \"Под прикритие\". Телевизията се е спряла на него след серия прослушвания. Голямата награда отново ще е 100 000 лева - сума, която нито един участник в историята на предаването не успя да спечели. Единственият отговорил на въпрос за 100 000 лева - Асен Ангелов - бе дисквалифициран, защото по това време дъщеря му - тв водещата Искра Ангелова, работеше за Нова телевизия.Над 3000 души вече са заявили желание да участват в играта сега. Шоуто ще се излъчва всеки делничен ден от 19 часа и ще е с продължителност 50 минути - до началото на Лека но, деца\".„Стани богат“ ще се завърне с класическата схема на играта – 15 въпроса и добре познатите три жокера („50/50“, „Помощ от публиката“ и „Обади се на приятел“). Голямата награда, за която участниците ще се състезават, е 100 000 лева, а сигурните суми остават 500 лв. (на 5-и въпрос) и 2 500 лв. (на 10-и въпрос).От БНТ държат до деня на премиерното издание името на новия водещ да остане в тайна. Вече стана ясно, че Ники Кънчев няма да води играта, тъй като е лице на Нова телевизия. От април предстоят по-сериозни промени в програмата на телевизията, които ще бъдат анонсиране всеки момент. Една от тях е, че пада дългогодишното \"Шоу на Канала\".", "date": "2018.03.26", "title": "Джаро ще води новия 'Стани богат' по БНТ, пада 'Шоуто на Канала'"}
{"url": "https://offnews.bg/ikonomika/frenska-kompania-otreche-tvardenia-na-bulmarket-za-tragediata-v-hitrin-677471.html", "text": "Френската компания Ermewa, която е собственик на цистерната, която се взриви след дерайлиране на 10 декември 2016 година на гара Хитрино, убивайки 7 души, отрече тОт дружеството уточняват, че въпросната цистерната, собственост на Ermewa, е отдадена под наем на румънската компания Autogas, която от своя страна я е отдала с цел превозване на пропилен на българската компания „Булмаркет“.Според Ermewa въпреки че в момента се води наказателно дело по случая, в медийното пространство са се появили неоснователни твърдения, насочени срещу компанията и отправени от една от заинтересованите страни в съдебния процес.\"Твърденията, които „Булмаркет“ представи пред българските медии относно цистерна № 10 от влаковата композиция, не съответстват с истината и са в противоречие с фактите, изнесени от разследващите органи\", заявява френският собственик на цистерната.От Ermewa правят следните уточнения:Ermewa отдава на лизинг транспортни средства за бизнес клиенти от редица сектори, като разполага с над 45 000 транспортни средства. Компанията отдава под наем продуктите си на спедитори, железопътни предприятия и индустриални клиенти от всякакви сфери. Основана е през 1956 г. и днес оперира в над 20 европейски държави. ", "date": "2018.03.26", "title": "Френска компания отрече твърдения на Булмаркет за трагедията в Хитрино"}
{"url": "https://offnews.bg/medii/gledajte-premierniat-epizod-na-seriala-blizo-do-vraga-po-epic-drama-677480.html", "text": "Първи епизод от първия сезон на тв поредицата \"Близо до врага\" могат да видят зрителите на канала Epic Drama тази вечер, от 18:30 ч.Действието се развива в пострадал от бомбардировките хотел в Лондон след Втората световна война. \"Близо до врага\" проследява живота на разузнавача капитан Калъм Фъргюсън. В актьорския състав са Джим Стърджес, Алфред Молина, Линдзи Дънкан, Алфи Алън.", "date": "2018.03.26", "title": "Гледайте: Премиерният епизод на сериала \"Близо до врага\" по Epic Drama (видео)"}
{"url": "https://offnews.bg/kultura/dve-premieri-na-balgarski-filmi-dnes-v-doma-na-kinoto-677469.html", "text": "Днес от 18:30 часа в Дома на киното е премиерата на „Offline” (2017) на режисьорката Станислава Калчева по сценарий на Геновева Димитрова.Филмът представлява „актуален дебат в мрежата за информационния потоп, в който интернет и телевизията ни давят“ и поставя акцент върху идентичността – от спонтанността на желанието до автентичността на съпротивата. Български сюжети от световна тенденция, озаглавена от авторите на филма „Offline“.Отново в Дома на киното днес с начален час 20:00 е световната премиера на „Нов живот“ - вторият документален филм на един от най-успешните български оператори Стефан Иванов.От 25 години авторът живее и работи в Канада, а кинотворбата му, посветена на емиграцията, е своеобразен опит за завръщането на Стефан Иванов към неговото житейско и професионално минало у нас.Филмът е виртуозен визуален разказ за хора, емигрирали още в първите години след промяната на политическата система у нас, истински герои, чиито пътувания се оказват изключително рискови, неясни и пълни с надежда.", "date": "2018.03.26", "title": "Две премиери на български филми днес в Дома на киното"}
{"url": "https://offnews.bg/futbol/v-kitaj-zabraniavat-tatuirovkite-677477.html", "text": "Правителството на Китай е започнало борба срещу татуировките, която засяга пряко футболните национали на страната. По време на 1/2-финалния мач на азиатците с Уелс от турнира China Cup множество китайски футболисти бяха прикрили татуировките си с лепенки.Срещата беше излъчвана пряко по китайска телевизия и местната федерация изрично заповяда на играчите, белязани с мастило, да бъдат прикрити всички символи.Все още не е ясно дали ще бъдат наложени подобни норми и в националните турнири на Китай. Комунистическата страна е решена да се бори срещу модерните течения, за да запази традиционните ценности.Припомняме, че през лятото немски учени откриха, че футболистите вредят на здравето си, когато си правят татуировки. Безброй звезди са покрили големи области от техните тела, ръце и крака с боди арт през последните години, като германските експерти вече претендират, че това оказва влияние на физическото състояние на играчите.", "date": "2018.03.26", "title": "В Китай забраняват татуировките"}
{"url": "https://offnews.bg/istoria/na-tozi-den-v-istoriata-chestvame-105-g-ot-odrinskata-epopeia-677478.html", "text": "Днес се навършват 105 г. от денят, в който българската армия превзема Одринската крепост по време на Балканската война от 1912 - 1913 г. Атаката стартира на 24 март, а две денонощия по-късно българите правят нещо, което до момента се е смятало за невъзможно - превземат смятана за непревземаема Одринска крепост.На 13 март (26-ти по нов стил) 1913 г. по време на кървавата Балканска война българите извършват един от най-великите военни подвизи в новата ни история – под командването на генерал Георги Вазов непристъпната турска крепост Одрин е превзета. В следващите редове ще ви разкажем за драматичните събития около тази славна битка.През 1912 г. България започва дългоочакваната война за своето обединение. Идеалът на Царството е политическото единството на всички българи, останали извън България след Освобождението през 1878 година. Под бойни песни и общонароден ентусиазъм, родните войски се отправят на освободителна мисия срещу силите на Османската империя.Още в самото начало на войната българите постигат впечатляващи победи. Царските войски се изправят срещу ядрото на турските сили и ги обръщат в бягство. Втора армия заема позиции около непревземаемото укрепление Одрин и го поставя под обсада, докато другите части продължават настъплението. След редица успешни сражения българските войски се озовават на 30 километра от вражеската столица – Цариград (някогашен Константинопол). Единственият бастион на турската власт остава Одрин, чийто контрол се осъществява от султанския гарнизон.Овладяването на Одрин не е лесна задача. В навечерието на войната османците извършват модернизация на крепостта. Отбранителните съоражения са разположени на три позиции, които включват окопи, огневи позиции за артилерията, фортове и картечни гнезда. Отбраната ѝ се ръководи от един от най-способните турски военачалници – Шукри паша, а на негово разположение е гарнизон от 70 000 войници, около 500 оръдия и около 40 картечници.", "date": "2018.03.26", "title": "На този ден в историята: Честваме 105 г. от Одринската епопея"}
{"url": "https://offnews.bg/zvezdi/spice-girls-sazdavat-animatcionen-film-za-grupata-677479.html", "text": "Мечтата на много момичета от 90-те оже скоро да се сбъдне. Според Variety момичешката група Spice Girls (Виктория Бекъм, Ема Бъртън, Мел Си, Мел Би и Гери Халиуел) ще се събере отново, но не за да пеят, а за да създадат анимационен филм с тях самите.По всяка вероятност героините в него ще притежават специална „момичешка сила”.Spice Girlsс наскоро се събраха за среща, като предизвикаха заглавия за евентуално турне и завръщане на групата. Но това, което предизвика още по-голямо раздвижване, беше участието на Мел Би в тв предаването The Real, където тя намекна, че момичешката банда може да пее на предстоящата кралска сватба на Меган Макръл и принц Хари през май.", "date": "2018.03.26", "title": "Spice Girls създават анимационен филм за групата"}
{"url": "https://offnews.bg/obshtestvo/erdogan-idva-a-radev-pochete-padaneto-na-odrin-i-poiska-obezshtetenia-677466.html", "text": "Разрушените домове и прекършените съдби на тракийските българи не успяха да изпепелят родовата памет и надеждата, че справедливостта някой ден ще възтържествува.Това каза държавният глава Румен Радев по време на тържествено поклонение по повод Деня на Тракия и отбелязването на 105 години от Одринската епопея в столицата, съобщи Агенция „Фокус“.Президентът добави, че в Деня на Тракия мястото на всеки български държавник е тук, сред наследниците на тракийските бежанци.По думите на държавния глава въпросът за дължимите обезщетения за имотите на тракийските бежанци не може да се премълчава от никакви съображения.Събитието се проведе пред паметника „Одринска епопея“ в градинката до църквата „Св. Николай Софийски“.В честването на годишнината взеха участие още вицепремиерът Валери Симеонов, кметът на София Йорданка Фандъкова, лидерът на БСП Корнелия Нинова, лидерът на БСП-София Калоян Паргов, народни представители, общински съветници и десетки граждани.", "date": "2018.03.26", "title": "Ердоган идва, а Радев почете падането на Одрин и поиска обезщетения за тракийските българи"}
{"url": "https://offnews.bg/sviat/turskata-armia-razkri-podzemna-bolnitca-v-afrin-677476.html", "text": "Турските военни части са се натъкнали на скрити, петдесетметрови тунели под сирийския град Африн, водещи към болница. Това се е случило по време на военната операция в града, съобщава държавната Анадолска информационна агенция, цитирана от британското издание \"Дейли нюз\".В едната част от болницата, където се предполага, че са съхранявани медикаменти, са намерени рентген и материали за спешна медицинска помощ, произведени в САЩ. Според турската армия окървавените униформи и разлятите лекарства в болницата навеждат на мисълта, че там са били лекувани войници по време на турската военна операция в Африн. Турция  военната си мисия в Сирия, която кръсти \"Маслинова клонка\", на 20 януари тази година. Операцията, чието име трябва да символизира подаването на ръка за мир, е насочена срещу кюрдските Сили за защита на народа (СЗН).Преди седмица турският президент Реджеп Тайип Ердоган обяви, че подкрепяните от Турция сили са наложили пълен контрол над центъра на сирийския кюрдски град Африн. Активисти , че около 50 хил. души са избягали от градовете, подложени на нападения и обстрел, в Северна и Южна Сирия. По данни на Сирийската обсерватория за човешки права около 30 000 от тях са успели да напуснат северния град Африн, заселен основно с етнически кюрди.", "date": "2018.03.26", "title": "Турската армия разкри подземна болница в Африн"}
{"url": "https://offnews.bg/obshtestvo/ninova-vsichki-kato-edin-da-zashtitim-natcionalnia-interes-na-balga-677475.html", "text": "„В Деня на Тракия почитаме паметта на хиляди тракийски мъченици - на тези, които оставиха костите си по дългия път към България и на тези, които до края на дните си останаха с отворени очи към родните си огнища. Поклон пред паметта на българската армия, пред подвига на офицерите и войниците, които изтръгнаха с голи ръце телените заграждения на Одринската крепост и превзеха турските редути.” Това заяви председателят на БСП Корнелия Нинова по повод деня на Тракия.На отбелязването на 105-ата годишнина от падането на Одрин бе и държавният глава Румен Радев, който поиска от Анкара да изплати обезщетения на потомците на тракийските бежанци.Също днес във Варна е срещата на върха ЕС-Турция, на която е и турският президент Реджеп Ердоган.", "date": "2018.03.26", "title": "Нинова: Всички, като един, да защитим националния интерес на България"}
{"url": "https://offnews.bg/obshtestvo/bez-voda-za-12-chasa-dnes-v-chasti-ot-kokaliane-i-pancharevo-677438.html", "text": "\"Софийска вода\" ще прекъсне водоподаването в части от столицата днес, съобщиха от дружеството. Заради реконструкция на уличен водопровод на ул. \"Околовръстна\" , с. Кокаляне, се налага спиране на водоподаването от 10:00 до 22:00 часа в района на с. Кокаляне, вилна зона \"Китката\", местност \"Дебело гуно\", вилна зона \"Бяла нива\", Кокалянски ханчета – ул. \"Буката\", ул. \"Държов дол\", ул. \"Лъката\", с. Панчарево – ул. \"Дружба\", ул. \"Люляк\", ул. \"Детелина\", ул. \"Падинето\", ул. \"Здравец\", ул. \"Момина сълза\", ул. \"Батиница\". Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на \"Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.\"Софийска вода” предварително се извинява на своите клиенти за причинените временни неудобства!Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.03.26", "title": "Без вода за 12 часа днес в части от Кокаляне и Панчарево"}
{"url": "https://offnews.bg/obshtestvo/krastenite-na-bozhiata-sila-praznuvat-dnes-677436.html", "text": "Православната църква отбелязва днес Събор на Св. Архангел Гавраил. Имен ден празнуват съименниците му, както и Габриел, Габриела и Габи. Името е от еврейски произход и означава \"Божия сила\". В християнската традиция архангел Гавраил се свързва най-вече с Благовещението. Затова Бог изпратил архангел Гавраил в храма да извести на св.пр. Захарий раждането на Йоан Кръстител и неговото бъдещо служение като Предтеча на Иисус Христос. Отново Архангел Гавраил известил и на Пресветата Дева благата вест за това, че тя ще роди младенеца. Затова дори извън сцените на Благовещение той се изобразява с раззеленена клонка или цъфнала лилия в ръце - символ на непорочността на Светата Дева.В светото писание са отбелязани и други случаи, в които Свети Архангел Гавраил е осъществявал контакт с живите хора.", "date": "2018.03.26", "title": "Кръстените на Божията сила празнуват днес"}
{"url": "https://offnews.bg/obshtestvo/93-ot-balgarite-ne-sa-vizhdali-bezhantci-no-ne-gi-iskat-u-nas-677481.html", "text": "Близо половината от българите (45,4%) смятат, че бежанците могат да се интегрират успешно в българското общество. Това показва проучване за обществените нагласи към бежанците и хората, търсещи закрила в България направено за Върховния комисариат на ООН за бежанците (ВКБООН) в България.55,2% от респондентите биха помогнали на бежанец да научи език (30,6%) или да си намери работа (24,6%), в случай че е заселен в мястото, където живеят, сочат още данните от изследването.54,6% вярват, че бежанците не могат да се интегрират в обществото поради културни или религиозни причини. Съществува и убеждение, че бежанците не желаят да се установят в България, а целят да достигнат западни страни членки на ЕС.Проучването, проведено през декември 2017 сред 1010 души, показва също, че голяма част от българите (93%) никога не са срещали бежанец или човек, търсещ закрила през последните няколко години.Респондентите заявяват, че основния източник на информация по теми, свързани с бежанци са телевизия (94%), интернет (20%), приятели (19%), вестници (11%), социални медии (7%), радио (7%).През 2013, в началото на големия поток от бежанци, най-силните страхове на българите са били свързани със сигурността (72%), опасността от разпространение на болести (68%) и загуби на работни места. През 2017 доминиращите страхове са свързани със сигурността (60%) и културните и религиозни различия (48%).50% от респондентите заявяват, че само бежанци от страни с военни конфликти, като Сирия, трябва да бъдат приемани в България и само 15% смятат, че хората, които са преследвани или нарушени техните човешки права в техните държави по произход, трябва да им бъде предоставена международна закрила.", "date": "2018.03.26", "title": "93% от българите не са виждали бежанци, но не ги искат у нас"}
{"url": "https://offnews.bg/kultura/akaga-otbeliazvat-27-g-na-stcena-s-shou-v-zala-1-na-ndk-677483.html", "text": "\"Акага\", или една от най-популярните български групи, сформирани в началото на 90-те, ще отпразнува своя юбилей с мащабен концерт. Шоуто ще се състои на 9 октомври в зала 1 на НДК и ще припомни на феновете апогея на българската, различна и смела музика. На сцената ще се качат всички хора, които някога са били част от групата и са допринесли за успехите, които групата жъне вече 27 години на световно ниво.Групата се сформира като изцяло инструментална през 1991 г. и осъществява мечтата си да свири стил напълно непознат за България. Дързък експеримент на приятели от Музикалната академия в София, който обаче само за година налага името \"Акага\" и го превръща в символ на качествения съвременен български звук. Още през 1992 г. издават два албума и са поканени от покойния проф. Хачо Бояджиев да станат група на Националната телевизия.Включват се в разнообразни фестивали и почти всички джаз форуми в страната, включително и най-добрия джаз фестивал в Монтрьо. С годините издават 6 албума, пътуват многократно за участия в Европа и Русия, където свирят със Софийска филхармония и „Мистерията на българските гласове“ в Болшой театър. От 2007 г. правят големи концерти и в НДК, като се очаква този на 9 октомври да бъде един от най-мащабните проекти.Концертът ще представлява мултимедийно шоу и ще обхване отделни периоди от развитието на \"Акага\". На огромни мултимедийни екрани ще бъдат излъчвани непускани до този момент архивни кадри на групата, съчетани със съвременна визия. В юбилейния спектакъл ще вземат участие някои от най-успешните български музиканти, които са били част от \"Акага\" през всички тези години. Сред тях са Ясен Велчев от група „Те“, Цветан Недялков от „Ку-Ку Бенд“, Кристиян Александров, някога барабанист на групата, а в момента един от най-изявените джаз пианисти в Канада и носител на „Грами“ за джаз албум, Калин Вельов и още много други.На сцената ще си партнират и артистите Станимир Гъмов, Митко Павлов и Камен Алипиев, неразривно свързани с групата. От 11 години \"Акага\" е в постоянен състав - Красимир Куртев (бас, вокал), Иво Казасов (тромпет, вокал), Георги Велев (тромпет, вокал), К. Кирилов-Джоджо (тромбон, вокал), Д. Митев-Дънди (барабани), Петър Главанов (китари), Калин Петров (клавишни).", "date": "2018.03.26", "title": "'Акага' отбелязват 27 г. на сцена с шоу в зала 1 на НДК"}
{"url": "https://offnews.bg/tehnologii/es-niama-kak-da-globi-facebook-za-skandala-s-kejmbridzh-analitika-677482.html", "text": "От 25 май в ЕС влизат в сила допълнителни правила за защита на личните данни, съобщи днес говорител на Европейската комисия, попитан за становище по случая с \"Кембридж Аналитика\". Говорителят уточни, че тези нови правила няма да могат да бъдат приложени в този случай, защото влизат в действие след събитията, съобщава БТА. По новите правила дружествата ще може да бъдат глобявани от ЕК с до четири процента от световния им годишен оборот.ЕК е получила уверение от властите в САЩ, че проверяват случая, води се кореспонденция. Злоупотребата, ако се потвърди, е неприемлива, коментира говорителят. Личните данни не може да се използват без съгласието на потребителите, добави той. В същото време британското правосъдие разреши на британския регулатор за защита на личните данни да претърси офисите на аналитичната компания \"Кеймбридж Аналитика\". Тя е обвинена, че се е сдобила неправомерно с данните на милиони потребители на социалната мрежа Фейсбук без тяхното съгласие, предаде Франс прес.Разрешението е предоставено от Висшия съд на Лондон и позволява на регулаторния орган, отговарящ за защитата на личните данни, да \"претърси сървърите\" на компанията и да \"извърши проверка на данните\".", "date": "2018.03.26", "title": "ЕС няма как да глоби Facebook за скандала с 'Кеймбридж Аналитика'"}
{"url": "https://offnews.bg/sviat/pornozvezda-zaplashvana-za-da-malchi-za-vrazkata-si-s-tramp-677447.html", "text": "Порноактриса обяви, че е била заплашвана, за да мълчи за връзката си с Доналд Тръмп преди той да стане президент на САЩ.Сторми Даниълс (истинското ѝ име е Стефани Клифърд) - актриса и режисьор - разказа в тв интервю за CBS, че през 2011 г. е била заплашена и предупредена да мълчи. Инцидентът станал на паркинг, а Даниълс била с детето си, предаде Ройтерс.По-рано Клифърд е заявявала, че преди изборите през 2016 г. ѝ били предложени 130 хил. долара, за да си мълчи.Клифърд отивала на фитнес с детето си в Лас Вегас, когато я приближил непознат мъж. \"Той дойде до мен и ми каза: \"Остави Тръмп на мира. Забрави тази история\". След това се навел, погледнал дъщеря ѝ и казал: \"Това е хубаво малко момиченце. Ще е срамота, ако се случи нещо с майка му\", след което си тръгнал, разказва актрисата.Даниълс казва, че имала само веднъж интимна среща с Тръмп - през юли 2006 г., но двамата останали във връзка около година.Тя заведе дело срещу президента на 6 март, тъй като заяви, че никога не е подписвала споразумение да мълчи за интимна връзка между тях. Но бившият ѝ адвокат и бившият ѝ бизнес агент са оказали натиск да подпише декларации, с които да отрече, че е имала връзка с Тръмп, посочва ДПА. Тези декларации бяха публикувани от адвокат на Тръмп като доказателство, че такава връзка не е съществувала, отбелязва ДПА.Белият дом не отговори на исканията на журналисти за коментар след излъчването на интервюто, добавя Ройтерс.", "date": "2018.03.26", "title": "Порнозвезда заплашвана, за да мълчи за връзката си с Тръмп"}
{"url": "https://offnews.bg/politika/liliana-pavlova-osnovna-zadacha-na-sreshtata-s-erdogan-e-dialogat-677446.html", "text": "Основната задача на лидерската среща с турския президент Ердоган е възстановяването на диалога, на доверието. Фокусът е сигурността, бежанците, изпълнението на споразумението за интеграцията им, изпълнението на ангажиментите на двете страни, коментира министърът на българското председателство на ЕС Лиляна Павлова пред БНТ тази сутрин.Тя обясни, че е ясен е ангажиментът, който европейските лидери поеха в осигуряването на финансов ресурс, и първият транш е факт. По отношение на втория транш от още 3 милиарда още миналата седмица беше проведено заседание, на който беше обсъден. Той се разделя на два компонента - хуманитарна и нехуманитарна помощ. Павлова се надява, че днес поставяме условията и  рамка за това диалогът да се нормализира, защото това е важна и за Европа, и за България.По отношение на конфликта между Турция и Гърция, както и този между Турция и Кипър още в петък стана ясно, че Европа застава зад Гърция и Кипър и заявява, че категорично трябва да има спазване на международните договори.Премиерът Борисов ще има срещи с председателя на европейския съвет Доналд Туск, с президента Едроган и и с шефа на Европейската комисия Жан-Клод Юнкер. Това са двустранни срещи по смисъла на нашето домакинство, като подготовка за общия формат. Това не е двустранен формат, това не е среща България-Турция, уточни Павлова. Тя обясни, че тук България е призована да бъде медиатор в разговора.", "date": "2018.03.26", "title": "Лиляна Павлова: Основна задача на срещата с Ердоган е диалогът"}
{"url": "https://offnews.bg/futbol/real-madrid-se-otkazva-ot-ikardi-zaradi-zhena-mu-677449.html", "text": "Ръководството на Реал Мадрид ще се откаже от преговорите с голмайстора на италианския Интер Мауро Икарди, ако в тях участва съпругата на аржентинския национал Уанда Нара.По време на зимния трансферен прозорец от кралския клуб не пожелаха да общуват делово с бившата порноактриса, която се изявява и като личен агент на Икарди, по повод евентуален трансфер на нападателя на \"Сантяго Бернабеу\". \"Белите\" ще се придържат към позицията си и през лятото, но до преговори може да се стигне, ако бъде привлечен друг посредник.Освен Уанда Нара, в черния списък на Реал попада и Мино Райола, който представлява имена като Пол Погба, Златан Ибрахимович, Джанлуиджи Донарума, Хенрих Мхитарян и други известни имена.В опит да задържи голямата си звезда, Интер ще се опита да поднови договора му и да включи в него откупна клауза на стойност поне 160 млн. евро.За подписа на аржентинеца ще се бори и Челси. Според информациите, \"сините\" от Лондон вече са предложили 63 млн. евро за аржентинеца.", "date": "2018.03.26", "title": "Реал Мадрид се отказва от Икарди заради жена му"}
{"url": "https://offnews.bg/izvan-terena/serhio-ramos-stana-bashta-za-treti-pat-677452.html", "text": "Защитникът на Реал Мадрид Серхио Рамос се похвали, че е станал баща за трети път. Той публикува снимка от родилното отделение със съпругата си Пилар Рубио и новороденият син Алехандро.\"Щастливи сме да ви представим Алехандро. Той се роди днес и тежи 3,1 кг. Благодаря на всички, които споделят нашата радост. Обичам те, Пилар\", написа щастливият Рамос.Двамата с Пилар вече имат двама сина - Марко и Серхио младши.", "date": "2018.03.26", "title": "Серхио Рамос стана баща за трети път"}
{"url": "https://offnews.bg/futbol/bivsh-as-na-livarpul-se-razmina-sas-smartta-po-vreme-na-mach-video-677473.html", "text": "Словашкият защитник Мартин Шкъртел бе на косъм от смъртта по време на контролата с Тайланд. Бившият бранител на Ливърпул бе ударен с топката в главата и загуби съзнание.Животът на Шкъртел бе спасен от съотборника му Ондрей Дуда, който без замисляне използва по-известния и неефективен вариант и бръкна в устата му, за да го предпази от гълтане на езика.Интересното е, че инцидентът се случи в 27-ата минута, а защитникът мъжки остана на терена чак до 73-ата, когато бе сменен. Словакия спечели приятелския двубой с 3:2.", "date": "2018.03.26", "title": "Бивш ас на Ливърпул се размина със смъртта по време на мач (видео)"}
{"url": "https://offnews.bg/analizi-i-komentari/georgi-lozanov-nezakonnata-liubov-na-fejsbuk-i-big-bradar-677453.html", "text": "Напоследък лидерите все по-откровено говорят за война, защото май наистна са способни да я предизвикат – по върховете на политиката в Европа и Америка е първото поколение, което няма собствена памет за нейния ужас. А и сигурно си мислят, че като разпалват колективни страхове, проправят пътя си за силови решения и укрепват властта си, което, за съжаление, може да се окаже и вярно. Справка – 77-те процента гласували за Путин. Дали и Борисов не се опитва по сходен начин да постигне сходен резултат?Но и без война обикновените хора, след спокойните либерални времена, сякаш вече се чувстват жертва и търсят виновници, чийто списък всяка седмица нараства. В него попаднаха Фейсбук и еколозите.Обвинението към най-голямата социална мрежа е, че е допуснала и дори е съдействала за използването на лични данни на потребителите ѝ, което е позволило манипулиране на вота им при избора на Тръмп и не само тогава... Личните данни помагат фабриките за фалшиви новини да разберат за кого точно работят и как да му предлагат продуктите си. Това, разбира се, е укоримо и принуди изпълнителния директор на Фейсбук Марк Зукърбърг, притеснен от неминуемите милиардни загуби, да се извини и да обещае поредица от нови мерки за виртуална сигурност.Финансовите загуби обаче са по-малкият проблем – големият е, че скандалът най-вероятно ще сложи край на периода на потребителски наивизъм в социалните мрежи, когато ги приемаш за невинни платформи, които ти дават възможност да общуваш с подбран от теб самия кръг от приятели. Че виртуалните приятелства приличат на реалните и дори могат да ги заменят. Става ясно, че да влезеш в профила си във Фейсбук, е почти като да влезеш в къщата на Биг Брадър. Доброволно се превръщаш в обект на употреби и злоупотреби от страна на невидими сили със собствени политически и икономически интереси. Усещането е познато на тези, които са живели през комунизма и помнят доносите на агентите от ДС, внедрени сред близките ти.Проблемът се вижда във Фейсбук и в интернет пространството като цяло, но далеч не идва от тях. Идва от загубата на доверие в елитите, което и в най-демократичните общества е паднало под критичния минимум. И той ще стане наистина драматичен, когато елитите решат, че единственият им шанс да си върнат доверието е да започнат война.Екологичните организации през тази седмица се оказаха виновни заради щъркелите – давали съвети по телефона как да бъдат спасени вместо сами да се погрижат за тях. Нямаше кой да повярва, че това не било по силите им, защото и еколозите, като част от публичните елити, отдавна са загубили доверие. Основното подозрение към тях е, че под претекст на грижа за природата обслужват икономически и политически интереси, срещу заплащане, разбира се. Може и така да е, поне за някои организации. Но може и опитите за злепоставянето им да са резултат на насрещни интереси, поне някои опити.Тъй или иначе, резултатът е маргинализирането на тези организации, свеждането им до група за улични протести, чиято позиция няма професионална тежест. А след световна война следващата по-драматичност опасност е екологичната катастрофа. Така че физическото ни оцеляване днес е в ръцете на пацифистите и еколозите. Радикалните говорители от ляво и от дясно обаче го докараха дотам, че когато най-сериозно изразя подобна надежда, чувам: „Остави ги тези смешници!”. *", "date": "2018.03.26", "title": "Георги Лозанов: Незаконната любов на Фейсбук и Биг Брадър"}
{"url": "https://offnews.bg/politika/varna-osamna-s-lozungi-sreshtu-erdogan-gotvi-se-i-protest-677448.html", "text": "Варна осъмна с надписи срещу визитата на турския президент Реджеп Тайип Ердоган. Кадрите бяха изпратени до редакцията на OFFNews от структурата на \"Да, България\" в града. Оттам обявиха още, че се събират на протестна демонстрация пред Катедралата. Демонстрацията се организира съвместно с ДСБ-Варна.Протест организират и от патриотичната партия \"Възраждане\". \"Днес, който носи мъжко сърце и българско име, ще бъде в центъра на Варна от 12 ч. пред Съдебната палата\", призова председателят на партията Костадин Костадинов.", "date": "2018.03.26", "title": "Варна осъмна с лозунги срещу Ердоган, готви се и протест"}
{"url": "https://offnews.bg/tehnologii/fejsbuk-znae-na-kogo-se-obazhdate-i-koj-vi-zvani-na-kogo-prashtate-sm-677443.html", "text": "Докато потребителите продължават да трият Фейсбук профилите си заради заради скандала с \"Кеймбридж Аналитика\", мнозина откриват, че социалната мрежа притежава далеч повече данни за тях, отколкото очакват. Например: входящи и изходящи обаждания и SMS-и.Две години от социалната мрежа са събирали имена на контакти, телефонни номера и SMS-и в продължение на две или повече години от устройства с Андроид, пише уебсайтът Арс Текника (Ars Technica).От компанията заявяват, че информацията е складирана в обезопасени сървъри и е взимана само със знанието на потребители, които са дали съгласието си. Оттам обясняват, че информацията не е била споделяна с приятели или външни приложения, а се използва, \"за да се подобри общуването на хората във Фейсбук\", като им се помогне да се свързват с други хора. Фейсбук обяви на уебсайта си, че никога не продава данните и не събира съдържанието на есемесите или разговорите. Но говорителката не отговори на въпроса защо е необходимо да се събира информация за телефонни контакти и есемеси, пише АП.Скандалът, избухнал заради споделянето с \"Кеймбридж Аналитика\" на лична информация 50 милиона потребители, което е позволило манипулирането им в навечерието на изборите в САЩ, доведе и до създаването на движението #deletefacebook (изтрий Фейсбук - англ.).", "date": "2018.03.26", "title": "Фейсбук знае на кого се обаждате и кой ви звъни, на кого пращате SMS и какво пише в него"}
{"url": "https://offnews.bg/tenis/grigor-dimitrov-prikliuchi-v-maiami-677445.html", "text": "Най-добрият ни тенисист Григор Димитров отпадна в третия кръг на турнира от сериите \"Мастърс 1000\" в Маями след зарочароваща загуба с 4:6, 4:6 от французина Жереми Шарди.Григор игра много неуверено и допусна пробиви в края и на двата сета. За разлика от мача срещу германеца Максимилиан Мартерер преди два дни, този път българинът не успя да осъществи обрат и напусна надпреварата след едва втора загуба от пет срещи срещу Шарди, който го беше побеждавал досега през 2011 година на \"Ролан Гарос\".Григор Димитров по програма трябва да се върне на корта в средата на април, когато стартира турнирът на клей в Монте Карло.Победителят от предния Мастърс в Индиън Уелс Хуан Мартин дел Потро премина третия кръг с лесна победа над Кей Нишикори с 6:2, 6:2 за 72 минути. Кореецът Хьон Чунг пък даде само два гейма на американския квалификант Майкъл Мо - 6:1, 6:1. третитят в света Марин Чилич влезе в следващия етап след победа над Вашек Поспишил със 7:5, 7:6, а Милош Раонич елиминира Диего Шварцман в два сета 7:6, 6:3.", "date": "2018.03.26", "title": "Григор Димитров приключи в Маями"}
{"url": "https://offnews.bg/obshtestvo/ima-li-opasnost-ot-epidemia-ot-morbili-677454.html", "text": "Случаите на заразени с морбили в Европа растат, има условия за епидемия и у нас, смята държавният здравен инспектор д-р Атанас Кунчев.В сутрешния блок на bTV той посочи, че само за две години заболеваемостта е скочила в пъти - от 4000 случая в Европа за 2015 г. до 15 000 за 2017-а. Най-много са били те в Румъния и Италия - 5000.Последният случай у нас е от миналата седмица на майка и дете, дошли от Италия. Майката е в тежко състояние и се лекуват в Инфекциозна болница.Преди дни Европарламентът предупреди за опасен спад във ваксинациите. Нарастващите и широко разпространени обществени колебания относно ваксините будят тревога и вече имат последици, констатират членовете на Комисията по обществено здраве в ЕП. Те добавят, че намаляващото обществено доверие във ваксинирането представлява голямо предизвикателство и вече е довело до последици за здравето.Данните на ЕП посочват, че всяка година ваксинирането предотвратява 2,5 млн. смъртни случаи, а за периода 2008 до 2015 година е имало 21 хил. случаи на предотвратими болести.„Това, че много хора продължават да са против ваксините, значи, че има нужда от повече информация”, посочи още д-р Ангел Кунчев. По думите му групата на антиваксърите е много активна и много гласовита, но реално около 500 са децата, чиито родители с подпис са отказали ваксини.Епидемията от морбили беше регистрирана в Пловдив през март месец миналата година. За кратко време в града имаше 146 случая, предимно в ромския квартал Столипиново. 9-месечно бебе почина от тежкото протичане на болестта, а останалите бяха приети в Инфекциозната клиника.", "date": "2018.03.26", "title": "Има ли опасност от епидемия от морбили?"}
{"url": "https://offnews.bg/sviat/ad-v-rusia-48-izpepeleni-v-sibirskia-mol-9-ot-telata-sa-na-detca-677442.html", "text": "Най-малко 48 души са загинали в пожара, който избухна в неделя в търговския и развлекателен комплекс в сибирския въгледобивен град Кемерово. 9 от идентифицираните тела са на на деца.27 са изчезнали, съобщиха властите в Русия, цитирани от Би Би Си.Пламъците тръгнали от горен етаж на комплекса към 17 ч местно време, докато много от жертвите били в кинозалите. По първоначална информация покривът рухнал върху два киносалона. Обхванал е около 1 500 кв. м. Горят третият и четвъртият етаж.Видео, публикувано в социална медия, показва хора да скачат през прозорците в опит да се спасят от пламъците.Около 660 служители на аварийните служби се борят със стихията. Причината за пожара все още не е ясна, тече разследване. Трима души са задържани.Кемерово е на около 3 600 км източно от руската столица Москва.Комплексът е открит през 2013 г. В него има ресторанти, сауна, боулинг и зоопарк.", "date": "2018.03.26", "title": "Ад в Русия: 48 изпепелени в сибирския мол, 9 от телата са на деца"}
{"url": "https://offnews.bg/obshtestvo/desetki-kone-izostaveni-da-umrat-v-osogovskata-planina-677444.html", "text": "Десетки коне са били оставени да умрат в студа и преспите в Осоговската планина без грижа, без храна от собственика си. Откриха ги доброволци и публикуваха зловещи кадри в социалните мрежи.От 100-тината животни са останали 30 измършавели и вече отказващи храна животни.След първата оказана помощ от доброволците се организира нова акция по спасяването им.Ето какво пише Любомир Венков във Фейсбук:Собственикът на конете - Петър Пищалов, ползва субсидии, за да отглежда конете. Той заяви пред bTV днес, че знаел не от вчера, а от месец и половина за проблема, че конете не били играчки, а подготвени да живеят в планината, че днес някой щял да го качи до горе, за да им занесе храна и лекарства.Извън това доброволци помогнаха на оцелелите около 30 коне да бъдат нахранени.Със съдействието на Планинската спасителна служба в Кюстендил, по-специално на Христо Абаджиев и Росен Димитров, доброволци отнесоха храна на конете - бали със слама и овес. Групата се е качила до местността Бек Бунар с 5 моторни шейни. Снегът на тази височина е около 1,5 метра.\"Кончетата едва стоят на краката си. Има и умираща кобила, която в предните дни и родила мъртво конче. Гледката е ужасяваща. Аз не успях дори да погледна към труповете на бедствалите животни. Никой не ти дава правото да оставяш така животни, да измират, без да ти пука\", разказа една от инициаторките за акцията в планината днес - Елица Димитрова пред Дарик.Спасителите не могат да свалят конете в ниската част на планината, защото животните не могат да ходят, сподели планинският спасител Христо Абаджиев.Планира се нова акция, за да се закара храна с моторни шейни до конете. Надеждата е снегът да се стопи по-бързо, за да могат животните да пасат трева и когато добият сили, да бъдат свалени.", "date": "2018.03.26", "title": "Десетки коне изоставени да умрат в Осоговската планина"}
{"url": "https://offnews.bg/kultura/preporachvame-vi-savremenen-amerikanski-tantc-i-naj-novia-film-na-vim-677440.html", "text": "Днес започва един от най-интересните танцови фестивали, който се провежда у нас - Spotlight: USA. В рамките на 3 дни едни от най-добрите американски съвременни танцьори и хореографи ще представят спектаклите си пред Европа и света от Пловдив.По време на събитието ще бъдат представени 9 хореографии, а всяко представление ще дебютира както пред българските зрители, така и пред директори на театри и фестивали от над 30 държави, които ще посетят Пловдив специално заради събитието. Селектираните танцови компании отразяват многообразието на стилове, каузи и артистични гласове на съвременната сцена в САЩ.Днес от 20:00 ч. в Дом на културата „Борис Христов“ танцовата компания CONTRA-TIEMPO от Лос Анджелис ще представи спектакъла \"Буйна вода\", който ще насочи вниманието към актуалните екологични, социални и расови проблеми. Вдъхновен от последната пиеса на Шекспир “Бурята“ и афро-кубинския бог на вятъра и стихиите, Ойя, представлението показва как хората взаимодействат с околната среда и едни с други.Ако нямате възможност да отскочите до Пловдив, за да се насладите на необичайните спектакли, ето още няколко предложения за интересни културни събития, които да ви заредят с положителна енергия за цялата седмица:От 16:00 часа в Дома на киното ще бъде прожектиран един от най-интересните филми, които бяха представени на тазгодишното издание на София филм фест - \"Потапяне\" на Вим Вендерс. Прожекцията е специално пригодена и за незрящи лица.От 19:00 часа в Народен театър \"Иван Вазов\" можете да гледате класиката \"Хъшове\".След уикенда малко от клубовете в столицата са готови да посрещнат вълна от купонджии. За щастие, един от тях е \"Строежа\". От 22:00 часа Shakermaker и Мартин Михайлов бъркат микс с най-доброто от бритпопа.", "date": "2018.03.26", "title": "Препоръчваме ви: Съвременен американски танц и най-новия филм на Вим Вендерс"}
{"url": "https://offnews.bg/ikonomika/loko-bdzh-ne-samo-ne-e-zakrit-kakto-naredi-moskovski-ami-se-i-klonir-677456.html", "text": "На 29 януари след разкритията на Нова телевизия, че футболисти са назначени в БДЖ само, за да ритат мачлета на най-ниско ниво на аматьорския ни футбол, министърът на транспорта Ивайло Московски свика извънредна пресконференция, на която обяви, че отборът \"Локомотив-БДЖ\" се закрива. Нарежданията на принципала обаче явно не струват нищо за ръководството на БДЖ. Отборът не само продължава да мери сили с колоси на играта с топка като \"Вихър\"- Требич, \"Спартак 1933\" - Подгумер и \"Надежда\" - Доброславци, но и закъсалата държавна железница се задължава да налива пари в тима през следващите две години.Това става ясно от новия Колективен трудов договор (КТД), подписан между синдикалните организации и ръководството на жп компанията.В чл. 79 на споразумението е записано: Таранът на Локо-БДЖ Владимир Владимиров гледа отблизо как момчетата от истинското ЦСКА 1948 ги попиляват на терена. Железничарският отбор загуби с 0:7 срещу армейците.Текстът на практика дава възможност ФК \"Локо-БДЖ\", в което централен нападател е изпълнителният директор Владимир Владимиров да се клонира, а жп компанията да плаща сметките както на футболистите, така и на всевъзможни други отборчета на аматьорско ниво. В БДЖ може и да няма пари за , в кабините им да , а , но пари за ритнитопковците ще се дават!Това обаче не е единственият абсурд в новия КТД.В договора с работниците и служителите присъстват някои доста любопитни работни позиции в БДЖ.На стр. 11 от приложенията има длъжност лекар предпътни прегледи. Според железничари обаче такива отдавна няма. Друга любопитна длъжност е \"възпитател\", а трета - \"екскурзовод\".Съвсем отделен въпрос е, че записаният щат за позицията \"Организатор почистване и екипиране на вагони\" е по-висок от този на \"Дефектоскопист\", а от работата на тези специалисти пряко зависят сигурността на превозите и респективно живота и здравето на пътниците. ", "date": "2018.03.26", "title": "Локо-БДЖ не само не е закрит, както нареди Московски, ами се и клонира"}
{"url": "https://offnews.bg/futbol/ispanski-trenior-otkazal-penev-ot-zavrashtane-v-tcska-677462.html", "text": "Любослав Пенев е отказал да стане старши треньор на ЦСКА през есента, пише \"Меридиан Мач\". Според изданието към легендата на ЦСКА е имало оферта от \"Армията\" в началото на месец ноември.По това време Пенев все още беше наставник на дублиращия отбор на Валенсия, а \"червените\" бяха закъсали в първенството след три поредни равенства - срещу Етър, Пирин Благоевград и Левски. Ел Голеадор е трябвало бързо да даде отговор на ръководството на клуба, но той е имал едно много важно условие.Специалистът е настоявал да си доведе щаба, с който работи през последните години. Дясната му ръка е Давид Родригес, с когото работиха преди време в ЦСКА, Литекс и в националния отбор. Испанецът в началото бе кондиционен спец в екипа на Любо, но след това стана негов първи асистент. Хуан Монар пък бе човекът, който се занимаваше с физическата подготовка на играчите във втория тим на Валенсия.Заради последния Пенев поискал да бъде освободен германецът Томас Нойберт, за когото ЦСКА води война със Стяуа, за да го задържи. От \"Армията\" обаче категорично са отказали да се разделят с Нойберт, който е най-скъпоплатеният треньор в отбора на \"червените\".Неразбирателството е било причина бившият нападател да бъде лансиран за президент на БФС, а номинацията му за шефското място доведе до раздялата с Валенсия, откъдето не можаха да разберат и приемат действията на българина. Впоследствие Любо загуби изборната битка от Борислав Михайлов с катастрофален резултат - 36:463 гласа.", "date": "2018.03.26", "title": "Испански треньор отказал Пенев от завръщане в ЦСКА"}
{"url": "https://offnews.bg/offtopic/ludiat-majk-poletia-v-nebeto-na-samodelnata-si-raketa-i-otcelia-video-677455.html", "text": "Един наскоро прочул се фен на конспиративната теория, че земята е плоска, на име Майк Хюз, най-накрая успя в събота (24 март) да се издигне в небето над земното кълбо на самоделна ракета, задвижвана с пара, .Планът на \"Лудия\" Майк от ноември 2017 г. е, да се изстреля нагоре на височина от 550 метра над пустинята в Калифорния и да направи снимки, а след това да се приземи с парашут. Снимки от такава височина би могъл да направи всеки, ако се покатери на много висока сграда или дори малък хълм и ще може да \"докаже\" като Хюз, че Земята е плоска.Всъщност, , макар че кривината на планетата не става видима с невъоръжено око, докато не се издигнем на височина от около 10 700 м.Във видеото от \"Noize TV\" се вижда как Хюс влиза в най-горния конус на ракетата на фона на пустинните планини. Ракетата е закрепена със скеле върху камиона на Хюз.Изстрелването се случва след два неуспешни опита -, след като Бюрото за управление на земите предвиди, че ракетата му ще се разбие в обществена земя. А в другия опит от 3 февруари ракетата не напусна подложката, която бе на частна земя този път. ( от събитието).Този път 61-годишният шофьор на лимузина Хюз изработи рампа, за да може да стартира под вертикален ъгъл, който да му позволи да се върне обратно на частна земя. В събота ракетата излетя успешно право нагоре в атмосферата, достигайки 572 метра над пустинята Мохаве, близо до Амбой, Калифорния, преди да направи \"твърдо кацане, при което се откъсва конуса на носа\", отбеляза той на страницата си във Facebook.Конусът, вътре с Хюс, падна на Земята, прикрепен към парашут. Той падаше с 560 км/ч, преди да отвори парашута си - това не бе достатъчно, за да го забави до безопасна скорост, така че Хюз трябваше да отвори втория парашут, преди да падне в пустинята, както се вижда в предаването на живо на \"Noize TV\".След кацането Хюз , че освен болките в гърба, е добре и \"спокоен\".Крайната му цел?По негови думи, Хюз иска да построи нещо, наречено \"Рокоун\" (Rockoon), или ракета, която ще полети във въздуха от борда на напълнен с газ балон. След това ракетата ще се раздели и ще отведе Хюз на надморска височина от 110 километра, където може да направи снимки, за да докаже, че Земята е плоска, . Човек може да види кривината на Земята, само ако се издигне на надморска височина на около 10 700 м.\"Вярвам ли, че Земята има форма на фризби? Вярвам, че е така\", заяви той в предишен видеоклип, . \"Знам ли със сигурност? Не. Ето защо искам да отида в космоса\".Разбира се, , че Земята е сфера, без да се отива в космоса.Цялата история на \"Лудия Майк\", който вярва, че Земята е плоска и опитите му да го докаже, .", "date": "2018.03.26", "title": "Лудият Майк полетя в небето на самоделната си ракета и оцеля (видео)"}
{"url": "https://offnews.bg/ikonomika/balgaria-konsumira-blizo-4-pati-poveche-energia-spriamo-stranite-v-es-677461.html", "text": "Според доклад на Европейската комисия относно състоянието на Енергийния съюз, публикуван в края на 2017 г., България изостава в сравнение със страните в ЕС по отношение на енергоемкостта. Първичното енергийно потребление в страната е близо 4 пъти по-високо спрямо средното ниво в ЕС, въпреки постигнатото намаление от 39% или 2% на средногодишна база за анализирания период 2000-2015. Макар в България цените на електроенергия и газ за индустрията да са по-ниски, много от компаниите не могат да превърнат това в конкурентно предимство поради високата енергоемкост.Важен аспект в проектите за енергийна ефективност е холистичният подход към съществуващите енергийни системи, какъвто прилага екипът на  Той се състои в оценяване на настоящото състояние на системите в тяхната цялост, проектиране, финансиране и внедряване на подходящото решение, като Резалта осигурява и съответната поддръжка, мониторинг и управление. По този начин компанията гарантира, че търсеното подобрение на ефективността ще бъде постигнато.„Проследяването на функционирането на внедреното оборудване, обслужването му, нанасянето на корекции при необходимост и регистрирането на нови възможности за оптимизиране работата на системите често е ключов момент за постигане на висока енергийна ефективност. Много важно е и поддържката на внедрените системи във времето.“, каза Ирена Младенова, управляващ директор на , в интервю за Bloomberg TV.Енергийните пазари се променят в световен мащаб, повлияни от новите тенденции и технологии. Търсенето на новото „нормално състояние“ се влияе не само от регулациите и екологичните норми, но и от стремежа към ефективност и независимост чрез разпределено производство, което превръща потребителите в консуматори-производители. Технологичното развитие на енергийния сектор позволява енергийноефективните проекти да се осъществяват на пазарен принцип с помощта на компании като Резалта.Проектите в областта на възобновяемите енергийни източници са на прага на нов възход, вече обвързан с изпълнение, базирано на пазарни модели. Според доклад на Международната агенция за възобновяема енергия от 2017 г. развитието на технологиите допринася за намаляването на цените за производство на възобновяема енергия, нареждайки проектите за водноелектрически и вятърни централи и геотермалните проекти в ценовата категория на проектите, генериращи енергия от изкопаеми горива. Прогнозите са, че 2020 г. ще е повратната точка, след която цената на електричеството от възобновяеми източници ще падне под тази на електроенергията, произведена от изкопаеми източници.Според Ирена Младенова, българският бизнес все повече осъзнава добавените ползи от дълготрайните инвестиции в енергийната ефективност. Сред тях са намаляване на разходите, повишаване на конкурентоспособността, подобряване на качеството на бизнес процесите, продуктите и услугите, спазване на регулаторните изисквания, покриване на стандартите на международните клиенти и не на последно място - подобряване на корпоративната репутация.", "date": "2018.03.26", "title": "България консумира близо 4 пъти повече енергия спрямо страните в ЕС"}
{"url": "https://offnews.bg/medii/svetoslav-ivanov-vnimavame-kakvo-iadem-zashto-ne-e-taka-i-s-informat-677257.html", "text": "- Тук отпред на вратата има един надпис \"Силата да бъдеш информиран\". Каква е тази сила? Какво ти дава? \"Силата да бъдеш информиран\" е много хубав слоган. Информацията е преимуществото, което всеки човек може да използва в различна област на своя живот в различна ситуация. Независимо за какво говорим. Информацията е всичко. По-информираните са по-успешни хора. Обаче, когато информация се превърне в океан, където ориентирането става все по-трудно, тогава има голяма опасност да се удавиш, ако не си добър плувец. А и колкото да си добър, има опасност да се умориш от този непрекъснат вихър, в който живеем всички. Вихър, който ни върти в крайности и ражда объркване. Вихър, който е абсолютно неконтролируем в световен мащаб. Ако видим последните скандали с Фейсбук, ще осъзнаем, че светът се превърна в едно много опасно място, в което аналитичната и критичната мисъл са жизненоважни.Уж сме по-информирани от всякога, пък се изолираме от света. Хвърляме се в крайности. Правим все по-странни и крайни политически изброи. Някой наблюдава и анализира нагласата ни и ни сервира ментета, за да влияе на живота ни. Като погледнеш уж сме по информирани, а пък мълчим. Дори когато сме със своите близки, когато вечеряме, когато празнуваме нещо, вперили поглед в телефоните. Това е опасността, която крие тази революция на технологиите и начина по който се променя и нашата професия. Силата да бъдеш информиран се превръща в една много сложна задача, за да остане сила.- Ти си от добрите плувци в това море от информация. А как обикновеният човек, който не е длъжен да знае и да се ориентира, трябва да се справи в този вихър?Наскоро прочетох в New York Times един много странен материал, който ме накара да осъзная, че времето и вече всичко много се промени последните 10 години. Материалът беше от един млад човек, студент по журналистика, който беше написал статия за това колко е хубаво да четеш вестник на хартия. И всъщност той го съобщаваше като експеримент, който е направил със себе си. Това звучи наистина като експеримент в момента за неговото поколение. Казва как спадала тревожността. Описва това, че когато не си атакуван непрекъснато от всякакви източници, които се борят за твоето внимание, емоции и мисли с най-различни користни цели, това може да те превърне в един по-спокоен човек и наистина по-информиран човек. Когато до теб достига продукт, произведен от професионалисти. Задаваш ми много сложен въпрос. Не знам как да отговоря с рецепта, защото за всеки потребител на информация тя е индивидуална. Все пак си мисля, че нашата професия се основава на едни универсални правила, които, когато ги спазваме, тогава даваме и качествен продукт на хората, за да са по-информирани за света около тях, за ситуацията в техните държави, в България. Това ще рефлектира както върху ежедневието им, така и върху важните житейски и политически избори, които са призвани да направят. Но рецепта няма в днешния свят, освен това, че може би трябва да се придържаме към някакви класически правила. В днешния свят, ще видиш, казвам ти го, ще оцелеят само медиите, които са запазили своя авторитет. Авторитетът в момента е най-ценният капитал. Тук не трябва да има компромиси заради краткосрочни войни за рейтинг.Защото има много други типове медии, които правят пари и манипулират хората. Които ползват публични средства, които защитават политически цели или цели на различни бизнес организации. Всичко това ще рухне в момента, в който финансирането за тези медии спре. И те на никого няма да липсват. Докато тези класически медии, които са се борили за авторитета си и са се правили по класически модел, ще оцелеят. Ще преминат през бурята. За сметка на всички тези модерни „политически таблоиди”, които редуват едностранното представяне на събитията и сензационни писаници.- Защо е толкова трудно да се спазват тези правила?Защото всъщност светът стана прекалено бърз и като всичко бързо стана трудно смилаем и вреден. Информационната среда е токсична. Нещо като нюз фийда ти във Фейсбук. Не знаеш руски трол ли се бори за теб, американски трол ли се бори за теб и какъв трол ще те срещне. Всеки се е превърнал в съдник. Всеки мисли, че разбира от всичко. Което в крайна сметка не е така. Един човек не може да разбира от всичко.Аз си мисля, че удряйки по икономическите модели на класическите медии, говоря ти за новите технологии, се създаде една среда, в която много издания станаха икономически нерентабилни. Те спряха да могат да се издържат. Когато лишиш медиите от възможност да се издържат, тогава те се превръщат в лесна плячка за организации, които ги придобиват, но не за да развиват класически медиен бизнес, тъй като, да кажем, той не е печеливш. Те ползват медиите като инструмент, свързан с основния им бизнес. Когато медиите се превърнат в такъв инструмент, те се превръщат или в оръжие срещу бизнес конкурент или политически противник, или в място, където те да бъдат възхвалявани. Но вярват ли им хората? Добре ли се чувстват, когато са лъгани по този начин? Каква е ползата за обществото от съществуването на подобни издания? Много пъти съм го казвал, дано не ставам банален – медиите са като човек, който в едната си ръка държи четка за обувки, в другата пистолет. И само сменя ръцете в зависимост от интереса. Но пък хайде да го кажем и от другата страна. Много медии оцеляха, те се промениха спрямо заобикалящата ги среда и те запазиха своя авторитет. В момента има сблъсък на тези класически медии срещу всички тези издания, които си мислят, че са медии. Този сблъсък е полезен за цялата ни гилдия, защото само чрез подобни сблъсъци, може да се открие разликата. Само когато говориш открито за фалшиви новини, за техниките за манипулиране, тогава хората могат да разберат за какво става дума.Много дълго журналистите подценяваха тези издания. Казваха „Това са глупости, кой ги чете тези неща“. Обаче това е грешно. Не може да подценяваш голяма част от хората, които обръщат внимание на тези медии. Напротив - трябва да обясниш и да си искрен с тях, за да знаят, какво купуват и откъде се информират. Хайде да си го кажем така – какво четеш е сякаш равносилно на това, с което се храниш.Нали е много модерно да се яде здравословно – трябва да употребяваме и информацията здравословно. То не може само хамбургери, не може само пържено. Ще те заболи корема, ще имаш язва, ще се оригваш на пластмаса, ще затъпееш, ще наддадеш, ще дигнеш кръвно, ще качиш захарта. Същото е.- Трудно ли ти е да казваш истината? Някога слагали ли са ти спирачки?Казвам ти го абсолютно честно, мисля, че го и усещаш. bTV е място, където никога не са ми слагали спирачки. И за това съм им много благодарен. На целия мениджърски екип. Не е имало момент, в който да кажат „Не казвай това.“ и „Не прави това“. Може да са имали проблеми след мой материал или коментар, но никога дори не са ми споделяли.А и какво значи спирачки? В днешния свят не може да им такъв тип цензура. Толкова лесно може да бъде идентифицирана цензурата. Точно заради тази отвореност на всички канали. В крайна сметка, когато защитаваш една или друга позиция, то си личи. Не мислиш ли?Зрителят го разбира това нещо и ти губиш своя авторитет. А загубиш ли го, по-добре да се захванеш с нещо друго. А и да ти кажа нещо, в което искрено вярвам – да казваш истината е най-лесното. Много е лесно. Представи си да не го правиш. В главата трябва да ти се въртят постоянно схеми, да се чудиш какво да говориш...- Марк Твен има една хубава мисъл: „Ако говориш само истината, няма да има нужда да помниш какво си казал“.За това става въпрос. Гледам да си улесня живота по този начин. Не мисля, че правя кой знае какво. Напротив. Правя нещо нормално, което правят много журналисти в България, при това не само моите колеги в bTV. Може би просто трибуната е много голяма и заради това е видно и изглежда на моменти странно. Това го правят толкова много колеги в България. В техните собствени трибуни. И живеем във време, в което нормалността започва да изглежда като странност и за което ми е най-болно. Атакуват ни всякакви тъмни сили, на което гледам като признание за добре свършена работа. В крайна сметка вярвам, че и България, и Европа, и човечеството са преминавали през толкова по-тежки периоди в своята история, че това, което се случва днес, е капка в морето.- Казваш, че има журналисти, които говорят истината. Знаем, че е така. Ти си един от тях. България е на 109-то място по свобода на словото, коментирал си го и в \"120 минути\" това. Не те ли обижда тази класация?Не. Ще ти кажа защо. Имах възможността преди няколко месеца да разговарям с представител на „Репортери без граници“. Много искам това да го разберат хората – 109-то място в тази класация не означава, че някой е хванал и ни е класирал на 109-то място... Защото сме се състезавали или минали сме квалификации. 109-то място значи друго – журналистите в България не се чувстват свободни. Това означава тази класация.Това са едни въпросници, които се попълват и тези, които ги попълват, споделят как виждат ситуацията у нас. Основната причина за тази класация е липсата на институционално следствие от работата на журналистите. Правиш разследване или разобличителен материал, каквито има стотици, но те нямат никакъв институционален отговор. Следователно работата ти няма много смисъл, защото тя не ражда достатъчно голяма критичност в обществото, за да може то да изисква от своите политически лидери по-голяма прозрачност. Това вече е проблем, който е наш общ. Когато твоята работа няма кой знае каква реакция и резултат, тогава е нормално да си назад в класацията по свобода на словото. Затова с колегите ми се радваме на всяка малка победа, на всяко раздвижване на пластовете след разследване на bTV.Нали медиите са четвъртата власт? Обаче тази власт не е съд, не е прокуратура. Не е инстанция, която може да предизвика някакъв институционален резултат сама по себе си. Четвъртата власт върши своята работа с надеждата останалите три власти – законодателна, съдебна и изпълнителна, да реагират. Това е една верига. Това са четири фрагмента от една верига. Когато един се скъса, си заминава цялата връзка. Тогава каква четвърта власт? Медиите нямат власт, защото са избрани от някого, те имат власт, защото могат да влияят върху останалите три власти. И ако го няма влиянието, тогава се губи и смисъла да е нарича четвърта власт.- Тази връзка е загубена обаче, една от веригите се е скъсала. И не става въпрос само за медиите. Когато говорим у нас за полицаи, лекари, учители, журналисти – все обществено полезни професии, винаги мнението е негативно и обвиняваме другата страна. Защо и кога тази верига се счупи така почти безвъзвратно?Мисля си, че имаме склонността да генерализираме. Да поставяме всичко под общ знаменател, за да възприемем по-лесно собствената си представа за света. Аз не мисля, че всички лекари са лоши, в никакъв случай. Убеден съм, че у нас има прекрасни лекари, които помагат и спасяват животи. Има чудесни учители, които смятат професията си за призвания, въпреки смешните заплати. Има и полицаи, които вършат своята работа и те го правят с мисълта, че допринасят за нашето общество.Как може да ги отпишеш и да кажеш „Абе, тия всичките са един дол дренки“ или „Тези не стават за нищо.“? Това е грешно мислене. Този общ знаменател много ни пречи да виждаме нюансите в нашето общество. Този общ знаменател е много удобен, включително и за политиците. Защото чрез едни обобщени представи за хора, могат по-лесно да артикулират своите тези и идеи. Да разделят хората. Най-много ме боли, именно че сме разделени. Това генерализиране е резултат от разделенията в нашето общество. По всякакви теми. Всякакви моменти. Говорим колко е хубаво в Русия или Америка, а все по-малко споменаваме България. Модерно е да се делим на всякакви, а когато видиш сблъсък на крайности, виждаш как тези групи хора говорят все по-малко за България. Тук намирам причината – когато сме разделени, когато няма чувство за общност между нас, е много лесно да слагаш всичко под общ знаменател. Едното е в резултат на другото.- Ако медиите играят в един отбор, може ли това разделение да изчезне?О, да, разбира се. Само че не виждам как това ще се случи скоро. Просто защото в момента светът е разпокъсан на парчета от пъзел. Много е трудно да се съедини този пъзел. Има медии, които спазват правилата, има медии които просто не го правят. Как да играем в един отбор? Напротив. Не искам да упреквам никого, но си мисля, че все пак крайният избор е на аудиторията. Тя решава на кого да вярва. Въпросът е все пак да вършим работата си с усещане, че правим нещо важно и носим отговорност.- Много отговорни журналисти се опитаха да си свършат работата обаче им се разклатиха столчетата. Това е заплаха.Знам за какво ме питаш. И аз ще ти кажа честно - никой не може да ти отнеме правото да говориш, когато има въпроси към теб. Когато хората очакват да чуят нещо от теб. Никой не може да отнеме това право. Независимо къде ти се намира столчето.- Знаеш ли какво ме дразни много в българските медии - че заради това да си пръв и единствен, уж да си го отразил само ти, страдат най-вече зрителите, читателите и слушателите. Ако си пуснеш Би Би Си или Си Ен Ен, там можеш да видиш кадри от конкуренти телевизии. Защото го правят с единствената цел аудиторията да бъде информирана. Тук сякаш това не може да случи.Сещам се за такива примери и тук, при наистина важни събития. Но съзряването на медиите върви ръка за ръка със съзряването на обществото. И обратното.- Имаш издадени 2 книги. Имаш над 15 филма. Явно си поставяш цели, които постигаш. Коя е следващата?Знаеш ли, радвам се много на факта, че в „120 минути“ зрителите могат да намерят отговори на въпроси, които сами си задават. Много се радвам, когато получавам обратна връзка от хора, които са несъгласни с мен. С тях може да се роди много градивна дискусия.Следваща цел – да ти кажа искам да следваме наистина модерните световни тенденции. Не само в отразяването на темите, а и в подбора на темите. Да продължим да внасяме тези актуални части от света, които вълнуват всички. Където и да се намират хората. Особено младото поколение българи и наши зрители са много изискващи. Има много образовани и интелигенти хора, които могат да нарекат себе си „граждани на света“ и на които им пука. Не правят много разлика между това, което се случва в границите и това, което се случва около нас. Защото едното е свързано с другото. Ако някой си мисли, че това, което се случва в Европа, САЩ или Изтока, няма отношение към нашия живот, много се лъже. Напротив. В този все по-малък свят, важните неща са далеч извън границите на България. Те се пренасят тук много по-бързо отколкото преди 5 години. В \"120 минути\" трябва да запазим адекватността си към тази чувствителност.- \"120 минути\" е едно от предаванията с най-интересните и актуални събеседници. Кой е твоят мечтан гост?Много си мечтаех за интервю със Стивън Хокинг. Две години се опитвах. Накрая от \"Кеймбридж\" ми отговориха. Преди година някъде. Казаха ми, че може и да стане. Очаквах дата... Това не съм го казал на никого. И за съжаление... Господ реши друго.Друга мечта – Стивън Кинг. Една много голяма мечта, която някой ден ще осъществя.Друга мечта – сър Алекс Фергюсън. Велик човек.- Какво ще го питаш?Представи си – той създава една машина, която 20 години върви на една и съща скорост. Как се постига това нещо? Това ще питам сър Алекс.", "date": "2018.03.26", "title": "Светослав Иванов: Внимаваме какво ядем, защо не е така и с информацията, която четем?"}
{"url": "https://offnews.bg/nashite-avtori/iz-delnitcite-na-edin-lud-19-23-mart-677459.html", "text": "Понеделник, 19 мартИска ми се да се пошегувам с руснаците, че пак си избраха Путин и то с умопомрачителните за демократичните държави 76.67%, но се страхувам да не стане като оная приказка, дръж ми мари копелето да се посмея на оназ курва… Да не сме (сте!) избирали три пъти подред мутрата, да се смеем. И само мутрата да е… Оня ден написахме в Прас-Прес: „Борисов, Сидеров, Каракачанов, Валери Симеонов. Не ви ли идва да се гръмнете, бе, братя?! Сизиф е бутал един камък само, а вие избутахте безброй камъни и дървеи нагоре. И те после ви падаха по главите… И въпреки това не ви дойде акълът. Не го чакайте, да знаете! Старите хора казват, че акъл и мензис не дойде ли навреме, хич и не го чакай…Лидерът на пловдивските социалисти Георги Гергов гласувал вчера за Путин. Както навярно помните, той е не само почетен консул на Русия, но също и руски гражданин. Предполага се, че червеният олигарх е станал руснак през 2009 г., подплашен от заканите на идващия на власт Борисов. Просто не е знаел, че при Борисов комунистите ще си живеят толкова добре, колкото и при Станишев. Ако не и по-добре.На журналистически въпрос: къде е сърцето му – тук или в Русия, българо-руският гражданин рекъл: „Е, това е трудното, но аз балансирам нещата.”Ето това значи сбъдната българска мечта! Хем е с Русия в Евразия, хем с България в Европейския съюз. Нещо като и онова до края, и душата в рая…Депутатът от БСП Ташко Ерменков: „Днес Крим гласува. Обидени от анексията на Русия над 90% от гласувалите са за Путин. Ало, САЩ, ФРГ, Франция, ЕС в края на краищата - чухте ли гласа на хората в Крим? Крим каза своята тежка дума, а Вие, както го беше казал Христо Ботев, \"...а вий... вий сте идиоти!\"Чемодан, вокзал, Москва, бе, цървул!Аман от тъпи ченгета. Извинете за тавтологията.На официалното тържество за награждаване на „Достойните българи“, организирано от „24 часа“, станал малък инцидент. Борисов трябвало да връчи част от наградите, но като с появил на сцената, възрастен гражданин се провиква от залата: „Борисов е три мандата премиер и не можа да оправи държавата. Това е един некадърник, той е некадърник и това е безобразие. Много моля да си ходи Бойко Борисов!“И да искам да му възразя на този гражданин, не мога. То аз и не искам, де. Щото накъде се обърнеш, все доказателства за пълната некадърност. И крадливост, но за нея после. Събрал вчера част от министрите и почнал да се възмущава от дупките по пътищата. И поискал до всяка дупка да дежури полицай. \"Това не може да продължава! Хората чупят коли, пукат гуми, а и това си е реална опасност за живота… Докато не се оправи – ще стои там.“Всяка година по това време пътищата и улиците у нас изглеждат така, сякаш не зимата е свършила, а войната. (Това го взехме назаем от един казак преди време и забравихме да му го върнем…) И сега изведнъж премиерът направи откритие. А, бе, аланкоолу! Ти управляваш от 2009 г., бе! Тия дупки до една са рожби на твоето управление.Бива демагогия и популизъм, но чак пък с такава ниска резолюция си е направо удар под интелекта!Но понеже и най-простият не е чак толкова прост, че да не усеща кога сам си го набутва, та и банкянският демагог веднага дава „обективно“ обяснение: \"От минус 10-15 градуса за един ден стана плюс 20 градуса. То, дето се вика, ако е пломба на зъб, при такава рязка температура – пада…\"Не знам, възможно е. Макар че ние например редовно ядем вряло шкембе и ледена бира, което прави 70-80 градуса диапазон и нямаме паднала пломба. Вътрешният министър Радев: \"Разбира се, че до всяка дупка няма да има полицай, но ние навсякъде, където и досега сме го правили, но сега с по-голяма активност.\"Малко като речта на чукчата на конгреса на КПСС: Другари, преди ВОСР ние, чукчите, изпитвахме две чувства - на глад и на хлад. Сега вече изпитваме три чувства - на глад, на хлад и на дълбоко удовлетворение. Та и милиционерите сега ще изпитат и едно допълнително чувство - на активност.А колкото до обективните причини за състоянието на пътищата и улиците, знаете ли какво се питам? Кражбите обективна причина ли са? Мисля, че у нас вече трябва да се водят обективна.Нали успяхте да видите клипчето, на което Владо Вутов, син на Цоло Вутов, се къпе в шампанско в баровския курорт Куршевел. Дано сте успели, щото те веднага пратиха хора да го трият из мрежата. Четох, че изпръскал с приятелите си шампанско за 40 хил. евро.През септември лани имаше скандал със сроковете и качеството на ремонта на бул. „Шипченски проход“. Изпълнител беше фирмата на Владо Вутов. Жълти вестници споделиха, че Вутов Джуниър се залюбил с Цеци Красимирова и си заебал работата. Всеки уикенд фъркал до Барселона, където момата живее, за да се обичат. А ватенките, оставени без надзор, си правят каквото си искат. Наложи се Фандъкова, колкото и да не ѝ се искаше, да глоби фирмата със 138 хил. лв. и да я накара да преасфалтира участъка за собствена сметка.Но явно печалбата е добра, щом въпреки глобите остават парета и за шампанско.Вторник, 20 мартПитат скулптора Велислав Минеков кои са най-известните работи на Вежди Рашидов. Вика: „Пред сградата на Мултигруп има едно куче, което трябваше да е лъв… Говори се, че Вежди е получи $60 000 от бившия столичен кмет Софиянски за паметник, който трябваше да се казва „Ключът на София“. В момента има един фалически символ между Цариградско шосе и аерогарата. Рашидов си взе парите, но паметник няма. Името на този човек беше създадено от журналистите. Бил скулптор и ваятел… Този човек не е докосвал камък. Ако има нещо да прави, той използва колеги и студенти, които му помагат, защото е много зает с малки срещи и малки водки…“За способностите на скулптура Вежди не можем да вземем отношение. Не сме „пенкелер“, както казва жената на президента. Но другите работи са верни. Веждито пие само малки водки. И това, дето работи само с „подизпълнители“, сме го чувал още през 2010 г. Един пич тогава ни каза, че Вежди му се похвалил, че от 18 г. не бил хващал длетото, наел си двама калфи и само се подписвал… И за лъва на „Мултигруп“ имаше нещо… А, сетих се. Димитри Иванов разправяше, как, когато Вежди направил статуята на лъва, Илия Павлов казал, че е хубава статуята на лъва, само че лъвът нямал пишка и Вежди направил пишка на лъва.Така постъпват големите творци. Казвал ли съм ви за Микеланджело? Нищо, пак ще ви кажа. През 1504 г. той направил скулптурата на Давид с прашката, която му възложил кметът на Флоренция Пиеро Содерини. Когато статуята била готова, Содерини я огледал и казал, че е много хубава, но носът на Давид бил малко голям. Микеланджело не възразил. Взел тайно шепа ситни камъчета, качил се на скелето и почнал ужка да изчуква носа, като периодично пускал по някое камъче. Накрая рекъл: „Ще го погледнете ли пак, сеньор Содерини?” Погледнал го баровецът и рекъл: „Да, сега е по-добре, сега Давид е като жив.”Всъщност, както го разказах, излиза, че големите творци не постъпват точно като Вежди…Синоптиците казват, че днес щяла да пукне пролетта. И май, дето каза Стефка, наистина е пукнала, щото не дойде… Към обяд изгря слънчице, градусите скочиха, снегът се стопи… Очерта се един от тия дни, в които промяната е толкова рязка, че падат пломбите…Към 16.30 буря с гръмотевици, дъжд. После пак слънце... Така и не се спря на нещо определено цял ден… Дето викаше Джером, днес преброих 36 различни времена…Пенсиите, вече си мислехте, че сте се хванали за зеленкото, не ли?(Мария Донева)Е, не стана, както го мислехте! Но нема да се плашите! Под снега процесите си вървят, копривата е напъпила вече, лападът също. Ще се вдигне снегът един ден и учудени ще останете, какво е свършила природата под завивките…Справка на НАП, предоставена на сдружение БОЕЦ, показва, че от 2000 г. до 2017 г. е укрит 16 млрд. лв. ДДС. От тях 5.8 млрд. лв. са несъбрани и повечето ще си останат такива. 5.4 млрд. лв. се търсят от задлъжнели лица, без собственост. Основната маса от тези несъбираеми данъци се натрупала по време на управлението на ГЕРБ по известната схема с прехвърляне на задлъжнели фирми на клошари. Шефката на НАП Галя Димитрова съобщи, че агенцията все по-често предявявала искове пред съда да обяви за недействителни такива сделки. Добрутро, дето се вика! Досега си чоплехте носа!От „Биволъ“ поразровили делата на депутата от ГЕРБ и общински координатор на партията в Гоце Делчев Димитър Гамишев. През 2016 г. той „продава“ фирмата си „Гамишев – НКБ“ ЕООД барабар с близо 200 хил. лв. неплатени данъци към хазната. Нищо, че за вписването на сделки се иска удостоверение за липса на задължения към НАП. На него явно не са му искали. Фирмата купувач „Файнест Асошиътс“ ЕООД е регистрирана в Ловеч с 2 лв. капитал на името на некой си Георги Георгиев. Който Георгиев бил управител на 93 фирми и собственик на 53 дружества. Направо един излязъл от страниците на „Златният телец“ зицпредседател Фунт. С тази разлика, че оня е лежал редовно в затвора, а този не! Проверка на Биволъ показала, че поне 10 от фирмите на Георгиев дължат огромни суми на НАП.И така към днес „Гамишев – НКБ“ ЕООД дължи на хазната 195 774 лв., но те са несъбираеми. Гошето отговаря с два лева капитал…Много обичаме да цитираме една мисъл на Хенри Милър: „Понякога идиотите проявяват завидно умение да натрупват пари…» И сега ми падна случай да я употребя точно на място. От сигурни агенти знам, понеже съм неврокопски зет, че този Гамишев бил футболист, играел в местния „Пирин”. Не точно играел, щото бил постоянна резерва. Та на едно турне колегите му го излъгали да си измие зъбите с крем „Каро”… Той дотогава не знаел, че трябва да се мият. И станало - пениш се, не пениш се… След футболната „кариера” Гамишев подхванал строителен бизнес и доказал правотата на Милър. През 2013 г. Гамишев имал 1,7 млн. приходи от продажби, през 2014 г. 1,2 млн., 2015 - 3,5 млн. Съпругата му получила близо 400 000 лв. европейско финансиране от ПРСР за къща за гости в с. Гайтаниново, а снаха му 300 000 лв. за къщи за гости в с. Лещен.Сряда, 21 мартВестник „19 минути“ писа: „Гинка взе патриаршията, на път е свещоливницата.“ Колегите разкрили, че Софийска митрополия е сключила с фирмата Гинка Върбакова „Инерком“ ЕООД предварителен договор за наем на 2744 кв.м в двете сгради на патриаршията на пл. Света неделя 16. Цената е 16,80 лв. на квадрат, обаче в договора е записано, че наемателят ще плаща малко над 5 лв., останалите ще му се приспадат за ремонти. В договорът също така пишело, че наетите площи не можели да се преотдават, освен за жилищни или офис нужди. Интересно за какво друго могат да се ползват? Още в края на миналата година в сградата е настанен бутик, предстояло отварянето и на бар.Договорът за наем е за 10 г. Но можел да бъде продължен автоматично и без всякакви условия още четири пъти по толкова. И след тия 50 г., ако наемодателят не възразява, договорът се удължава за неопределен срок.Далавера, та дрънка!Според „19 минути“ в църковните среди вече се говорело, че Гинка щяла да вземе и свещоливницата, та, когато няма ток, да продава на населението свещи. Свещоливницата носела по 2-3 млн. чиста печалба годишно, та едва ли Гинка ще им се мръщи.Старозагорският районен съд наложил наказание „порицание“ на дванайсетокласника Ангел П., защото бил хванат да краде… книги. Откраднал „Хари Потър“ и „Д-р Сън“ на Стивън Кинг. При това не му било сефте. Преди две години бил заловен с „Фондацията“ на Азимов, „Бесове“ на Достоевски, двата тома на „Тютюн“ от Димитър Димов… Рецидивист!Знаете ли какво, Стара Загора?! Служил съм при вас, на Аязмото, и добре ви познавам. Едва ли има повече от трима души във вашия град, които са чели „Бесове“ на Достоевски. Затова, вместо порицание, това момче заслужава да му се изкаже общоградска благодарност!Винаги сме казвали, че от всички видове кражби, има две, които заслужават снизхождение – кражбата на книги и кражбата на лопати. Според нас, когато започнат да се крадат масово тия работи, тогава ще се оправим. Но първо трябва да се накрадат много книги, защото е опасно да се разработим, докато още сме прости. Но щом вече имаме прецедент с кражба на книги, сега бдете, братя, и веднага ми съобщете, ако някъде из родината се открадне кирка, лопата или друг землекопен инструмент. За да съобщим вече официално на населението, че преходът е свършил…Чета, че Ташко Ерменков си пишел статусите по къси гащи. Ето по това ще разберете кой колко ви уважава. Никога не сме ви писал по гащи… Никога! Понякога слагам костюм и връзка, друг път по-неглиже, без връзка… Но по гащи… Никога! Това е пълно неуважение. Или пък по анцуг, не дай Боже!Не знам тоя Ташко що за енергиен специалист е. Той е бил ченге навремето. Всъщност, той се казва Таско, но на галено му викат Ташко и не мисля, че е незаслужено… Спомням си, че по царско беше шеф на Агенцията за енергийна ефективност. И в това си качество предлагаше някои мерки за икономия на ток. Като например тенджерата да се пълни догоре, а във фурната да се слага не по-малко от кило и половина месо. За бойлерите настояваше, да се монтират вертикално или хоризонтално (щото много българи ги предпочитат диагонално…) Но по причина, че пенсиите категорично отказаха да пълнят тенджерите и да слагат в тавата 1.5 кг. месо, мерките на Ташко не дадоха очаквания ефект.Четвъртък, 22 мартВ Брюксел преди Европейския съвет Борисов коментирал пред българските журналисти, с чуждите не може да намери общ език, атентата срещу Скрипал и дъщеря му:„Обикновено в такива случаи никога не е това, което изглежда на пръв поглед. От една страна е много плоско, видно, брутално, насочващо… В един момент някой казва, че това бил интересът на президента на Русия да повиши избирателната активност. Не мисля, че имаше човек на света, който да се съмнява, че Путин ще спечели изборите. Ако е вярно, че той може да повлияе на изборите в САЩ, за него би било детска игра да го направи за своите избори.“Тази малко изненадваща позиция на премиера престава да е изненадваща, ако се сравни с позицията на Юнкер. Тогава се вижда, че Борисов, както би казал самият Борисов, е в ролята на тупана на малката пръчка. Както бие киекът и тя по него там-та-та, там-та-та-та…Защото Юнкер, освен дърт пияница, е и русофил, който системно подкопава санкциите срещу Русия. Написал топло поздравително писмо до Путин, в което му пожелава \"всеки успех\" в четвъртия му мандат. И нито дума за атентата в Солсбъри. Британците с право го обвиняват, че е минира усилията им за създаване на общоевропейска позиция срещу Русия.Валери Симеонов вика, че рекламите, \"в които се търкат билетчета\", били безобразни и можели да имат пагубно въздействие, защото създавали впечатлението, че човек може да забогатее без труд. И затова той щял да предложи промени в законодателството. „Ще ограничаваме, разбира се. Мен ако питате трябва да се забрани въобще такава реклама…\"Като един заставаме зад Симеонов! Не само рекламата на хазарта трябва да се ограничи, ами и печалбите. Защото истината е, че няма правителство от Костов (включително) насам, което да не действало в полза на хазартните босове. Първият законопроект на НДСВ беше за хазарта. После червените му намалиха данъка на 10% от оборота. През 2007 г., под лобисткия натиск на Орешарски, Данчо Ментата, Милен Велчев и др., кабинетът „Станишев” внесе предложение, което по нахалството си остава ненадминато: данъкът да стане 10%, но само върху печалбата. Която печалба може да я има, но историята показва, че по-вероятно няма да я има… После Дянков обяви война на нелегалния хазарт в интернет, който въртял 1 млрд. лв. и, естествено, подяждал печалбите на босовете. После при Орешарски Ментата прокара промени в закона и намали данъка върху хазарта два до три пъти и прехвърли контрола върху хазартните фирми от НАП върху ДКЗ. Като той щял да се извършва по справки, подавани от фирмите. Но за неверни справки няма предвидена наказателна отговорност.Учени от университета в Бъркли изследвали сексуалното здраве на 3118 жени, половината от които редовно карат велосипед. И установили, че велосипедистките изпитват повишено сексуално желание и по-често правят секс, в сравнение с пешеходките например.Не сме учуден. Както ги правят велосипедите сега с тези тънки седла… Минута невнимание и… Първата ни работа беше да сменим седлото.А иначе тази информация е доста полезна, но някак половинчата. Някой трябва да обясни все пак къде се събират колоездачките. Ние като запален колоездач твърдим, че из парковете са рядкост. Да не се събират пред скъпите заведения?Петък, 23 март„Истинските урок по манипулативно антиевропейко говорене изнесе от ефира на \"България он еър\" преподавателят по политология в Софийския университет Мария Пиргова“, пише Фактор.бг.Да, в интерес на истината Мара наговори доста глупости. Като например, че Живков никога не бил искал да ставаме 16-та република, това било манипулация. Западните Балкани не можели да бъдат български приоритет, Борисов бил само пощаджия на Брюксел. Но, както казват оттатък Ускорителя (тунела за Люлин), Мара изби рибата с правата лопата с твърдението, че много българи отивали да живеят и работят в Русия, а тезата, че младите бягали на Запад не била вярна. Явно дъщеря ѝ по изключение е избрала Париж…С чисто колегиална завист сме следил поврътливостта на госпожата през годините. Щото нали, колеги в СУ, политолози, на една нива копаме… Честно казано, дишахме ѝ праха. Направо жената политически каучук. То не беше БСП, то не беше ДПС, то не беше Лидер… Между другото, когато беше заместник председател на партията на Ковачки Лидер, Мара защитаваше дивия капитализъм, оправдаваше контролирания вот и натиска над миньорите, включително чрез тормоза да бъдат оставени без храна, защото били простаци и с тях така се работело… И сега чак не повярвах на ушите си, като чух същата тая Мара да говори, че не я интересували санкциите срещу Русия, „интересува ме да има заплати и доходи за хората, да не ровят по кофите за боклук…“Едно от големите достижения на демокрацията е, че се засра имиджът на социологията като наука. Същата съдба застига и политологията. Ще ми разправя Селин, че науката умеела да се защитава. Може, щото не е попадала на варвари като тукашните…И накрая е редно да свършим с нещо оптимистично. Неврологът д-р Клаудия Кавас от университета в Калифорния твърди, че алкохолът е по-силен фактор за дълголетие от физическите упражнения. През 2003 д-р Кавас и екипът ѝ стартират проучването „90+“, което изследва въздействието на ежедневните навици върху дълголетието. Проучването продължава и досега и обхваща 1700 души, а данните показват, че при хората, които изпиват по две бири или две чаши вино на ден, рискът от преждевременна смърт е с 18% по-малък. Докато при хората, които спортуват редовно този риск намалявал само с 11%.Оня ден Евростат изнесе данни, според които само 10% от българите спортуват редовно. Докато средният процент за ЕС бил 40%. А в Дания 80% от гражданите спортували!Нека спортуват, бе! Щом ги задоволяват тия 11%... Аз съм убеден, че повечето българи се целят по-високо – в 18-те процента. Така и трябва.", "date": "2018.03.26", "title": "Из делниците на един луд (19-23 март)"}
{"url": "https://offnews.bg/politika/borisov-sas-saboleznovatelna-telegrama-do-medvedev-zaradi-tragediata-v-677457.html", "text": "Премиерът Бойко Борисов изпрати съболезнователна телеграма до министър-председателя на Руската федерация Дмитрий Медведев, съобщи правителствената пресслужба. Телеграмата е във връзка с пожара в търговски център в руския град Кемерово,„Ужасната трагедия, отнела живота и на много деца, я прави още по-тежка за всички. Изразявам дълбоката си съпричастност и съчувствие на семействата на загиналите и желая бързо възстановяване на пострадалите“, се казва в телеграмата.", "date": "2018.03.26", "title": "Борисов със съболезнователна телеграма до Медведев заради трагедията в Кемерово"}
{"url": "https://offnews.bg/obshtestvo/dazhd-smenia-snega-tazi-sedmitca-temperaturite-stigat-21-gradusa-677434.html", "text": "Тази седмица дъждът ще смени снега, а температурите ще достигнат 21 градуса, показва прогнозата на Националния институт по метеорология и хидрология при БАН.И днес обаче ще има валежи от сняг в Западна България, в останалата част от страната те ще са от дъжд. В Източна България валежите ще са по-значителни като количество.Сутринта в централните райони и Дунавската равнина ще има условия за поледици.Заради тях е обявен жълт код, показващ потенциално опасно време, в пет области: Враца, Плевен, Ловеч, Габрово и Велико Търново.Жълт код е обявен в общо 12 области, като в останалите, причината е силен вятър. Очаква се там през деня да се усили южният вятър и да има пориви до 20-24 м/сек. Областите са: Кърджали, Хасково, Ямбол, Бургас, Варна, Добрич и Шумен.Температурите ще се повишат. Минималните ще са между минус 1° и 4°, по Черноморието - 5°-7°. Максималните ще са от 5°-6° - в северозападните райони, до 14°-15° - в Източна България и крайните югозападни райони.Над планините ще има значителна облачност и ще превалява сняг, под 1400 м – дъжд и сняг. Ще духа силен, по билата до бурен югозападен вятър. Максималната температура на височина 1200 ще е около 6°, на 2000 метра - около 0°.Над Черноморието максималните температури ще са 10°-15°. Вълнението на морето ще е около 3 бала. Температурата на морската вода е 6° - 7°.Във вторник ще преобладава облачно време, на места с превалявания от дъжд, предимно слаби и краткотрайни, и температури между 3 и 10 градуса. Вятърът ще се ориентира от северозапад, в Дунавската равнина ще е до умерен. По-късно през деня от северозапад облачността ще започне да се разкъсва и намалява и през следващите дни ще бъде променлива, предимно средна и висока. Вероятността за валежи вече е по-малка, но на отделни места в сряда все още са възможни краткотрайни превалявания. В сряда температурите ще са между 1 и 13 градуса, а в четвъртък средната максимална температура ще достигне 16. Повече слънчеви часове ще има в петък, когато се очаква средната максимална температура да достигне 18 градуса. В събота се очакват валежи и до 21 градуса. В неделя ще захладнее, максималната температура ще е 17 над нулата.В средата на седмицата сутрин ще е студено, но дневните температури бързо ще се повишават. Северозападният вятър още в сряда ще отслабне, а в четвъртък ще се смени с югозападен; в събота ще се усили, особено в Източна България. Тогава ще бъде и най-топло, но с по-значителни увеличения на облачността, на отделни места е възможно и краткотрайно да превали. В неделя от северозапад ще проникне малко по-хладен въздух. Облачността ще е променлива, без съществени валежи.", "date": "2018.03.26", "title": "Дъжд сменя снега тази седмица, температурите стигат 21 градуса"}
{"url": "https://offnews.bg/politika/sblasak-na-varha-evropa-sreshta-erdogan-v-evksinograd-varna-pod-obsa-677441.html", "text": "Лидерска среща между ЕС и Турция ще се проведе в резиденция \"Евксиноград\" край Варна днес. Домакините - българският премиер Бойко Борисов, председателят на ЕК Жан-Клод Юнкер и председателят на Европейския съвет, ще приемат госта - турския президент Реджеп Ердоган. Очаква се разговорите да започнат към 19 ч.Още вчера турският президент Реджеп  и че няма да прави никакви отстъпки пред Европейския съюз.ОхранаЗаради срещата на върха цялата полицията е мобилизирана. От МВР и община Варна обаче пазят в тайна част от мерките си от съображения за сигурност. До последно например няма да бъде съобщено кои улици ще бъдат затворени, за да не е ясен маршрутът на автомобилите.Очаква се срещата да продължи най-малко два часа, а след това Борисов, Туск и Юнкер да дадат съвместна пресконференция.ТемиСпоред Анадолската агенция Анкара очаква от ЕС актуализиране на споразумението по Митническия съюз Турция – ЕС, либерализиране на визовия режим за турските граждани, ускоряване на процеса за финансовата помощ за сирийските бежанци в Турция и общи действия в борбата срещу тероризма. Миналата седмица турският държавен глава заяви, че Европа покровителства терористични групировки на своята територия и оказва безвъзмездна помощ на терористи, като по този начин ги ползва като инструмент срещу Турция.„Видяха това в Африн, както и по време на операцията „Щит на Ефрат“. Но не изпълниха обещанията, които ни дадоха“, каза президентът. Той увери, че е подготвил купища видеозаписи и снимки от лагери на бежанци и ще ги предостави на Варненската среща.Европа също ще постави на масата болезнени теми, провокирана от извънредното положение в Турция, което продължава близо две години и което е съпроводено с арести и присъди на стотици интелектуалци, преподаватели, журналисти.Дневният ред предвижда обсъждания на връзките на Турция с ЕС в сферата на икономиката, търговията, сигурността, борбата с тероризма и външната политика, както и ситуацията в Палестина, на Балканите, в Сирия, Ирак, Либия.ПротестВ знак на протест срещу репресиите на режима и арестите на журналисти - критици на режима, , след което им изпратиха писма. \"Направихме карта с името ти, за да покажем, че макар и да не можеш да дойдеш, ти ще бъдеш там. И ако някой си мисли, че може да затвори журналист, за да спре да чува гласа му, се лъже. Други ще говорят с този глас, други ще задават същите въпроси\", пише във всяко от тях.", "date": "2018.03.26", "title": "Сблъсък на върха: Европа среща Ердоган в Евксиноград, Варна под обсада"}
