{"url": "https://offnews.bg/tenis/grigor-dimitrov-e-sportist-na-godinata-671522.html", "text": "Най-добрият ни тенисист Григор Димитров спечели 60-ото издание на анкетата \"Спортист на годината\" на България. Димитров остави зад себе си сноубордиста Радослав Янков и гимнастичката Невяна Владинова. Наградата от името на Григор получи майка му Мария, тъй като тенисистът се готви за новия сезон в Маями. Наградата е втора за Григор, който спечели също през 2014 година.За \"Треньор на годината\" бе отличена Весела Димитрова, която води националния ансамбъл по художествена гимнастика, а самият ансамбъл взе отличието за \"Отбор на годината\".\"Спортист на България с увреждания\" е Ружди Ружди.\"Здравей, България. Исках да съм си вкъщи, за да си получа наградата, но в момента имам много тежки тренировки и се готвя с всички сили за новата годината. За мен означава много да бъда избран за втори път за \"Спортист на годината\" и се надявам да нямам контузии, за да мога да продължа да ви радвам.\", каза Димитров във видеообръщение от САЩ.Топ 101. Григор Димитров (тенис) - 1428 точки2. Радослав Янков (сноуборд) - 1086 точки3. Невяна Владинова (художествена гимнастика) - 729 точки4. Антъни Иванов (плуване) - 620 точки5. Даниел Асенов (бокс) - 598 точки6. Александър Везенков (баскетбол) - 482 точки7. Владимир Илиев (биатлон) - 369 точки8. Боян Петров (алпинизъм) - 332 точки9. Владимир Далаклиев (таекуондо) - 276 точки10. Тихомир Иванов (лека атлетика, скок на височина) - 251 точкиСпортист с увреждания на 2017 година:Ружди Ружди (лека атлетика) - 1340 точкиОтбор на 2017 година:Национален ансамбъл (художествена гимнастика) - 920 точкиТреньор на 2017 година:Весела Димитрова (художествена гимнастика)Млад талант на 2017 година:Владимир Далаклиев (таекуондо)", "date": "2017.12.19", "title": "Григор Димитров е Спортист на годината"}
{"url": "https://offnews.bg/obshtestvo/letishte-sofia-oglavi-prestizhna-evropejska-klasatcia-671511.html", "text": "Летище София оглави престижна европейска класация за столични летища. Рекордният брой обслужени пътници на летището през 2017 г. поставиха на върха на класацията на международната организация ACI EUROPE (Международен съвет на европейските летища) за ръст на пасажерите, съобщава пресцентъра на летището.Данните представи лично генералният директор на организацията Оливие Янковец по време на работното му посещение у нас. Янковец поздрави ръководството на летище София за постигнатите резултати и изрази надежда, че ще продължат инвестициите в развитието на инфраструктурата и предоставяните услуги в съответствие с нарастващия пътнически трафик.", "date": "2017.12.19", "title": "Летище София оглави престижна европейска класация"}
{"url": "https://offnews.bg/sviat/berlin-otkri-pametnik-na-zaginalite-v-atentata-na-koleden-bazar-minala-671492.html", "text": "Кметът на германската столица Михаел Мюлер откри днес паметник на 12-те загинали миналата година при атентат на коледен базар край Мемориалната църква \"Кайзер Вилхелм\" в западната част на Берлин, предаде ДПА, цитирана от БТА.Канцлерът Ангела Меркел и председателят на Бундестага (долната камара на парламента) почетоха жертвите и поставиха запалени свещи на паметника.На днешния ден преди година 24-годишен тунизиец се вряза с камион в посетителите на базар, после избяга, а четири дни по-късно беше застрелян в Италия. При атентата бяха ранени около 70 души.Вчера Меркел се срещна при закрити врата с близки на жертвите и с пострадалите. Това беше първата й среща с тях след критики за липсата на реакция от нейна страна. Местни медии днес съобщиха, че участниците в срещата са останали разочаровани и мнозина не са имали възможност да разговарят за атаката с Меркел лично.В реч по повод трагичната годишнина германският президент Франк-Валтер Щайнмайер също отбеляза, че реакцията на страната след атентата е била \"студена и дистанцирана\". Той отправи критики от името на роднините на загиналите и на ранените, които се почувствали изоставени от властите, след като не получили подкрепа от правителството.Канцлерката Меркел днес каза, че вчерашната среща с близките на жертвите я е накарала да осъзнае \"слабостите на държавата\" в оказването на подкрепа на пострадалите от тероризъм.Възпоменателните прояви ще продължат през целия ден. Хората ще отбележат годишнината и с минута мълчание в памет на жертвите, а в 20,02 часа, когато бе извършено миналогодишното нападение, ще започнат да бият камбаните на църквата \"Кайзер Вилхелм\".", "date": "2017.12.19", "title": "Берлин откри паметник на загиналите в атентата на коледен базар миналата година"}
{"url": "https://offnews.bg/obshtestvo/trihineloza-v-burgasko-pone-petima-sa-zaboleli-671508.html", "text": "Огнища на трихинелоза са открити на няколко места в Бургаска област. Два от случаите са регистрирани в Карнобат. В единия, клошар е ял заразена храна от контейнер за отпадъци. В другия става въпрос за незаконна свинеферма. Собственикът ѝ е изпратил суджук за проба в лаборатория, който е дал положителна проба за заболяването. Междувременно, мъжът е приет в Инфекциозното отделение на УМБАЛ - Бургас. Не е ясно колко от животните си е заклал и колко от месото е пласирал. Прасетата ще бъдат умъртвени, поясни началникът на ОБДХ – Бургас Георги Митев. Проблемът е, че прасетата са се отглеждали в полудиво състояниe, поясняват от институциите. Другото огнище на заболяването е от гр. Обзор, поясниха от РЗИ. Общо поне петима пациенти са с доказана трихинелоза, за други има съмнение. Медикаментите за тях, обаче, не достигат, защото няма достатъчен внос в страната ни, признават от здравната инспекция. От РЗИ издирват всички, за които има съмнение, че са консумирали заразено месо.", "date": "2017.12.19", "title": "Трихинелоза в Бургаско – поне петима са заболели"}
{"url": "https://offnews.bg/evropa/4-7-miliona-imigranti-se-vleli-v-es-za-1-godina-671509.html", "text": "4.7 милиона души са имигрирали* в една от страните членки на ЕС през 2015 година, показват данни на Евростат.Тези хора са както граждани на страни извън ЕС, така и граждани на Съюза, които са се преселили в друга държава.Половината (2.4 милиона) са граждани на държави извън Съюза. 1.4 милиона (30%) са граждани на друга страна в ЕС, 0.9 млн. (19%) са мигрирали в страна от ЕС, от която притежават гражданство (например са се върнали у дома). Около 19 000 (под 1%) са без гражданство.Германия е приела най-много имигранти - 1 544 000 души или 33%, през 2015 г., следвана от Великобритания с 631 000 или 14%, Франция (364 000 или 8%), Испания (342 000 или 7%) и Италия (280 000 или 6%).Най-високият дял на имигриралите обратно в родината си е регистриран в Румъния - 87% от имигрантите там през 2015 г. имат румънско гражданство. Следват Литва (83%), Унгария (56%), Хърватия (55%), Латвия (52%), Естония (52%) и Португалия (50%). Завърналите се в родината си имигранти представляват най-малко 1 от 10 имигранти във всички страни членки с изключение на Люксембург (5%), Германия и Австрия (по 6%).Италия и Словения имат най-големия дял на имигранти, които не идват от ЕС. В Италия те са 67%, в Словения - 64%. Следват ги Германия с 63%, Швеция (58%), Австрия (52%) и България (50.9%). Само 7% от имигрантите в Румъния и 10% в Словакия са граждани на страни извън ЕС.У нас са имигрирали 25 200 души. От тях приблизително 10 700 са завърнали се в родината си сънародници (42.5%), 12 900 са граждани на страни извън ЕС (50.9%) и около 1 400 (5.7%) са от други страни в Съюза. Единствено в Люксембург мнозинството имигранти са граждани на други страни членки на ЕС (69% от всички имигранти). Чехия (49%) и Словакия (44%) са следващите в списъка. По-малко от 10% имигранти от страни извън ЕС са регистрирани в Литва (4%), България и  Румъния (6%) и Латвия (7%).", "date": "2017.12.19", "title": "4.7 милиона имигранти се влели в ЕС за 1 година"}
{"url": "https://offnews.bg/turizam/turoperatorat-sofia-tur-i-holidej-prekratiava-dejnostta-si-671505.html", "text": "Туроператорът „София тур и Холидей“ ЕООД обяви, че прекратява дейността си.„След като разплатихме стари задължения към партньори, изпадаме в несъстоятелност и не можем да изпълним предстоящите пътувания“, съобщиха днес следобед в декларация от екипа на туроператора.Проверка на Министерството на туризма показва, че компанията има валидна застраховка „Отговорност на туроператора“, сключена само преди дни - на 11 декември 2017 г., със ЗАД „Алианц- България“. Тя влиза в сила от 00:00 часа на 12 декември 2017 г.Предишната полица на туроператора е била с „Групама Застраховане“ ЕАД.Екип от Министерството на туризма влиза в централния офис на дружеството в София. Експертите ще изискат пълна справка какви са поетите ангажименти от „София тур и Холидей“ към туристи за предстоящите празници и има ли продадени пакети за следващи периоди.Министърът на туризма Николина Ангелкова настоява за спешна среща с управителите на туроператора и с представител на застрахователното дружество, за да се гарантират интересите на клиентите.Според информация от самия туроператор покритието на застраховката им е за 1 000 000 лв. Според подадената към Министерството на туризма информация за полицата, лимитът на обезщетението е за 450 000 лв.В Министерството на туризма днес е постъпило обаждане от клиентка, че от два-три дни на телефоните в офиса на туроператора не отговаря никой. Жената е сигнализирала за проблема минути преди на сайта на компанията да се появи съобщение, че прекратяват дейността си.Министерството на туризма ще следи внимателно казуса, за да се увери, че .Според Закона за туризма клиентите на туроператор, прекратил дейността си, трябва да предявят претенции за понесени вреди до туроператора или пряко към застрахователната компания, представяйки документи от подписани договори и ваучери с туроператора.Министерството препоръчва на туристите претенциите да се предявят във възможно най-кратък срок.", "date": "2017.12.19", "title": "Туроператорът 'София тур и Холидей' прекратява дейността си"}
{"url": "https://offnews.bg/obshtestvo/slantce-i-polozhitelni-temperaturi-po-koleda-671513.html", "text": "Седмицата започна със студ, но по Коледа ни очакват приятни за сезона температури.В сряда и четвъртък температурите ще са отрицателни - в сряда максималните ще достигат -1, минималните -8 градуса по Целзий. Четвъртият ден от седмицата ще ни скове с до -11 градуса в ранните часове, а през деня ще се \"стопли\" до -2 градуса. От петък бавно ще започне увеличаване на температурите. В последния ден от работната седмица максималните градуси ще са 2, минималните пък -5. На 23 и 24 декември максималните температури ще се движат в диапазона 1-3 градуса, но от Рождество до Стефановден ще се вдигнат до 5-8. Последните дни на годината ще ни зарадват също с положителни температури. Прогнозата за почивните дни около Коледа предвижда предимно слънчево време, на места с разкъсана облачност. ", "date": "2017.12.19", "title": "Слънце и положителни температури по Коледа"}
{"url": "https://offnews.bg/sviat/germania-obvini-fejsbuk-che-sabira-nezakonno-danni-na-potrebiteli-671515.html", "text": "Германия обвини Фейсбук, че събира незаконно потребителски данни от трети източници. Според германската антимонополна служба Фейсбук събира в Германия неограничен обем потребителски данни от трети източници, като обединява различни интерфейси, отразяващи се с Фейсбук. Чрез свързващите звена информацията отива във Фейсбук, където се събира и проучва, дори ако потребителят е посещавал други сайтове. Фейсбук получава данните, дори ако потребителят не натисне бутона \"Харесвам\", но разглежда сайт, който има такава опция. Според антимонополната служба обхватът и профилът на събираните потребителски данни нарушава задължителните правила за поверителност на ЕС. Доклад на службата посочва, че компанията злоупотребява с монополната си доминация. Фейсбук коментира, че антимонополната служба е \"обрисувала неточна картина\", но компанията ще сътрудничи на разследването.\"Макар че сме популярни в Германия, ние не сме доминиращи\", коментира в блога си ръководителят във Фейсбук за защита на личните данни Ивон Кънън.От Фейсбук са категорични, че спазват правилата на ЕС за личните данни. Германската антимонополна служба започна разследване срещу Фейсбук през 2016 г. за незаконно събиране на информация. Очаква се решението по казуса да излезе най-рано през пролетта на следващата година. ", "date": "2017.12.19", "title": "Германия обвини Фейсбук, че събира незаконно данни на потребители"}
{"url": "https://offnews.bg/zdrave/pregovorite-za-ramkov-dogovor-sa-pred-proval-obiavi-lekarskiat-saiuz-671510.html", "text": "Българският лекарски съюз предупреди, че преговорите за подписване на Национален рамков договор за 2018 г. са пред провал.Лекарите обявиха, че преговорите все още не са започнали, въпреки че управителят на НЗОК вече съобщи за стартирането на процеса. Срокът за подписването на НРД, с който се определят цените и обемите на медицинските дейности, които Здравната каса ще заплаща през годината, е до 28 февруари 2018 г. Срокът е изключително кратък, предвид огромното количество текстове за промяна в нормативни документи и цялостните параметри по изготвяне на нов рамков договор, посочиха от БЛС. \"БЛС е крайно притеснен от случващото се в системата и счита, че съществува реална опасност в навечерието на председателството на ЕС преговорите за Национален рамков договор 2018 да бъдат провалени поради липса на ангажираност от страна на НС на НЗОК и управителя на касата. Забавянето на процеса допълнително ще нагнети напрежението в тежката към момента обстановка в здравеопазването и ще предизвика крайно недоволство в цялото лекарско съсловие\", посочиха от съсловната организация.", "date": "2017.12.19", "title": "Преговорите за рамков договор са пред провал, обяви Лекарският съюз"}
{"url": "https://offnews.bg/sviat/putin-i-vuchich-obsadiha-kak-sarbia-da-se-vkliuchi-v-turski-potok-671520.html", "text": "Президентът на Сърбия Александър Вучич и руския му колега Владимир Путин се срещнаха в Москва. Двамата обсъдиха възможността Сърбия да се включи в строителството на газопровода \"Турски поток\". Путин обяви, че Сърбия може да стане \"важно звено в транзита на газ за Европа\".По време на посещението на сръбския президент в Москва бяха подписани поправки в междуправителственото споразумение, според които се отменя забраната за реекспорт на руски газ. Очаква се доставките на руски газ до Сърбия да се увеличат с 15% през новата година. Вучич и Путин обсъдиха и редица политически въпроси, в това число и косовския въпрос. Путин подчерта, че Москва ще подкрепи всякакво взаимноприемливо решение между Белград и Прищина за Косово, и допълни, че според Русия положението там трябва да се регулира чрез диалог.Русия е заинтересувана от стабилизирането на обстановката на Балканите и развитието на взаимноизгодни връзки с всички балкански страни.Освен това Путин е потвърдил пред Вучич, че руската страна ще продължи да оказва подкрепа на Сърбия за осигуряване на суверенитета и териториалната й цялост, съобщи ТАСС. В същото време Вучич е уверил руския си колега, че Сърбия никога няма да въведе санкции срещу Русия. \"Ще направим всичко, за да запазим нашата искрена и традиционна дружба с руския народ\", заяви сръбският президент. ", "date": "2017.12.19", "title": "Путин и Вучич обсъдиха как Сърбия да се включи в 'Турски поток'"}
{"url": "https://offnews.bg/sviat/noviat-avstrijski-kantcler-patuva-za-briuksel-v-ikonomichna-klasa-671521.html", "text": "Новият австрийски канцлер Себастиан Курц отпътува за Брюксел за първа задгранична визита и за среща с европейските лидери със самолет на австрийския авиопревозвач \"Остриън еърлайнс\", в икономична класа, въпреки че вече оглавява австрийското правителство. \"Новото федерално правителство ще води проевропейски курс. Моята първа задгранична визита в качеството ми на канцлер е в Брюксел, където ще се срещна с лидерите на ЕС Туск, Юнкер и Таяни\", написа Курц в акаунта си в Туитър и постна снимка, на която се вижда, че е в икономичната класа на самолета, обкръжен от сътрудници. Съгласно протокола канцлерът трябва да пътува със специален самолет, но Курц пътуваше в икономична класа още като министър на външните работи.По време на визитата си в Брюксел Курц ще се срещне с председателя на Европейския съвет Доналд Туск, с председателя на Европейската комисия Жан-Клод Юнкер и с председателя на Европейския съвет Антонио Таяни.Курц ще обсъди с европейските лидери и австрийското председателство на ЕС във втората половина на 2018 г.", "date": "2017.12.19", "title": "Новият австрийски канцлер пътува за Брюксел в икономична класа"}
{"url": "https://offnews.bg/sviat/sauditska-arabia-prehvana-balistichna-raketa-izstreliana-ot-jemenskit-671512.html", "text": "Саудитската противовъздушна отбрана е прехванала балистична ракета, изстреляна към столицата Рияд от йеменските бунтовници хути, съобщи телевизия \"Ал Масира\", цитирани от БТА.Телевизията цитира предвожданата от Саудитска Арабия коалиция, която се бие с хутите в съседен Йемен.Според говорител на бунтовниците каза мишена на ракетата бил дворецът \"Ал Ямама\" в саудитската столица.Цитираната от саудитската осведомителна агенция СПА коалицията пък отбеляза, че ракетата е била насочена към жилищни райони и че не са нанесени щети.В изявлението си тя подчерта, че произведената в Иран ракета е заплаха за регионалната и международната сигурност и обвини хутите, че използват входни пунктове за хуманитарна помощ, за да внасят ракети от Иран - заклет враг на Саудитска Арабия.Подкрепяните от Иран хути обявиха атаката за нова глава в конфронтацията със Саудитска Арабия. В изявление, излъчено от тяхната телевизия \"Ал Масира\" бунтовниците предупредиха, че в обсега на такива ракети, изстреляни от Йемен, попадат саудитските дворци, военни и петролни съоръжения.", "date": "2017.12.19", "title": "Саудитска Арабия прехвана балистична ракета, изстреляна от йеменските бунтовници хути"}
{"url": "https://offnews.bg/obshtestvo/falshiv-imejl-ot-nap-izprashta-virus-671517.html", "text": "Фалшив имейл от името на Националната агенция за приходите разпространява вирус, предупредиха от НАП. В колцентъра на приходната агенция са постъпили много сигнали за получено фалшиво съобщение, в което потребителите са приканвани да отворят прикачен файл с разширение zip, съдържащ вирус. Имейлите на подателите на фалшивите електронни писма са различни. Не са засичани имейли с адрес от официалните домейни на НАП - nra.bg и nap.bg.Заглавието на фалшивото съобщение е: \"Уведомление относно промени в регламента за подаване на декларации към НАП\".От НАП подчертаха, че не са изпращали имейли с такова съдържание. Оттам предупредиха да не се отварят прикачените файлове, а ако някой вече е отворил такъв имейл, да стартира антивирусната си програма. От приходната агенция работят заедно със специализираните служби за издирването на извършителите.", "date": "2017.12.19", "title": "Фалшив имейл от НАП изпраща вирус"}
{"url": "https://offnews.bg/obshtestvo/11-dni-koledna-vakantcia-za-uchenitcite-671507.html", "text": "11 дни ще продължи Коледната ваканция на учениците от първи до дванадесети клас, съобщи Министерството на образованието и науката.Ваканцията започва на 23 декември и ще продължи до 2 януари.Децата ще се върнат в класните стаи на 3 януари 2018 г. (сряда), като ще учат по програмата за съответния ден и в посочената от училището смяна.Следващата ваканция ще бъде четири дни между края на първия и началото на втория учебен срок – от 3 до 6 февруари 2018 г. включително.Вторият срок започва на 7 февруари 2018 г. (сряда).", "date": "2017.12.19", "title": "11 дни Коледна ваканция за учениците"}
{"url": "https://offnews.bg/protesti/protestirashti-sreshtu-mrasnia-vazduh-v-6-kvartala-povikaha-fandakova-671518.html", "text": "Протестиращи в шест квартала в София срещу мръсния въздух поискаха кметът на столицата Йорданка Фандъкова и екоминистърът Нено Димов да им дойдат на гости. Протести се проведоха в пет квартала - \"Красна поляна\", \"Овча купел\", \"Дружба\", \"Младост\", \"Оборище\" и \"Западен парк\".Демонстрациите преминаха под надслова \"Заедно против лошия въздух!\". В \"Красна поляна\" протестиращите блокираха движението на кръстовището на ул. \"Добротица\" и бул. \"Никола Мушанов\", като бяха пропускани само автобуси от градския транспорт.Те поискаха Столичната община да вземе мерки за опасно високите нива на фини прахови частици във въздуха и обявиха, че взетите до момента мерки не са достатъчни. Демонстрантите настояха за засилен денонощен контрол срещу изгарянето на отпадъци и поставянето на постоянни измервателни станции.Нивата на фини прахови частици подминават с хиляди единици нормите. При норма 50 единици, стойностите на замърсяване на въздуха, стигат над 400-500, до 1200 и даже 1600, обявиха организаторите на протеста.Протестиращите предупредиха, че ако не бъдат взети мерки, протестите ще продължат. Мобилни екипи на РИОСВ следят замърсяването на въздуха с фини прахови частици в \"Красна поляна\", според данните те са 80-90 микрограма на куб. метър при средна денонощна норма 50. Анализаторите за ФПЧ ще продължат, като се обобщат данните ще стане ясно дали и с колко е надхвърлена нормата. ", "date": "2017.12.19", "title": "Протестиращи срещу мръсния въздух в 6 квартала повикаха Фандъкова и Димов на гости"}
{"url": "https://offnews.bg/politika/gerb-otmenia-moratoriuma-za-novi-lekarstva-ako-vsichki-v-ns-sa-saglas-671506.html", "text": "ГЕРБ ще предложи утре в народното събрание да се гласува отмяна на мораториума върху нови лекарства.Това обяви председателят на Парламентарната група на ГЕРБ Цветан Цветанов. В днешния ден проведох серия от разговори с председателите на всички парламентарни групи, с премиера Бойко Борисов и с министрите на здравеопазването и на финансите Кирил Ананиев и Владислав Горанов. Целта на разговорите беше да се неутрализират всички възможни спекулации, че български пациенти могат да бъдат оставени без лечение или лекарства. По време на разговорите стана ясно, че министърът на здравеопазването вече е готов със всички заповеди за създаването на 6 комисии, както и с Правилник за условията и реда за работата на комисиите за разпределение на скъпоструващите лекарства. По този начин вече е създадена цялата нормативна среда за работата на комисиите далеч преди края на годината, твърди Цветанов. Въпреки тази готовност и за да спрем всички спекулации, че онкоболни пациенти ще останат без лечение, от ПГ на ГЕРБ ще предложим на утрешния Председателски съвет на Народното събрание да бъде гласувана в пленарна зала отмяна на Параграф 6 от Закона за бюджета на НЗОК. От ГЕРБ ще подкрепим предложението единствено при постигането на пълен политически консенсус от всички парламентарни групи и председателите им.По-рано днес лидерът на БСП Корнелия Нинова обяви, че е разговаряла с премиера Бойко Борисов за актуализация на бюджета на НЗОК и отмяна на параграф 6. Казах, че настояваме за актуализация на бюджета на НЗОК до края на годината. Декларирам от името на ПГ на „БСП за България”, че сме готови на извънредни, нощни заседания, в ускорени, съкратени срокове, но да направим актуализация на бюджета на НЗОК, каза още Нинова. Тя допълни, че ще внесат предложението си до края на деня днес.", "date": "2017.12.19", "title": "ГЕРБ отменя мораториума за нови лекарства, ако всички в НС са съгласни"}
{"url": "https://offnews.bg/medii/pochina-osnovateliat-na-vestnik-treta-vazrast-nikolaj-zhelev-671503.html", "text": "На 84-годишна възраст ни напусна Никола Желев Хаджиангелов – Николай Желев, талантлив журналист, публицист, драматург.Роден е в Хасково на 12 юни 1933 г., бил е зам.-главен редактор на в. „Трудово дело” (1954 – 1970), където създава хумористичната притурка „Нашето сито”; отговорен редактор е в Българската Национална телевизия (1970-1990); създател и главен редактор на в. „Пенсионер” (1991), преименуван на „Трета възраст” (1992), на който седмичник е първо главен редактор, а след това до кончината си е негов директор.Изпод талантливото му перо са излезли тридесет и седем документални филма в телевизията, Военна киностудия и студия „Време”, комедийни спектакли. Дълги години списваше колонка по актуални теми и събития във в. „Трета възраст”. Автор е и на многобройни текстове в различни публицистични жанрове за Националното радио, вестници, списания, албуми, книги.Роднините, близките и приятелите загубиха скъп, обаятелен, грижовен и всеотдаен човек, а българската журналистика – един даровит автор на изящно и смело слово.Поклон пред светлата му памет!А ето и един от емблематичните фейлетони на Николай Желев:КАК МИ РАЗГОНИХА ФАМИЛИЯТАКакто е видно от тук приложеното Свидетелство за свето кръщение, издадено на 26 Юлий 1933 г. в гр. Хасково, Пловдивска епархия, съм се родил на 12 Юний същата година като отроче от мъжки пол и съм кръстен на въпросната юлска дата от свещеник Никола Попмаринов в енорията на хасковската църква “Св. Богородица”. И съм именуван в светото кръщение Никола, а цялото ми фамилно име е Никола Желев Хаджиангелов.Да, ама сега в личната си карта фигурирам като Ангелов. А това стана в един есенен ден на безкрайно далечната 1950 година. Тогава в битността си на ученик в 11 клас трябваше да получа граждански документ за самоличност, наричан по това време паспорт.Със заветното Свидетелство за свето кръщение и детско юношеска портретна фотография, смутен и окрилен от признанието за зрелост прекрачих прага на Русенското градско управление на Народната милиция. Там засукана машинописка и строг мустакат майор оформяха гражданските документи.- Как се казваш, момче? – стрелна ме в упор майорът.- Никола Желев Хаджиангелов – издекламирах почти като новобранец.- Какво, какво? – скочи мустакатият. – Хаджиангелов ли рече?- Да... такова... тъй пише в свидетелството.- За какви хаджии и попове ми говориш бе, момче! Свършиха тия работи вече!После се обърна към момичето и изкомандва:- Пиши го Ангелов!- Ама то... фамилията... дядо ми, баща ми... – опитах се да отклоня преименуването аз.- Няма дядо, няма баща, друго е времето вече! – отсече майорът, а машинописката бе приключила с второто ми кръщение. Влязох в милицията Хаджиангелов, а излязох Ангелов. Пак добре, че мустакатият не се заяде със самата дума “ангел”, което си е изцяло продукт на низвергнатата тогава религия.Ето така ми разгониха фамилията преди 58 години, та оттогава взех да пиша и се подписвам като Николай Желев.И така си е до днешните ми 75 години.Николай ЖЕЛЕВв. „Стършел”, 2008 г.Шарж Борислав ЗЛАТАНОВ", "date": "2017.12.19", "title": "Почина основателят на вестник \"Трета възраст\" Николай Желев"}
{"url": "https://offnews.bg/analizi-i-komentari/mrasnite-tajni-na-zdraveopazvaneto-izpluvaha-na-politicheskata-povarhn-671482.html", "text": "Сумата 25 милиона лева, която представлява 0,025 процента от Вътрешния брутен продукт на България, раздра политическото пространство. Държавата се стисна за 25 милиона лева за лечение на рак и други тежки заболявания, но с готовност ще похарчи 2 милиарда за саниране на панелни блокове. Дори дебилите разбраха, че фокусът на истерията не е в грижите за болните, а в трупане на политически активи. Дори професионалистите – лекари с опит, финансови и здравни мениджъри, информирани здравни политици и администратори се пързалят по детайлите и само в подтекста, срамежливо се прокрадва истината – дълбоко порочна здравна система, на която само името вече е „здравна“. Пациентите се тъпчат с лекарства и се увреждат, а политиците спорят за черешката на тортата.Единствената полза от скандала, по повод мораториума и президентското вето, е, че се извеждат на показ мръсните тайни на т.н. здравеопазване и надеждата, че обществото ще съумее да предприеме действия за самозащита. Най-ярка илюстрация на антихуманната система е т.н. онколечение, което е изградено върху тройна измама – финансова, административна и медицинска. Но нека по-напред погледнем общата рамка, като възприемем възловото понятие в спора – „нови молекули“, колкото ненаучно и глупаво да е то.На брифинг, по повод протеста на пациентски организации и заради ветото на президента върху параграф 6 от Закона за бюджета на НЗОК за 2018 г. министърът на здравеопазването Кирил Ананиев разкри, че в нашата НЗОК 30 % от разходите на публичния фонд отиват за лекарства, а в страните-членки на ЕС този показател се движи между 15 и 20 %. Та затова се слага вето върху „новите молекули“. Но не се предприемат никакви действия за спестяване на разликата от 600 милиона лева, която очевидно се присвоява на основата на „старите молекули“. Напротив, в „здравеопазването“ се наливат нови 500 милиона лева, при съществуващите криминални практики. „Да правиш едно и също нещо и да очакваш различен резултат е дефиницията на лудост“, пише Георги Вулджев - главен редактор на Експертния клуб за икономика и политика. Но май греши – това е дефиниция на измама!Финансовата измама обаче осигурява само макрорамката. За да се осребри операцията са необходими структури и механизми. И те бързо се създават. Като основна мярка е необходимо да се разбие държавният контрол върху доставката на онколекарства. И държавата го разбива, като ги прехвърля от здравното министерство към здравната каса. Вече всички лечебни заведения си ги купуват както им е изгодно, след което НЗОК безропотно им ги заплаща. Инвеститори и мошеници от всички страни, добре дошли в България – Раят на онкологичната далавера! „Различни болници в страната закупуват едно и също лекарство за терапия на онкоболни пациенти с разлика в цената от порядъка на 34%“, съобщава в интервю за Дарик подуправителят на НЗОК Иванка Кръстева. \"Парадоксален е фактът, че през последната година, т.е. 2016 г., спрямо 2015 г. ние имаме намаляване с 5,18% на онкоболните, а разходът за онколекарства е станал 25 млн. ежемесечно на фона на среден разход за миналата година - 18,9 млн.\", обяснява Иванка Кръстева. Е, тя вече не е подуправител на НЗОК.Болница „Надежда“ е посветена на женското здраве – пренатална медицина, бременност, раждане. Но съществува доходна ниша за безпроблемно теглене на неограничени суми - химиотерапията. И хоп, през март 2014 г. с водосвет, официално се открива Клиника по химиотерапия. За лекарствата на 937 пациенти през миналата година Надеждата е засмукала от Здравната каса 13.6 милиона, по 14 535 лева на човек. Само милионче повече от Националния онкологичен център, който обаче е лекувал 1700 болни по 7 464 лева. Единствено болница „Сердика“ е успяла да надскочи майсторите от „Надежда“ с обща сума 18.6 милиона или 16 273 лева на креват. В национален мащаб, за година, месечната сума за онколекарства е станала вече 27 милиона. Така пише в отчета на НЗОК в Парламента, който през юни шокирал депутатите от комисията по здравеопазване, отбелязва Медияпул. Сигурно още не са излезли от шока, защото никакви мерки не са предприети.Внимание! Стигнахме до най-голямата измама – професионалната.През 2012 г. за онколекарства в България са похарчени 60 милиона лева, а през 2017 г. - 300 милиона. В резултат, смъртността на болните от рак непрекъснато се увеличава. Дали някой се замисля върху това? От 1971 г., когато президентът Ричард Никсън обяви „Война на рака“, в САЩ са вложени няколко трилиона долара (предимно в „нови молекули“). От тогава промяната на раковата смъртност в САЩ е 0 (нула). За същия период у нас, според Националния раков регистър, смъртността се е повишила с 12 % за жените и 30 % за мъжете. Дали някой се замисля върху това?Видният американски лекар и публицист Ралф Мос в книгата си „Questioning Chemotherapy“ извършва задълбочен анализ на резултатността от приложението на химиотерапията и стига до извода че само 2 до 4% от туморите се повлияват успешно от химиотерапия. Колектив от онколози публикува в Australian journal of Clinical Oncology изключително важна статия, в която се обследва приносът на химиотерапията към 5-годишната преживяемост при пациенти с обичайно срещащи се тумори. Анализът е базиран на резултатите от всички проучвания извършени в Австралия и САЩ, които съобщават за статистически значима преживяемост, след използване на химиотерапия, както и данните от Австралийския и Американския ракови регистри. Резултатите от това изследване установяват, че химиотерапията има принос към 5-годишната преживяемост 2,3% за Австралия и 2,1% за САЩ. Нещо повече, при най-често срещаните тумори - рак на бял дроб, ректум, гърда, простатна жлеза и меланом 5-годишната преживяемост на лекуваните само с химиотерапия е 1,6%. Систематизирани проучвания на смъртността в резултат на химиотерапия доказват, че смъртността по причина на самата терапия достига 7,5%. Въпреки въведените нови медикаменти и нови комбинации от медикаменти, през последните години резултатността от лечението се е подобрила незначително, подобрение по отношение на токсичните прояви на лечението няма. Изводите от тези проучвания са, че химиотерапията има много нисък принос към преживяемостта и е необходима щателна и неотложна преоценка на съотношението цена-ефективност и влиянието на лечението върху качеството на живот на болните. В обявената от медицинските институции „война на рака“ милиони долари се вземат от данъкоплатците и се хвърлят за една кауза, която предварително е обречена на провал. Двукратният лауреат на Нобелова награда д-р Линус Полинг, казва: „Всеки трябва да знае, че „войната с рака“ е една голяма лъжа“. Доказаният научен и клиничен фалит на стандартната химиотерапия насочи фармаиндустрията към нова ниша – т.н. генна или таргетна терапия, която беше обявена за новата панацея в борбата с рака. Потекоха нови милиарди за създаване на „нови молекули“. Обещават, че след прецизен ДНК анализ е възможно за всеки онкоболен да бъде намерена „молекула“ която ще го излекува лично – персонална медицина. За новодиагностицирания пациент с онкологично заболяване ужасяващо познатото „Бързай за химиотерапия“ се замени с „Бързай за нови молекули!“. Д-р Стоян Алексов, член на Управителния Съвет на Европейската асоциация по Патология информира министъра на здравеопазването за резултатите от проведената през 2016 г. в Холандия международна конференция, посветена на търсенето на оптимален баланс в лечението на рака. На база на анализа със специализиран софтуер \"Палха\" са изнесени данни за ефективността на лечението, като само за карцином на млечната жлеза е доказано, че в 95% от случаите е прилагана грешна химиотерапия и 90% грешна хормонотерапия. Финансовите загуби за последните 10 години само за Холандия, само за рак на гърдата, са 8 милиарда евро. През м. април 2017 г. д-р Алексов пише от Световния форум по малигнен меланом в Париж. „Тук стана съвсем ясно, че таргетни терапии няма, не е имало и няма да има. В момента разполагаме единствено и само със скъпо струващи онкофармакологични мечти“.Безспорно има право д-р Дечо Дечев, който отбелязва, че лекарствата изземат ресурс от други сектори в здравеопазването, особено от предболничната помощ, както и че протестите на пациентските организации са силно преекспонирани и стимулирани от лобистки интереси на производители на медикаменти. Прав е и Пламен Таушанов, председател на Българската асоциация за закрила на пациентите, който счита че Националната здравна каса толерира паралелния износ на лекарства.Средствата за масова информация изобилстват с примери за стотици случаи на грешни клинични и хистологични диагнози, погрешно и ненавременно лечение, излишни хирургични операции, химиолечение на здрави хора. Медицинските власти не допускат приложение на перспективни и доказани методи за лечение и обричат на мъчение и смърт стотици хора. Български пациенти са принудени да харчат десетки хиляди евро за лечение в чужбина – лечение, което биха могли да получат тук на порядъци по-ниски цени.На интернет страницата на Специализирана болница за активно лечение по онкология - София от години блести надпис - „Нова черна класация за онкоболните у нас. България е в дъното на черната класация по преживяемост при онкозаболяванията”.Не е въведено европейското понятие „състрадателно лечение” съгласно Директива 83 от 2001 г. и Регламент № 726 от 2004 г. на Европейския парламент и на Съвета на Европейския съюз, не е създадена „Наредба за палиативни медицински грижи”, която се изисква от чл. 96 на Закона за здравето, от 2005 г., не е актуализирана „Наредба за неконвенционални методи” според изискванията на чл. 166 на Закона за здравето. Дори не се изпълнява решението на Върховния административен съд, в което се установява дискриминация на група български граждани по признак „увреждане”, причинило „групова смърт”. Нарушени са Законът за защита от дискриминация, Европейската конвенция за защита правата на човека и основните свободи, Международния пакт за гражданските и политическите права и Конституцията на Р България и е присъдено министърът на здравеопазването да предприеме мерки за уреждането на нормативната база, но това не е изпълнено.Директорът на Националния раков регистър проф. Валерианова заявява, че е разрушен Националният раков регистър - една ефективно работеила структура, призната в Европа и в света. Разрушена е и онкологичната мрежа, системата по която се събираше информацията и се обхващаха новите случаи на онкозаболявания. „Може би сме единствената страна-членка на ЕС, която няма противораков план. В този план трябва да залегнат всички мероприятия, свързани както с профилактиката, така и с диагностиката и лечението, с проследяването и качеството на живот на онкологично болните“, казва проф. Валерианова.Общото впечатление, при преглед на националното законодателство е, че доминира стремеж всички дейности, свързани с лечението на напреднали форми на онкологични заболявания, които именно носят високите разходи на НЗОК, да бъдат концентрирани в лечебните заведения за болнична помощ, т.е. там, където това е медицински и икономически най-неефективно и противоположно на съвременните тенденции в здравеопазването за намаляване на болничните легла и увеличаване на извънболничното обслужване на пациентите. Цялата нормативна уредба в областта на онкологията е архаична, антиевропейска и антихуманна. Последователните действия на здравната ни администрация показват, че целите й не са подобряването на здравното обслужване на обществото, а законово и административно бетониране на логистиката на измамниците и лошите практики в медицината. А пациентите са само статистика за оправдание на финансовите злоупотреби или черна статистика без последствия, поместена в някой сайт. Техните права и съдби са без значение за родните управленци, които иначе се избиват кой да изтърси в публичното пространство по-умно звучащи безсмислици!В областта на онкологията трябва да бъде изграден, а освен това – организационно и финансово осигурен следният стратегически подход: \"Превенция на заболяванията и промоция на здраве - профилактика - ранна диагностика – ефективно лечение - рехабилитация - превенция на метастазиране - адекватни грижи за нелечимо болни\". Вместо това реалната система предлага на раково болните: \"много късна диагностика – лечение с много ограничени средства – проследяване на ниско ниво – изоставяне на произвола на съдбата\".Този погрешен подход е утвърден методически и организационно и при тези обстоятелства, дори със значително повишаване на финансовите средства за лечение на онкологично болните, незадоволителният резултат няма да бъде променен. Поставената диагноза \"рак\", в България, все повече се превръща в синоним на \"смърт\".Анализът на политическата истерия по повод лекарствата може да бъде обобщен както следва: Мораториумът е основан върху абстрактни икономически съображения, напълно е лишен от финансов смисъл и по никакъв начин няма да допринесе за подобряването на здравеопазването.Президентското вето върху мораториума е основано върху абстрактни морални съображения, напълно е лишено от финансов смисъл, подкрепя лобистките реакции на псевдопациентски организации и по никакъв начин няма да допринесе за подобряването на здравеопазването.Преодоляването на президентското вето върху мораториума представлява чисто политическа демонстрация, напълно е лишено от финансов смисъл и по никакъв начин няма да допринесе за подобряването на здравеопазването.Възможното преразглеждане на отхвърлянето на президентското вето върху мораториума ще бъде окончателното доказателство за безумието на държавната политика в „здравеопазването“ ни, която дори не си поставя за цел да обвърже публичните разходи с крайния ефект от лечението.От години са разработени редица предложения за усъвършенстване на законовата и нормативната база, които са предоставени на вниманието на бивши и настоящи министри и целите им чиновнически кохорти, на депутатите от здравната комисия на Парламента, но те остават без внимание.Необходима е спешна законодателна, нормативна и организационна реформа в системата за лечение на онкоболни в България, а не безсмислено политическо словоблудство.", "date": "2017.12.19", "title": "Мръсните тайни на здравеопазването изплуваха на политическата повърхност"}
{"url": "https://offnews.bg/kultura/filmovata-muzika-na-vazvishenie-izliza-v-album-671478.html", "text": "За шеста поредна седмица филмът “Възвишение” обикаля из родните кина. Лентата продължава да държи сериозен брой екрани в цялата страната и ще може да бъде гледана и по празниците.За продукцията, дело на Виктор Божинов и Иван Дойков, се изговори много – филмът стана най-гледаното българско заглавие за последните няколко години, остана единственият български филм в топ 10 на най-гледаните филми у нас за 2017 г., а преди няколко дни боксофисът му отбеляза 1 милион лева приходи от билети. Освен от видяното, голяма част от зрителите излизат от киносалоните развълнувани и от чутото. Музиката на Петър Дундаков изгражда специфична и силно въздействаща атмосфера около случващото се на екрана. От днес оригиналната музика към филма Възвишение е налична за слушане в дигиталните платформи (Spotify и iTunes), а от 22.12 може да бъде намерена и на твърдо копие (CD) във всички книжарници.Албумът съдържа общо 21 музикални теми, а ето какво споделя и Петър Дундаков по темата:“Още в началото на работата, в разговори с Виктор и Иван, стигнахме до извода, че мащабът на историята не може да бъде предаден само от струнен квартет например. За това решихме да заложим на цял оркестър и под диригентството на професор Пламен Джуров постигнахме това, което търсехме. Освен авторската музика вътре ще откриете и добре познатата увертюра “Крадливата сврака” на Джакомо Росини и “Тракийски танци” на Петко Стайнов, които са използвани в ключови моменти от Възвишение. Ще се радвам, ако тази продукция успее да зададе нов стандарт в отношението към филмовата музика и изобщо към звука в българските филми. Приятно слушане!”Намерете саундтрака онлайн:  и ", "date": "2017.12.19", "title": "Филмовата музика на 'Възвишение' излиза в албум"}
{"url": "https://offnews.bg/analizi-i-komentari/ekzakta-14-na-sto-sa-uspeli-da-spestiat-pari-57-poharchili-vsichko-671480.html", "text": "57% от пълнолетните българи заявяват, че през 2017 година са похарчили всички пари, които са изкарали през годината. Това показват данните от редовно месечно национално представително изследване на Екзакта Рисърч Груп, проведено между 7-13 декември. По домовете им са интервюирани 1000 пълнолетни българи в 125 гнезда, в 92 населени места. Методиката на регистрация е пряко полустандартизирано face-to-face интервю.Всеки пети участник в изследването не се е справил в рамките на приходите си, а е изхарчил и част от спестяванията си. Българите, успели да спестят пари през изминаващата 2017 г., възлизат на 14%. 10% от българите твърдят, че са изхарчили целия си паричен ресурс – и спечеленото през годината, и спестеното преди, и дори са взели пари назаем. По-често това се е случило на хора на възраст между 40 и 60 години, на нискообразовани и бедни българи, както и на живеещи в селата. Жените по-често от мъжете попадат в тази категория. 46% от българите определят отминаващата година като „нито добра, нито лоша за тях в личен план”. Това твърдят по-често жени, хора на възраст над 40 години, бедни респонденти и жители на селата.В същото време прави впечатление, че българите, за които в личен план отминаващата година е била добра, са значително повече от онези, за които в личен план 2017 година е била лоша (37% : 15%). Тези данни показват, че не може да се говори за масов песимизъм, когато става дума за личната равносметка на повечето българи за отминаващата година, коментират от Екзакта. Личната равносметка е подвластна до голяма степен на финансовото самочувствие на хората. 70% от успелите да спестят пари през 2017 г. определят отминаващата година като добра за тях, докато едва 11% от похарчилите всичките си средства и взели още пари назаем са склонни да нарекат отминаващата 2017 година „добра година”.Положителната равносметка за настоящата година е в основата на оптимизма на българите за следващата 2018 г.72% от интервюираните очакват новата година в личен план да бъде по-добра за тях от отминаващата. Най-висок е оптимизмът на младите и високообразованите българи. Очаквано оптимизмът за бъдещето в личен план е по-висок сред хората, които са успели да подобрят материалното си състояние през 2017 година, отколкото сред тези, които не са постигнали финансова стабилност.За разлика от личната равносметка, в която оптимистичните нагласи вземат връх над песимистичните, при обществената равносметка е налице паритет между дяловете на песимистите и оптимистите за състоянието на страната ни през изминаващата година. 42% от българите определят изминаващата година като „нито добра, нито лоша” за страната ни. Твърдящите, че годината е била по-скоро добра за страната ни са равен дял спрямо твърдящите, че годината е била по-скоро лоша за страната ни (24.8% : 24.2%). Годината е била добра за страната ни според хората на възраст до 40 години, според жителите на градовете-областни центрове и според заможните респонденти.Годината е била лоша за България най-често според столичаните, според хората на възраст над 59 години, според бедните и нискообразованите българи. 61% от българите имат по-скоро оптимистични очаквания за бъдещето на страната ни през Новата 2018 година. На 17% възлизат твърдите скептици, според които Новата година няма да е по-добра от отминаващата. В масовия случай тези хора мислят за 2018 като за година поне толкова лоша колкото 2017 г. или дори допускат възможността тя да бъде още по-лоша. В обобщение на усещането за по-скоро положителна равносметка на българите искаме да поставим акцент на това, че една пета от българите са убедени, че отминаващата 2017 година е била добра както за тях лично, така и за България. Доста по-малко – 10% пък мислят, че 2017 е била лоша персонално за тях, но също така и за страната.Никак не е малък и делът на българите, очакващи Новата 2018 година да е по-добра от изминаващата година и за страната, и лично за тях – 59%.Над 60 на сто от българите са готови да поздравят политици за ЧНГ 2018. Най-много празнични пожелания се отправят към премиера Бойко Борисов (27%), към Румен Радев (25%) и към Мая Манолова (14%). Следват Корнелия Нинова (11%), към Красимир Каракачанов (7%), към Йорданка Фандъкова (6%), към Цветан Цветанов (6%), към Томислав Дончев (5%), към Валери Симеонов (4%), към Георги Първанов (3%), към Волен Сидеров, Цвета Караянчева, Лиляна Павлова, Веселин Марешки, Стефан Данаилов (от по 2%).Изборът кого от политиците да поздравиш за празниците определено се оказва политически обусловен. Така например, избирателите на ГЕРБ най-често отправят добри пожелания към своя лидер и към основните си политически фигури. Румен Радев печели най-много поздравления за Новата година от избирателите на БСП. Симпатизантите на левицата по-често са склонни да отправят пожелания към президента, отколкото към своя лидер.Едва 2% по площадите на Нова година89 на сто от българите ще празнуват Коледа у дома. 2% планират да отидат на ресторант, други 2% – да пътуват до родните си места. Едва 1% ще отидат в чужбина за Коледа. 1% ще отидат на ски в планината и също толкова -1% ще работят по Коледните празници. По-висока мобилност на населението се очертава за новогодишните празници. Отново обаче най-висок е делът на българите, които планират да празнуват по домовете си – 74%. На ресторанти и по клубове ще празнуват 8%. 4% ще посрещнат Новата година в чужбина, 2% ще излязат на площадите в страната, а други 2% ще пътуват до родните си места. На Нова година ще работят 2%, а на ски ще отидат 1.3%.За разлика от Коледа, която се възприема по-скоро като семеен празник и се празнува предимно в домашна атмосфера, новогодишните празници предлагат повече възможности и затова нерешилите до момента какво да изберат за новогодишната нощ не са малко – 7%, показват още данните на Екзакта. ", "date": "2017.12.19", "title": "Екзакта: 14 на сто са успели да спестят пари, 57% похарчили всичко изкарано през 2017"}
{"url": "https://offnews.bg/politika/ninova-razgovariala-s-borisov-za-aktualizatcia-na-biudzheta-na-nzok-671487.html", "text": "Току-що разговарях с премиера Бойко Борисов. Бях упълномощена да го направя от онкоболни, протестиращите, организаторите на протеста в парламента, които се обърнаха към нас.От вчера имаме разговори с тях. Упълномощена съм да ви запозная с тяхното отворено писмо, тъй като те са с впечатление, че никой не ги чува. Ще ви прочета само част от него, защото е дълго, но то беше и предмет на разговора ни с премиера. Разговарях с г-н Борисов, като му казах: единственият легитимен начин да излезем от тази ситуация е да направим спешно и сега актуализация на бюджета на НЗОК. Да, ще бъде прецедент. Току-що е публикуван – днес. Веднага да се прави актуализация ще е прецедент, но това е единственият начин тези хора да не останат от първи януари необгрижени, заяви още Нинова.Тази комисия, която ще се формира, не се знае кога ще стане, по какви правила ще работи. Пациентите са изчислили, че ако тази комисия заседава един път седмично, ще трябва да гледа 170 пациента на заседание. Това няма да реши проблема, а ще го задълбочи. Казах, че настояваме за актуализация на бюджета на НЗОК. Сега, до края на годината. Декларирам от името на ПГ на „БСП за България”, че сме готови на извънредни, нощни заседания, в ускорени, съкратени срокове, но да направим актуализация на бюджета на НЗОК. Става въпрос за един текст. Да отпадне параграф 6 от бюджета, обясни Нинова.Тя допълни, че ще внесат предложението си до края на деня днес.Нинова каза още: Тъй като Държавният бюджет е задължение, единствено и само, на МС по закон, за Здравната каса не е така. През 2010 г. Евгений Желев, като депутат, е внесъл такова предложение и то е гледано. През 2012 г. Ваньо Шарков е внесъл такова предложение. И то е гледано. Т.е. ние имаме вече такива прецеденти. Затова се обърнах към г-н Борисов, нека да не работят на инат. Това, което направиха, е голяма грешка, очевидно по мнението на болните хора, Комисията няма да реши, а ще задълбочи проблема. Призовах ги за разум- да обсъдят предложението на ПГ на „БСП за България” за актуализация на бюджета и да го направим в спешен порядък до края на годината. Включително и с работа между празниците, прекъсване на ваканцията на депутатите и т.н. Г-н Борисов обеща да помисли. След това ми се обади г-н Цветанов, каза, че ще събират днес парламентарната им група. Ще обсъдят нашето предложение. Ще решат и ще ме информират. И утре сутринта, на Председателски съвет в НС, ще решим какво да прави парламентът по този казус. Останах с впечатлението, че са склонни да разгледат нашето предложение, да потърсим най-бързия и най- правилния вариант, да не оставим тези болни хора от 1 януари без лекарства.", "date": "2017.12.19", "title": "Нинова разговаряла с Борисов за актуализация на бюджета на НЗОК"}
{"url": "https://offnews.bg/politika/mvr-i-sindikati-razpredeliha-55-mln-lv-za-po-visoki-zaplati-sas-zaka-671489.html", "text": "Всички служители в системата на МВР, включително и на високопоставени ръководни постове, ще получат еднакво увеличение на заплатите от следващата година.Това стана ясно на извънредно заседание на съвета за социално партньорство в МВР, на която беше решено как да бъдат разпределени допълнителните 55 млн. лв., които правителството отпусна за вътрешното ведомство за 2018 г. По предложение на синдикатите оскъдните средства, от които реално около 20 млн. лв. отиват за осигуровки, ще бъдат разпределени по равно, а не както предвиждаха плановете на министерството - в процентно съотношение спрямо заеманата длъжност. Идеята на МВР изключваше от сметките ръководните длъжности.По време на дебатите не се мина и без прехвърчане на искри между зам.-министъра Стефан Балабанов и синдикалисти. Председателят на Синдикалната федерация на служителите в МВР (СФСМВР) Валентин Попов намекна, че с Балабанов може да се срещнат в съда, ако зам.-министърът продължи да прави внушения, че протестите на полицаите са политически мотивирани. Изказването на Попов беше провокирано от \"препоръка\" на зам.-министъра синдикатите да променят датата на протеста си на 22 декември, когато Гранична полиция чества кръгли 130 години. Синдикалистът помоли министъра да се въздържа от подобни изказвания, с които да съветва кога да бъдат провеждани протестите. На свой ред Балабанов нападна Попов с това, че в неформална обстановка синдикалистът му отправил намек, че може да се стигне до \"смяна на фуражките\".По време на заседанието днес стана ясно, че синдикатите не приемат идеите на МВР как да бъдат разпределени оставащите около 35 млн. лв. за повишаване на заплати. Това прави около 60 лв. над заплатата на полицаите и служителите в администрацията.Валентин Попов заяви, че има унизителни случаи, при които служители ще получат по 1 лв. увеличение. В същото време в проекта на наредбата за разпределение на средствата имало съществени пропуски на някои категории служители. Според Попов отпуснатият \"ресурс е крайно недостатъчен\" и поради тази причина заяви, че отказва да участва в обсъжданията на наредбата.   Подобно е мнението и на Синдикален Алианс \"Сигурност\" в МВР Галентин Грозев. Различните увеличения на заплащането при различните категории служители може да доведе до социално напрежение, което така или иначе съществува и сега, смята Грозев. Затова от алианса предлагат средствата да бъдат отпуснати за храна, които не се облагат. На практика служителите ще получават по 100 лв. месечно над заплата си. В крайна сметка предложението за разпределение на сумата по равно дойде от Иван Павлов от Синдиката на служителите в МВР.Предложението беше оформено като декларация, под която се подписаха всички синдикалисти. Единствено Валентин Попов го подписа с особено мнение. По-рано през деня беше подписан колективен трудов договор между МВР и синдикатите. Министърът на вътрешните работи Валентин Радев обясни, че смята социалния диалог за позитивен въпреки протестите на служителите и обясни, че вече слуша внимателно какво става по време на протестите им. Валентин Попов от своя страна заяви, че това изказване е най-положителното нещо, което се е случило през годината, тъй като министърът за първи път е излязъл от риториката за внушения за политически мотивирани протести.  ", "date": "2017.12.19", "title": "МВР и синдикати разпределиха 55 млн. лв. за по-високи заплати със закани за съд и протести"}
{"url": "https://offnews.bg/sviat/rohingite-se-zavrashtat-v-mianmar-671491.html", "text": "Мианмар и Бангладеш създадоха днес съвместна работна група, която да надзирава репатрирането на мюсюлманите рохинги, избягали от насилието в Мианмар, предаде Асошиейтед прес.Подписано в Дака споразумение предвижда 30-членната работна група да подготви процедури за започване на доброволно връщане, преселване и реинтеграция на рохингските бежанци. Началото на тяхното връщане в родината обаче вероятно ще се забави.Над 630 000 рохинги избягаха в Бангладеш, откакто армията на Мианмар предприе сурови мерки през август, след като въоръжена групировка извърши нападения срещу полицейски постове.Двете страни се споразумяха миналия месец репатрирането да започне около 21 януари, но представител на бангладешкото външно министерство, присъствал на днешната среща, каза, че то ще се забави с няколко седмици.Правозащитни организации предупреждават, че рохингите може да продължат да бъдат подложени на насилие, ако бъдат върнати.Европейският съюз призова Мианмар да освободи \"колкото е възможно по-скоро\" двама репортери на Ройтерс, арестувани миналата седмица, посочва осведомителната агенция.\"Арестуването наскоро в Янгон на двама журналисти, работещи за информационна агенция Ройтерс, е повод за истинско безпокойство\", каза говорителка на външнополитическата служба на ЕС.Журналистите бяха арестувани, след като бяха поканени на вечеря с полицейски служители в околностите на Янгон.Според полицията репортерите са били \"арестувани за притежаване на важни и тайни държавни документи, свързани с щата Ракхайн и силите за сигурност\".", "date": "2017.12.19", "title": "Рохингите се завръщат в Мианмар"}
{"url": "https://offnews.bg/sviat/diskriminatcia-ribarnik-v-anglia-zabraniava-vhod-za-iztochnoevropejtc-671488.html", "text": "Знак, който дискриминира поляци и източноевропейци, се появи в областта на Донкастар, Англия.Табелата гласи \"Не се допускат рибари от полски или източноевропейски произход\". Той е поставен пред частен водоем.За случая съобщава Радо Папиевски, активист за правата на източноевропейските мигранти във Великобритания.Папиевски посочва, че въпреки проверка от страна на полицията в Обединеното кралство и писмо от Комисията за равенство и човешки права, действия по премахване на дискриминиращата табела не са предприети. Активистът стартира кампания в интернет за събиране на парични средства, за да може да си позволи да наеме частен защитник, който да започне дело за премахване на табелата в съда. ", "date": "2017.12.19", "title": "Дискриминация: Рибарник в Англия забранява вход за източноевропейци"}
{"url": "https://offnews.bg/obshtestvo/diado-koleda-zaradva-s-podaratci-detcata-nastaneni-v-priemni-semejstv-671504.html", "text": "Дядо Коледа зарадва с подаръци и изненади децата, за които се грижат приемните семейства на фондация \"За Нашите Деца\".Празненството бе изпълнено с много емоции, игри и щастливи детски усмивки. Малчуганите се срещнаха с Дядо Коледа и се забавляваха на катерушките в детски център в столицата, а по-големите деца играха боулинг заедно с приемните си родители и екипа на фондацията.Фондация „За Нашите Деца” е създател на първия в България Център по приемна грижа.В него екип от специалисти набира, обучава и подкрепя кандидат-приемни и приемни семейства, приели в дома си деца, които не могат да живеят в родното си семейство.Освен експертна подкрепа, семействата получават регулярно и други различни видове подкрепа: еднократна финансова помощ при настаняване на дете, ежемесечна финансова помощ, материална подкрепа, организиране на празници по различни поводи (рожден ден, Коледа, 1-ви юни), обезпечаване включването на приемните деца в социализиращи дейности и рехабилитация при необходимост.Към края на ноември 37 деца живеят в подготвени и подкрепяни от фондацията приемни семейства. ", "date": "2017.12.19", "title": "Дядо Коледа зарадва с подаръци децата, настанени в приемни семейства на фондация „За Нашите Деца“"}
{"url": "https://offnews.bg/dw/medii-balgaria-mozhe-da-predizvika-svetoven-sriv-na-bitkojna-671494.html", "text": "През последните седмици редица чуждестранни медии отправиха поглед към България. Причината: най-бедната страна в ЕС изведнъж се оказа притежател на ценно съкровище - над 210 хиляди биткойна, конфискувани в рамките на спецоперация през май тази година, пише \"Дойче веле\".Към момента на конфискацията стойността на биткойните е възлизала на около 400 милиона евро. Но покрай покачилия се курс на криптовалутата въпросните над 210 хиляди биткойна отговарят вече на около 3,3 милиарда евро - сума, с която България би могла да погаси около 20% от държавния си дълг. За целта страната първо трябва да продаде биткойните - и именно тук се крие проблемът: ако България пусне наведнъж толкова голяма сума биткойни, цената на криптовалутата ще падне драстично, пише германското издание \"Бизнес Инсайдър\".Засега българското правителство не казва какво възнамерява да прави с новото си съкровище. А и не е ясно дали притежава паролите, необходими за продажбата на криптовалутата. Освен това конфискуваните биткойни все още не са официално притежание на държавата, тъй като разследването не е приключило, посочва \"Бизнес Инсайдър\", цитирайки \"Франкфуртер Алгемайне Цайтунг\".Историята помни и други подобни случаи, пише на свой ред германското издание \"Ди Велт\". През септември 2013 година американското ФБР конфискува над 170 хиляди биткойна. Малко по-късно те бяха разпродадени срещу суми, които изглеждат направо нищожни на фона на днешния курс. В рамките на четири търга, проведени между 2014 и 2016 година, ФБР продаде над 124 000 биткойна. Изчислено според днешния курс, службата е изгубила поне 1,5 милиарда долара.Доскоро криптовалутата се използваше преди всичко от престъпни групировки. Наркотърговците ползваха биткойните като анонимно разплащателно средство, онлайн-изнудвачите прикриваха с тях следите си, а митническите измамници трансферираха огромни суми от една държава в друга.Именно поради тази причина много държави се отнасят с огромно недоверие към криптовалутите: в Русия е блокиран достъпът до редица криптоборси; в много африкански и централноазиатски държави търговията с биткойни е напълно забранена; Китай прекрати борсовата търговия на дигитални валути, а САЩ възнамеряват да контролират още по-строго пазара на криптовалутите. Независимо от всичко това сега погледите са насочени към България - заради биткойн-съкровището, което страната скоро би могла да осребри.", "date": "2017.12.19", "title": "Медии: България може да предизвика световен срив на биткойна"}
{"url": "https://offnews.bg/ikonomika/maia-manolova-dade-poskapvaneto-na-vodata-na-prokuraturata-671495.html", "text": "„Имаше смисъл от натиска, който оказах на КЕВР, защото макар да отричаха в последното си решение, те се съобразиха с аргументите ми, че манипулират числата, в резултат, на което се получава драстичното увеличение на цената на водата“, заяви омбудсманът Мая Манолова пред bTV. Общественият защитник поясни, че Комисията за енергийно и водно регулиране /КЕВР/ в крайна сметка е преизчислила инфлацията коректно – за периода от определяне на първата цена за новия регулаторен период до момента на увеличението, а не както първоначално от началото на годината до октомври. В резултат, във всички 15 области се намалява цената на водата до 3 пункта – в Ямбол вместо с 20%, водата е увеличена със 17%, във Враца вместо с 13%, водата е увеличена с 11% и т.н.„КЕВР е взел данните от по-високото изследване на Националния статистически институт за средно месечните доходи на домакинствата. Разликата между двете изследвания е 100%. Твърдя, че ако бяха взети данните от по-ниското изследване на средно месечните доходи на домакинствата, в три от областите изобщо нямаше да има увеличение на цената на водата. Това са областите Монтана, Кърджали и Силистра“, категорична бе омбудсманът.По-късно през деня тя се срещна със заместника на главния прокурор и ръководител на Върховната административна прокуратура /ВАП/ Ася Петрова и завеждащия отдел „Надзор за законност“ Виктор Малинов.На срещата бяха обсъдени решенията на КЕВР от 30 ноември и от 15 декември т.г. и основанията за оспорване тяхната законосъобразност пред съда. Ася Петрова съобщи, че прокуратурата вече се е самосезирала за решенията на регулатора от 30 ноември и е изискала преписките от комисията за цената на водата в областите Бургас, Ямбол и Враца.В късния следобед омбудсманът Мая Манолова изпрати и официално сигнал за незаконосъобразното решение за скока на водата до ВАП.", "date": "2017.12.19", "title": "Мая Манолова даде поскъпването на водата на прокуратурата"}
{"url": "https://offnews.bg/zvezdi/detskata-gradina-na-printcesa-sharlot-671486.html", "text": "Дъщерята на принц Уилям и Кейт Мидълтън тръгва на детска градина през януари догодина.  е 2 г. и половина и ще бъде записана в традиционно учебно заведение, в близост до дома на кралското семейство в Кенсингтън. Детската градина \"Уилкокс\" има отлична оценка от държавните инспектори и твърди, че възпитава децата на маниери, стремеж към успех и висок стандарт.Семестриалната такса за сутрешната програма е малко над 3000 паунда, а за следобедните - 1800 паунда. В градината се обучават 32 деца - от почти 3-годишни до 5-годишни. В програмата са включени изкуства, математика, наука, ролеви игри, Физически упражнения и история. Сутрешните занимания започват в 10:10, но децата трябва да бъдат там най-късно в 9. Всяко дете има собствено портфлио, в което се записва всяко негово постижение.Програмата включва следните занимания: от 10:10 до 10:35 децата се занимават с четене, писане, обучителни игри. От 10:35 до 10:45 се мият ръцете и има малка почивка за пиене на вода, мляко и закуска. От 10:45 до 11:45 с почивка по средата децата пеят, творят и учат. От 11:20 до 11:45 се провеждат специализирани групи по готварство, труд и техника, поезия, музика, пеене и актьорско майсторство.Принцеса Шарлот върви по стъпките на брат си - принц Джордж, и баща си, тъй като принц Уилям е единствената кралска особа досега, която посещавала детска градина. Малкият принц Джордж бе записан на подготвително училище през септември тази година. ", "date": "2017.12.19", "title": "Детската градина на принцеса Шарлот"}
{"url": "https://offnews.bg/obshtestvo/sofia-si-izbira-tcviat-dogodina-671483.html", "text": "София ще си избере свой цвят през следващата година. Така столицата ни ще се нареди до градове като Лондон и Париж например, които също имат свои цветове, а всички стълбове, светофари, кошчета, пейки и други елементи на градската среда ще са боядисани в него. Това съобщи главният архитект на София Здравко Здравков на семинар за бюджет 2018 на столицата. Експерти ще изберат унифицирания цвят, допълни той. През следващата година ще се проведат и няколко конкурса, които ще определят облика на знакови места в столицата. Това са площад \"Света Неделя\", който ще бъде свързан с Градската градина и ларгото с пешеходна зона, както и площада пред Централна гара. Предстои да се обяви конкурс и за мемориала на Първи и Шести Софийски пехотен полк пред НДК около възстановения Войнишки лъв. През 2018 трябва да тръгне и конкурса за зона 3 в центъра на София - в нея влизат Градската градина, площад „Александър Първи“, част от булевард „Цар Освободител“ и пространството около Руската църква. ", "date": "2017.12.19", "title": "София си избира цвят догодина"}
{"url": "https://offnews.bg/izvan-terena/kristiano-ronaldo-finansira-izgrazhdaneto-na-detska-bolnitca-v-chili-671485.html", "text": "Мегазвездата на Реал Мадрид Кристиано Роналдо показа за пореден път, че е добър не само на терена, но и извън него.Португалецът, който спечели за пети път \"Златната топка\", ще финансира изграждането на детска болница в столицата на Чили Сантяго, информираха световните медии.Кристиано е посланик на организацията \"Save the Children\", която се грижи за защитата на правата на децата по света, както и на УНИЦЕФ и World Vision - религиозна организация с нестопанска цела на църквата, която се занимава с въпросите за предоставяне на хуманитарна помощ на нуждаещите си.Самият Роналдо е баща на четири деца, като три от които се появиха през 2017 година, като две бяха от сурогатна майка.Междувременно приятелката му Джорджина Родригес публикува в Instagram обща снимка с героя на Реал Мадрид и неговите дечица. Снимката е в домашна обстановка и от нея лъха семеен уют. Красивата брюнетка се обяснява в любов на португалския майстор.“Създавам любов с теб и създавам живот с теб”, написа тя под снимката.", "date": "2017.12.19", "title": "Кристиано Роналдо финансира изграждането на детска болница в Чили"}
{"url": "https://offnews.bg/drugi/bok-vrachi-svoite-nagradi-zaedno-s-godishnite-sportni-ikari-za-2017-go-671481.html", "text": "На стилна церемония в Националната галерия „Двореца\" Българският олимпийски комитет връчи своите награди заедно с годишните спортни Икари, съобщава bgolympic.org.Сред присъстващите бяха много олимпийски, световни и европейски медалисти, стотици заслужили спортисти, треньори и деятели, журналисти, представители на бизнеса и културата. Най-голямо внимание фокусираха призьорите, намерили място в тазгодишните номинации и класации за най-добри и запомнящи се постижения в спорта.Големият Спортен Икар за 2017-а бе присъден на Григор Димитров - победител в турнира на 8-те най-добри на АТП в Лондон, стигнал до номер 3 в световната ранглиста, победител в турнирите в Бризбейн, Синсинати и достигнал полуфиналите на Australian open.Тъй като той отсъстваше от церемонията, наградите му - уникалната пластика на художника Христо Христов и диплом бяха връчени на неговата майка, която благодари за отличието и увери, че Григор оценява любовта на хората като изключителен стимул в представянето му като българин.Много овации събраха момичетата от определения за \"Отбор на годината\" национален тим по волейбол за жени до 23 години с треньор Тони Зетова - бронзов медал от Световното първенство в Словения.Те бяха наградени от министъра на младежта и спорта Красен Кралев, който отбеляза радващите успехите при младите, което дава добри надежди за бъдещето на българския спорт.Министър Кралев бе награден от БОК с медал „Спортът за един мирен свят“ по повод навършване на кръгла годишнина.Със същия медал бяха отличени Вера Маринова – спортен журналист за принос към отразяване на олимпийските игри и олимпийското движение и Боряна Тончева – спортен журналист за принос към дейността на Националната олимпийска академия на БОК.Първата трикратна световна шампионка по художествена гимнастика Мария Гигова бе наградена с „Почетен знак на БОК“, по повод навършване на кръгла годишнина и за приноса й в развитието на художествената гимнастика в България и по света.Медал за „Олимпийска заслуга“ във връзка с кръгли годишнини получиха легендите на българския спорт Иван Лебанов, Николай Бухалов, Илиян Недков и Стефан Георгиев, със златна значка бяха отличени други известни спортисти сред които медалистите и техните треньори от последните европейски младежки олимпийски фестивали. Първият ни олимпийски медалист в зимните спортове Иван Лебанов получи и Специален приз за благородна постъпка, връчен му от председателя на Българската параолимпийска асоциация Илия Лалов.Призът „Надежда Лекарска“ за етика, олимпийско образование и възпитание бе връчен на генералният секретар на БОК и лектор в националната олимпийска академия Белчо Горанов за принос в дейността на Олимпийската академия и разпространяване на олимпийските ценности. Наградата бе връчена лично от Симеон Лекарски.В края на Церемонията председателят на Фондация Български спорт Николай Божинов честити на наградените и пожела весели коледни и новогодишни празници на присъстващите.---------------НАГРАДИ НА БОКЕто пълния списък на тези, които бяха отличени от БОК:Красен Кралев - министър на младежта и спорта с медал „Спортът за един мирен свят“ по повод навършване на кръгла годишнинаМария Гигова – първата трикратна световна шампионка по художествена гимнастика, с принос за развитието на художествената гимнастика в България и света с „Почетен знак на БОК“ по повод навършване на кръгла годишнинаВера Маринова – изтъкнат спортен журналист с медал „Спортът за един мирен свят“, за принос към отразяване на Олимпийските игри и Олимпийското движение по повод навършване на кръгла годишнинаБоряна Тончева – спортен журналист с медал „Спортът за един мирен свят“, за принос към дейността на Националната олимпийска академия на БОКИван Лебанов – бронзов медал от Олимпийските игри Лейк-Плесид 1980, Ски бягане, с медал за Олимпийска заслуга по повод навършване на кръгла годишнинаАлександър Миланов – изпълнителен директор на БМВ България, с плакет на БОК, със признателност за дългогодишното успешно партньорствоНиколай Бухалов – двукратен олимпийски шампион от Олимпийските игри Барселона (1992) и бронзов медал от игрите Сеул 1988, кану каяк, с медал за Олимпийска заслуга по повод навършване на кръгла годишнинаИлиян Недков – бронзов медал от Олимпийските игри Москва 1980, джудо, с медал за Олимпийска заслуга по повод навършване на кръгла годишнинаСтефан Георгиев – двукратен бронзов медалист (Мюнхен 72, Монреал 76), борба кл. стил, с медал за Олимпийска заслуга, по повод навършване на кръгла годишнинаГеорги Стоянов – участник в олимпийските игри (Мексико 1968, Мюнхен 1972)р модерен петобой, с златна значка на БОК, по повод навършване на кръгла годишнинаВалентин Андреев – бронзов медал от Европейския младежкия олимпийски фестивал Гьор 2017, лека атлетика, златна значка на БОКАндриян Андреев – треньор на Валентин Андреев, с златна значка на БОКДейвид-Джъстъс Хъдълстон – бронзов медал от Европейския младежкия олимпийски фестивал Гьор 2017, спортна гимнастика, златна значка на БОКДамян Игнатов – треньор на Дейвид-Джъстъс Хъдълстон, с златна значка на БОКБелчо Горанов - генерален секретар на БОК, лектор на националната олимпийска академия – за принос в дейността на Олимпийската академия и разпространяване на олимпийските ценности с Приз „Надежда Лекарска” за етика, олимпийско образование и възпитание-------------------------СПОРТНИ ИКАРИЕто за кого даде своите гласове журито на фондация \"Български спорт\" при определяне на носителите на престижните призове в отделните категории „Спортен Икар” за 2017 г.Големият \"Спортен Икар\" за Постижение на годината се присъжда на:- Григор Димитров - победител в турнира на 8-те най-добри на АТП в Лондон, стигнал до номер 3 в световната ранглиста, победител в турнирите в Бризбейн, Синсинати, достигнал полуфиналите на Australian open.Категория \"Млад и талантлив спортист\":- Йоана Илиева (16 г., фехтовка) - носител на Европейската купа на сабя за кадети, сребърен медал от Европейско първенство за кадети в Пловдив.За \"Шампионско дълголетие\":- Станимир Беломъжев (ски ориентиране) - световен шампион за мъже на средна дистанция, бронзов медал от Европейско първенство, две победи в Световната купа за 2017 година.За \"Отбор на годината\":- Национален отбор по волейбол за жени до 23 години с треньор Тони Зетова - бронзов медал от Световното първенство в Словения.Категория \"Феърплей\":- Мартин Живков (лека атлетика, Академик София) - дарил бронзовия си медал на 400 метра от републиканското първенство за юноши младша възраст на своя съперник Любослав Еленков, декласиран за влизане в чужд коридор. Според Живков, Еленков е бил по-добрият атлет не само на това състезание, но и през годината и в знак на признание и уважение след награждаването му връчва своя медал.Специални награди на УС на фондация \"Български спорт\":- Радослав Янков (сноуборд), Борис Йотов (гребане), Лиляна Георгиева (лека атлетика), Александра Начева (лека атлетика), Мария Йовкова (тенис на маса), Мирослава Минчева (спортна стрелба).", "date": "2017.12.19", "title": "БОК връчи своите награди заедно с годишните спортни Икари за 2017 година"}
{"url": "https://offnews.bg/obshtestvo/ekran-za-predsedatelstvoto-zakri-stenopis-v-ndk-671490.html", "text": "Моля всичките си приятели да ми помогнат да поправим веднага това въпиющо безобразие! Не знам да има друг стенопис в НДК, на който по време на българското председателство на ЕС да е монтиран екран! Фреското на баща ми, Йоан Левиев, е истински шедьовър, изпълнен в традициите на най-добрите български и световни майстори. Това алармира във Facebook дългогодишната журналистка от БНТ Йоана Левиева-Сойър.\"Видях снимката току-що тук във фейсбук и имах чувството, че се задушавам! Този екран трябва да бъде свален веднага, а ако има увреждане по произведението, да бъде поправено!\" - призова тя.Днес ръководството на НДК излезе с позиция по казуса:След ремонта на НДК всички над 80 произведения на изкуството, разположени в залите и фоайетата на НДК, са частично реставрирани.Министерство на културата и управленският екип на НДК \"твърдо вярват, че произведенията на изкуството превръщат двореца в уникален културно – конгресен център в Европа и държат произведенията на изкуството в НДК да бъдат показани по време на Българското председателство на Съвета на ЕС в пълния им блясък.\"От пресцентъра на НДК допълват, че председателят на борда на директорите Борислав Велков е провел разговор с дъщерята на художника Йоан Левиев – Йоана Левиева-Сойър. Велков е уверил журналистката, че \"екипът на НДК полага всички усилия да съхрани изкуството в НДК.\"БСП: Това е скандална безотговорност към културното наследство\"Няма по-голям срам от това да не цениш собственото си културно наследство\", заяви общинският съветник от групата на \"БСП Лява България\" в СОС Николай Николов. Николов попита за случая Лиляна Павлова, която презентира предстоящото българско европредседателство по време на семинара на СОС в Правец на тема \"Проект за бюджет на Столична община за 2018 година\".Исках да разбера дали министърът по европейското председателство знае за поставения екран върху фреското на Йоан Левиев в НДК? С кмета Йорданка Фандъкова ни обясняваха колко е важно опазването на културното наследство на фона на екрана, който внезапно се появи върху един от шедьоврите в НДК. Скандално безотговорно отношение, коментира Николай Николов.Лиляна Павлова се зарече да не се повтаря това безумие по време на европредседателството. Надявам се да спази обещанието, за да не станем за посмешище в Европа, каза още общинският съветник от \"БСП Лява България\".", "date": "2017.12.19", "title": "Екран за Председателството закри стенопис в НДК"}
{"url": "https://offnews.bg/sviat/nikoj-niama-da-kazva-na-sasht-kade-da-e-posolstvoto-ni-rechta-na-nik-671468.html", "text": "Никой няма да казва на САЩ къде да е посолството ни! Обвиненията, че рушим мира в Близкия изток са обида, която може да струва скъпо на палестинците и която няма да бъде забравена. Тя показва, че ООН повече вреди, отколкото помага на близкоизточния мирен процес.Това заяви посланикът на САЩ в ООН Ники Хейли в речта си пред Съвета за сигурност вчера, когато за пръв път от години Щатите наложиха вето върху проекторезолюция на Съвета за сигурност. Тя е против признаването на Йерусалим за столица на Израел и бе предложена от Египет. Останалите 14 страни членки подкрепиха проекта, в който не се споменават САЩ, нито президентът Тръмп, който обяви, че Йерусалим е изконната столица на Израел и че мести американското посолство от Анкара там. Въпреки това проекторезолюцията изразява \"дълбоко съжаление от решенията напоследък, засягащи статута на Йерусалим\".Ето как Хейли отхвърли проекта и заяви позицията на САЩ по въпроса:", "date": "2017.12.19", "title": "Никой няма да казва на САЩ къде да е посолството ни! (Речта на Ники Хейли за Йерусалим пред Съвета за сигурност)"}
{"url": "https://offnews.bg/temida/tcatcarov-majkata-na-ubitoto-v-momchilgrad-dete-e-zadarzhana-no-ne-z-671499.html", "text": "Извършено е задушаване, което не е душене, а е чрез притискане, и едва след това може да се говори за омотаване на главата му с тиксо или скоч.Това коментира пред журналисти в Кърджали главният прокурор Сотир Цацаров. По думите му смъртта на детето е настъпила в сутрешните часове на деня.Работи се с трима лекари, които двама са от Пловдив, и лекар от Кърджали. Съдебно-техническа експертиза пътува за София, ще бъде извършена до 48 часа. В момента се извършва допълнителен оглед, след него ще се извърши следствен експеримент с участието на майката. Целта е да разкрием убиеца в съкратен срок. Работим със сравнително стеснен кръг от заподозрени. На майката не е повдигнато обвинение за убийство. Няма други задържани освен майката, каза Цацаров.По думите му все още няма обвинен за убийството на Дамла. По думите му \"кръгът се свива всеки момент“.Майката на Дамла - 40-годишната Садет Муса, е задържана за 72 часа с прокурорско разпореждане по обвинение за оставено без надзор малолетно дете.Изключена е версията за психопат.", "date": "2017.12.19", "title": "Цацаров: Майката на убитото в Момчилград дете е задържана, но не за убийството"}
{"url": "https://offnews.bg/obshtestvo/i-leonardo-di-kaprio-se-vkliuchi-v-bitkata-za-pirin-671479.html", "text": "След като холивудският  за съдбата на природен парк \"Пирин\", от казуса се заинтересува и Леонардо ди Каприо чрез своята фондация.В Туитър организацията на актьора DiCaprio Foundation сподели кампанията на WWF за Пирин, която има за цел да алармира премиера Борисов за опасностите от разширяването на ски зоната в Банско.Текстът на писмото, който се генерира автоматично от системата на сайта WWF, призовава Борисов да вземе мерки, да спаси вековните гори и да опази околната среда.Преди дни писмо до Борисов прати и Джаред Лето. Звездата на филма Suicide Squad и фронтмен на 30 Seconds To Mars е споделил линк в своя Туитър акаунт, в който има близо 5 млн. последователи.\"Присъединиете се към мен и WWF, за да спасим вековните гори на Пирин от разширяването на ски зоната. Споделете и разпространете\", е написал Лето в социалната мрежа.Неговото послание е харесано от над 2,5 хил. потребители и споделено над хиляда пъти.", "date": "2017.12.19", "title": "И Леонардо ди Каприо се включи в битката за Пирин"}
{"url": "https://offnews.bg/sviat/trima-sa-zaginalite-pri-zhestokata-vlakova-katastrofa-vav-vashington-671457.html", "text": "Американските власти потвърдиха за трима загинали при дерайлирането на пътническия влак в щата Вашингтон, предадоха агенциите. Ранените са над 100, посочва Асошиейтед прес.Властите съобщиха също, че влакът се е движил със скорост 129 км/ч около 0,5 км, преди да навлезе в завой с много по-ниска разрешена скорост.Според изнесените данни точно преди надлеза над междущатската магистрала, където е станала катастрофата и където се влиза в завой, максимално разрешената скорост за пътнически влакове пада от 127 км/ч на 48 км/ч.Скоростта от 129 км/ч точно преди дерайлирането е засечена от уебсайт, използващ данни от приложение на компанията \"Амтрак\" за проследяване на нейните влакове.Засега не е ясно обаче с каква скорост се е движила композицията в мига, в който е дерайлирала.Шефът на компанията \"Амтрак\" Ричард Андерсън призна пред Си Ен Ен, че системата \"Позитив трейн контрол\" (Positive Train Control), позволяваща да бъде спрян напълно даден влак, в случай че е достигнал опасно висока скорост, не е била активирана по време на пътуването на катастрофиралата композиция, предаде ТАСС.Той препрати към Националния съвет на САЩ за транспортна безопасност въпросите за скоростта, с която се е движил влакът. По-рано говорителка на този орган заяви, че е рано да се говори за превишена скорост като причина за произшествието.", "date": "2017.12.19", "title": "Трима са загиналите при жестоката влакова катастрофа във Вашингтон"}
{"url": "https://offnews.bg/politika/glavniat-pregovariasht-za-brexit-na-vizita-u-nas-671461.html", "text": "Темата за Brexit отново излиза на дневен ред у нас. Министър-председателят Бойко Борисов ще се срещне с главния преговарящ за излизането на Великобритания от ЕС - Мишел Барние, който пристига на работно посещение у нас.Преди дни премиерът се видя на четири очи с британския си колега Тереза Мей и изрази надежда Обединеното кралство да остане стратегически партньор на Съюза по ключови въпроси като сигурността и борбата с тероризма.Работното посещение Барние у нас включва и срещи с министрите от кабинета.", "date": "2017.12.19", "title": "Главният преговарящ за Brexit на визита  у нас"}
{"url": "https://offnews.bg/kultura/video-balgarsko-voenno-chudo-dobrichkata-epopeia-671460.html", "text": "Седмият епизод от документалната поредица на „Българско военно чудо“ пресъздава битката за град Добрич от 1916 година, славно запомнена в българската история като „Добричката епопея“. Късометражният филм изобразява епичните сражения между България и Румъния за освобождаването на Добрич по време на Първата световна война. В онзи момент завземането на Южната част на златна Добруджа от румънците е изострило гнева и жаждата за отмъщения на българския народ. Войната между двете страни става факт на 1 септември 1916 година.Частите на варненския укрепен пункт, начело с генерал Тодор Кантарджиев, се насочват към Добрич, а в пъти по-многобройната румънска армия опразва града в уплах. След 3 годишно очакване и зверства от страна на румънците, на 4 септември 8-ми Приморски полк влиза в столицата на златна Добруджа и българските войници са посрещнати като освободители от хиляди граждани. Пристига още военна подкрепа, а в отговор Букурещ иска руска военна помощ. И я получава.На 5 септември за пръв път българите се сблъскват на бойното поле с руснаци, които досега са приемли като освободители. Въпреки численото превъзходство на румънци, руснаци и сърби, Българската армия разгромява врага с пълна сила. „Разпалените офицери и войници бяха готови да се бият даже с ангелски легиони, дошли да нагазят отечествени предели“, заявява генерал Стефан Тошев. Ден по-късно, на 6 септември, започва поредната вражеска атака срещу левия български фланг и варненци... Развръзката на храбрата битка за спасението на златна Добруджа и Добрич, запечатана в българската история като „Добричката епопея“, проследете във видеото.", "date": "2017.12.19", "title": "Видео: Българско военно чудо - Добричката епопея"}
{"url": "https://offnews.bg/112/namushkaha-mazh-v-liulin-7-671466.html", "text": "Мъж е с опасност за живота, след като е бил нападнат и намушкан с нож пред жилищен блок в столичния квартал \"Люлин\" 7, съобщава БНР.Инцидентът е станал през нощта. На мястото са били изпратени екипи на полицията и линейка. Пострадалият е откаран в болница \"Пирогов\" в тежко състояние.Причините за нападението се изясняват. Полицията разследва инцидента.", "date": "2017.12.19", "title": "Намушкаха мъж в Люлин 7"}
{"url": "https://offnews.bg/obshtestvo/podupraviteliat-na-nzok-triabva-da-se-kazhat-imenata-na-horata-koito-671464.html", "text": "Подуправителят на НЗОК д-р Димитър Петров обясни в интервю за БНР защо се разделя с поста си.Вчера стана ясно, че той си тръгва от ведомството.\"Проф. д-р Камен Плочев (директорът на НЗОК - б.р.) заяви, че не може да работи с мен и понеже имах една контузия и като се върнах след болничните бях посрещнат с четири варианта за предложения за освобождаване. Три срещу обезпечение и един по чл. 328, т.е. като ръководен кадър. Държа да кажа, че този член не може да се ползва от НЗОК. Той касае търговски дружества. Констатирах, че и аз не мога да работя с него по простата причина, че проф. Плочев не познава нито системата, нито терминологията. След три месеца и половина не виждам да е напреднал в това отношение\", казва д-р Петров.Бившият вече подуправител добавя, че действията на настоящия директор на Касата изглеждат хаотични:\"Той през цялото време изпълнява някакви външни нареждания, най-вече от предишния екип на министерството. Доколкото виждам, основното нещо, с което се занимаваше, беше тръгнал да мести Касата в Центъра по хигиена. Виждам някакъвнарастващ хаос в Касата. Тази администрация трябва да има ясна цел. Там трябва да работят хора на високо ниво в здравното осигуряване.\"Димитър Петров посочи, че си тръгва от поста въпреки добре свършена работа, например по отношение договорените отстъпки за лекарства. \"Бяха заложени 98 млн. лв. отстъпки. Следствие на допълнителни преговори, които водихме с фирмите, увеличихме тази сума и в момента Касата ще събере между 160-170 млн. отстъпка.\"По думите на д-р Димитър Петров очакваният контрол на изразходването на средствата на Касата няма да се осъществи. \"Контрол се прави на ключови места в една система, а не в цялата. Многократно сезирахме министерството, много отнационалните консултанти – някои от тях не си изпълняват задълженията да предложат адекватни фармакотерапевтични ръководства. След като нищо не се направи, се тръгна, като единствена спасителна мярка, мораториум върху новите молекули. (...) Трябва ясно да се кажат имената на хората, които направиха това нещо и които подведоха и парламента, и правителството и го поставиха на пачи яйца. Идеята за мораториума дойде от шефката на Лекарствена дирекция Галя Кондева и Жени Начева, която по това време беше съветник на Кирил Ананиев като председател на Надзорниясъвет, както и проф. Плочев\", каза още д-р Петров.От пресцентъра на НЗОК засега не коментират оставката. Вчера обявиха само, че тя е по решение на самия Димитър Петров.", "date": "2017.12.19", "title": "Подуправителят на НЗОК: Трябва да се кажат имената на хората, които поставиха властта на пачи яйца с мораториума"}
{"url": "https://offnews.bg/medii/65-zhurnalisti-sa-ubiti-prez-2017-671459.html", "text": "Общо 65 журналисти са били убити на планетата през 2017 г. - 50 професионалисти, 7 \"граждански журналисти\" (блогъри) и 8 души, \"сътрудничещи на медиите\", показват статистиката на \"Репортери без граници\", предаде БТА.Отиващата си година е с най-малко смъртни случаи сред професионалните журналисти от 14 години, отбелязва базираната в Париж неправителствена организация. Това се дължи отчасти на по-добрата защита, осигурявана на репортерите, но и на факта, че опасните страни \"се опразват от журналисти\" - така стоят нещата например в Сирия, Ирак, Йемен и Либия.От 65-имата убити през годината журналисти 39 са били ликвидирани умишлено, а 26 са загинали при изпълнение на служебните си задължения.Също като миналата година Сирия остава най-смъртоносната за репортери страна с 12 убити журналисти. Следват Мексико с 11 жертви, Афганистан с 9, Ирак с 8 и Филипините с четирима.Въоръжените конфликти излагат на опасност живота на журналистите, които ги отразяват, а в държави като Мексико \"картели и местни политици управляват с терор\" и така принуждават репортери \"да напускат страната си или професията\".\"Сред невоюващите страни Мексико е най-опасната в света за репортери\", констатира \"Репортери без граници\". В страната на наркокартелите системно заплашват и дори убиват журналистите, пишещи за корупцията в политическата класа или за организираната престъпност.Такъв бе например случаят с Хавиер Валдес Карденас - авторитетен 50-годишен журналист, сътрудничел на Франс прес и местни медии - убит хладнокръвно на 15 май, припомня Франс прес.", "date": "2017.12.19", "title": "65 журналисти са убити през 2017"}
{"url": "https://offnews.bg/obshtestvo/siniata-i-zelenata-zona-v-sofia-bezplatni-po-praznitcite-671502.html", "text": "В почивните дни около Коледа и Нова година зоните за платено паркиране в столицата няма да работят и паркирането ще е безплатно, съобщи Центърът за градска мобилност.Няма да се дължи такса за синя и зелена зона на 23, 25, 26, 27 и 30 декември, както и на 1 януари 2018 г.Същото важи и за 24 и 31 декември, които са неделни дни и тогава зоните не работят.", "date": "2017.12.19", "title": "Синята и зелената зона в София безплатни по празниците"}
{"url": "https://offnews.bg/sviat/likvidiraha-brata-na-edna-ot-teroristkite-vzrivili-metroto-v-moskva-p-671463.html", "text": "При антитерористична операция в руската република Дагестан тази нощ е ликвидиран Иляс Шарипов, брат на терористката Мариам Шарипова - една от двете жени камикадзе, извършили самоубийствени атентати в московското метро през 2010 г., съобщи БТА.Снощи бойци от дагестанските правоохранителни органи блокираха недалеч от село Игали двама бандити, които отказаха да сложат оръжие и да се предадат. Вместо това откриха огън с автоматични оръжия, след което бяха ликвидирани, казва пред ТАСС източник от силите на реда.По данни на Националния антитерористичен комитет Шарипов - главатар на банда, обявен за федерално издирване - е бил замесен в атентат в дагестанската столица Махачкала през 2013 г., при който са загинали две деца, също и в други престъпления, свързани с тероризъм, както и в рекет на предприемачи.При атентатите в московското метро на 29 март 2010 г. загинаха 39 души, а 128 бяха ранени. Материалните щети достигнаха 15 милиона рубли.", "date": "2017.12.19", "title": "Ликвидираха брата на една от терористките, взривили метрото в Москва през 2010"}
{"url": "https://offnews.bg/koloezdene/iskat-vremenno-otstraniavane-na-frum-ot-koloezdeneto-671472.html", "text": "Организация на колоездачни отбори от Световния тур поиска временното отстраняване на британската звезда Крис Фрум от спорта, докато трае разследването срещу него.Асът на Sky беше заловен с повишено съдържание на веществото салбутамол по време на последното издание на Обиколката на Испания.По принцип препаратът не е в забранения списък, но има определено ниво, което Фрум е привишил два пъти. Той обясни случилото се с изостряне на астмата, от която страда.Според Движението за честно колоездене, в което членуват седем от 18-те отбора в Тура, е редно Фрум да бъде отстранен докато има процедура срещу него. Отборът на Sky не членува в Движението и искането има пожелателен характер.", "date": "2017.12.19", "title": "Искат временно отстраняване на Фрум от колоезденето"}
{"url": "https://offnews.bg/leka-atletika/razsledvat-dzhastin-gatlin-za-kontrabanda-na-doping-671467.html", "text": "Сериозно наказание грози американският спринтьор и бивш световен рекордьор на 100 метра Джъстин Гатлин, след като от ИААФ започнаха разследване срещу него за контрабанда на допинг.Той дори може да бъде отстранен завинаги от атлетиката, тъй като това няма да бъде първото му нарушение. През 2001 и 2006 година Гатлин беше вече наказван, като при второто му нарушение той отнесе дисквалификация за четири години, след като даде положителна допинг проба.Американецът е станал жертва на журналистическо разследване. Той е бил посетен в тренировъчния си лагер от мними продуценти, които са помолили за помощ при намирането на препарати за повишаване на издръжливостта на актьорите.Членове на отбора на Гатлин са обещали да им помогнат с доставката на контрабандни препарати под фалшиво название, пише \"The Telegraph\".Журналистите са записали разговори с треньора на Гатлин Денис Мичъл и неговия агент Робърт Вагнер. Те са признали, че допингът широко се прилага в леката атлетикаи има много начини за заобикаляне на антидопинговите правила.Треньорът дори е признал, че самият Гатлин продължава да взима забранени вещества. След публикацията атлетът обяви, че е невинен и прекрати работа с треньора.", "date": "2017.12.19", "title": "Разследват Джъстин Гатлин за контрабанда на допинг"}
{"url": "https://offnews.bg/zvezdi/printc-hari-interviuira-barak-obama-video-671476.html", "text": "След обявяването на  му с американската актриса , принц Хари показа, че връзките му с Америка тепърва ще се разширяват. Кралската особа интервюира президента Барак Обама, става ясно от 48-секунден промоционален клип на интервюто, който бе пуснат в официалния профил на двореца Кенсингтън в Twitter. Записът ще бъде излъчен по BBC Radio 4 в предаването Today.„Трябва ли да говоря по-бързо? Говоря много бавно. Трябва ли да говоря с британски акцент?“, пита бившият президент.„Ако започнете да използвате дълги паузи между отговорите си, ще го докарат изражението\", отвърна принц Хари.След като Обама попита принца какво е изражението, Хари го погледна навъсено, изпод вежди.„О, добре. Не искам да видя това лице\", отговори Обама.Интервюто е записано по време на Games Invictus в Торонто през септември и ще се излъчи на 27 декември.Въпреки че съдържанието на публикуваното видео е забавно и духовито, от двореца Кенсингтън обявиха, че интервюто се фокусира върху общия интерес на Барак Обама и принц Хари към изграждането на подпомагащи платформи за следващото поколение млади лидери.Бившият президент и неговата съпруга Мишел стартираха Фондация „Обама“, която е създадена да подпомага различните общности и да подобри лидерството по целия свят.", "date": "2017.12.19", "title": "Принц Хари интервюира Барак Обама (видео)"}
{"url": "https://offnews.bg/obshtestvo/darzhavata-dobavi-15-mln-kam-biudzheta-na-ban-s-23-mln-pod-poiskano-671477.html", "text": "Държавата добавя 15 милиона лева към бюджета на Българската академия на науките за 2018 година. Това обяви министърът на образованието и науката Красимир Вълчев в Министерския съвет, след като проведе там среща с ръководството на Академията и премиера Бойко Борисов.Сумата е с 23 млн. по-малко от ултимативно поисканата от БАН.Обещанието от министъра бе направено днес, след като БАН заплашиха с ефективни протестни действия, включително по време на българското председателство на Съвета на ЕС, заради недостойното, по думите им, заплащане. В навечерието на празниците от фасадата на централното им управление, на метри от Народното събрание, бяха спуснати черни знамена като \"символ на загиването на най-голямата и най-ефективната научна организация в страната\".На 11 декември Общото събрание на БАН публикува и обръщение, в което се казва, че учените от БАН \"за пореден път сме унизени от приетата от Народното събрание бюджетна субсидия\" и се заявява началото на протест под надслов \"Повече няма да търпим\".В текста се посочва също, че бюджетната политика към БАН през последното десетилетие е \"война срещу интелекта\".Те илюстрираха с примери твърденията си: средната заплата в България за бюджет 2018 г. ще е 1080 лева, в София - 1420 лева, а в БАН - 755 лева. Стипендията на докторант е 450 лева, а минималната заплата - 460 лева, допълниха от Академията.От БАН формулираха целите на протеста по следния начин:\"Запазване на изследователския капацитет на Българската академия на науките чрез получаване на целево финансиране за нормализиране на основните заплати на учените, специалистите и научнопомощния персонал спрямо равнищата, приети в други направления в системата на Министерство на образованието и науката за 2018 г. Това налага целево допълване на бюджетната субсидия на Българската академия на науките с 38 млн. лв.\"Тази сума би позволила средна основна заплата за професор в размер на 1250 лева, на доцент - 1050 лв., на главен асистент - 850 лв., на асистенти и специалисти с висше образование - 750 лв., на научнопомощен персонал със средно и полувисше образование - 650 лв.От Академията поискаха още увеличение на докторантските стипендии до размера на една и половина минимална заплата към 1 януари 2018 г. - 765 лв., както и целево поощрително финансиране според резултатите от научноизследователската дейност на научните организации в съответствие с проведеното оценяване от МОН през 2017 г.", "date": "2017.12.19", "title": "Държавата добави 15 млн. към бюджета на БАН, с 23 млн. под поисканото"}
{"url": "https://offnews.bg/futbol/tcska-sreshtu-levski-na-polufinal-za-kupata-671474.html", "text": "ЦСКА и Левски ще се сблъскат в полуфинал за Купата на България, определи тегленият днес жребий. Двубоите ще се изиграят на националния стадион \"Васил Левски\", а символичен домакин на първия мач ще бъдат \"червените\".Другият полуфинален сблъсък е между носителия на трофея Ботев Пловдив и Славия. Жребият беше пълен, а крайните победители ще бъдат излъчени в два мача. Първите двубои ще се изиграят на 13/14 март, а реваншите са на 10/11 април 2018 г.Финалът на турнира е на 9 май на националния стадион.Най-лесно четвъртфиналите преодоляха \"канарчетата\". Отборът на Николай Киров разгроми втородивизионния Литекс с 5:0. Левски също нямаше особени проблеми и елиминира Дунав (Русе) с 2:0.Славия се наложи с 3:1 над Етър във Велико Търново, а в голямото дерби ЦСКА изхвърли от турнира миналогодишния финалист Лудогорец след победа с 2:1 след продължения на \"Българска армия\".", "date": "2017.12.19", "title": "ЦСКА срещу Левски на полуфинал за Купата"}
{"url": "https://offnews.bg/obshtestvo/momcheto-ne-si-otiva-filip-trifonov-stava-pocheten-grazhdanin-na-sof-671473.html", "text": "Актьорът Филип Трифонов става „Почетен гражданин на София“ в четвъртък. На последното си заседание за тази година Столичният общински съвет ще гласува предложението на кмета Йорданка Фандъкова, шефа на СОС Елен Герджиков и председателя на комисията по култура Малина Едрева. Най-известната роля на Филип Трифонов си остава Ран от \"Момчето си отива\", в който си партнира с легендата Невена Коканова. Актьорът навърши 70 години - роден е на 4 май 1947 г. Той учи актьорско майсторство във ВИТИЗ в класа на Апостол Карамитев.Участва в български кино класики като „Преброяване на дивите зайци”, „Оркестър без име”, „Адио, Рио”, „Лавина”, „Иван и Александра”. Автор е на пиесите „Западна Германия – отечество мое” и „Тя”, поставя началото на жанра „stand-up comedy” у нас.  ", "date": "2017.12.19", "title": "Момчето не си отива - Филип Трифонов става почетен гражданин на София"}
{"url": "https://offnews.bg/112/voenen-uchastval-v-grupa-targuvala-s-alkohol-tiutiun-narkotitci-i-o-671471.html", "text": "При съвместна операция на Военно – окръжна прокуратура – София, ГДБОП и Военна полиция, която е проведена едновременно в различни населени места в областите Пловдив, София, Кюстендил и Благоевград, са задържани ръководителят и всички участници в организирана престъпна група, създадена с користна цел и занимаваща се с търговия и държане на акцизни стоки без бандерол, когато такъв се изисква по закон.Сред задържаните при операцията, която е проведена на 13 и 14 декември, е имало и един военнослужещ, което наложило включването и на военни прокурори и военна полиция. Военни прокурори и следователи, военни разследващи полицаи, агенти на ГДБОП и служители на митниците са претърсвали часове наред апартаменти, складове, канцеларии, избени помещения, къщи, вили, дворни места и автомобили, ползвани от групата за престъпната им дейност, продължила от месец април 2016 г. до задържането на групата.В резултат на съвместната операция бяха намерени и иззети около 3 тона спирт и алкохолни напитки без бандерол, 10 000 къса цигари /50 стека/ с чужди бандероли, над 20 килограма нарязан тютюн, вещество отговарящо на полевия тест на наркотик, оръжие и документи, които групата е водила по време на незаконната си търговия. По предварителни изчисления, дължимия за иззетите стоки акциз възлиза на над 45 000 лева.По искане на прокурора, вчера, Софийския военен съд постанови най- тежката мярка за неотклонение – „Задържане под стража“ на ръководителя и трима от участниците. На четвъртия участник военния съд определи марка за неотклонение парична гаранция в размер на 3 000 лева. Разследването продължава.", "date": "2017.12.19", "title": "Военен участвал в група, търгувала с алкохол, тютюн, наркотици и оръжие"}
{"url": "https://offnews.bg/obshtestvo/vremeto-dnes-chaka-ni-obilen-sniag-671451.html", "text": "Днес валежите ще се активизират и усилят, главно в южната половина от страната. Ще бъде предимно облачно. На много места ще вали сняг, само в крайните югоизточни райони – валежа ще е от дъжд, но по-късно и там ще премине в сняг. Ще се образува снежна покривка, по-значителна в планинските райони.Още преди обяд в югозападните райони валежите ще спират и облачността ще се разкъса. Ще духа слаб до умерен вятърот север-северозапад и с него ще продължи да прониква студен въздух. Максималните температури ще бъдатмежду минус 1° и 4°.Това е прогнозата за времето на Националния институт по метеорология и хидрология (НИМХ) при Българската академия на науките (БАН).По Черноморието ще бъде облачно с валежи от сняг. Дъжд ще вали по Южното Черноморие, но по-късно и там ще премине в сняг. Ще духа до умерен вятър от север-северозапад. Максимални температури на въздуха: 3-5°. Температурата на морската вода е 11°. Вълнението на морето ще бъде 2-3 бала.В планините ще бъде облачно с валежи от сняг, по-значителни в Рило-Родопската област и в Предблакана.Снежната покривка ще продължи да се увеличава. Ще духа слаб до умерен вятър от север-северозапад. Максимална температура на височина 1200 метра около минус 5°, на 2000 метра – около минус 10°.", "date": "2017.12.19", "title": "Времето днес: Чака ни обилен сняг"}
{"url": "https://offnews.bg/sviat/sasht-obvini-severna-koreia-za-virusa-wannacry-671452.html", "text": "Северна Корея е \"пряко отговорна\" за кибератаката с така наречения вирус WannaCry , засегнала болници, банки и компании по целия свят. Това заяви високопоставен представител на Белия дом, цитиран от Ройтерс.\"Атаката беше масирана и струваше милиарди, а Северна Корея е пряко отговорна\", написа в авторски материал във вестник \"Уолстрийт джърнъл\" Том Босърт, съветникът в Белия дом по въпросите на вътрешната сигурност.Босърт посочва още, че ще бъде потърсена отговорност на всеки, който е навредил на САЩ. Той обаче не спомена конкретни действия, които Вашингтон би могло да предприеме срещу Пхенян, заявявайки единствено, че американската страна ще продължи да следва \"стратегията на оказване на максимален натиск\".Босърт посочва, че заключението на американското правителство за отговорността за кибератаката с WannaCry се опира на доказателства и е потвърдено от други правителства и частни компании, вкючително Обединеното кралство и \"Майкрософт\", предаде Асошиейтед прес.", "date": "2017.12.19", "title": "САЩ обвини Северна Корея за вируса WannaCry"}
{"url": "https://offnews.bg/politika/chaka-se-nov-rezonans-na-dogan-ot-saraite-v-boiana-671469.html", "text": "Ново знаково слово на почетния председател на ДПС Ахмед Доган се очаква в т. нар. Боянски сараи в четвъртък. Тогава Сокола щял да събере елита на ДПС на вечеря за предстоящите коледни и новогодишни празници, съобщава 24rodopi.com, позовавайки се на свои източници от движението.Преди две години именно на същата сбирка в Сараите бе разжалван тогавашният председател на ДПС Лютви Местан, който веднага след това тръгна да търси убежище в посолството на Анкара в София.Впоследствие Местан стартира не твърде успешния си политически проект ДОСТ, който въпреки щедрото финансиране и организираното гласуване в Турция, не успя да прескочи 4-процентната бариера за влизане в парламента на последните избори.Според 24rodopi.com Доган ще говори по две теми  - изхвърлянето на националистическите формации от управлението на страната и стоплянето на отношенията между ДПС и управляващата в Турция партия на президента Реджеп Ердоган.Твърди се също и че на част от активистите на ДОСТ ще бъде разрешено да се покаят и да се върнат в ДПС, а други ще слязат от политическата сцена. За рестарт и затопляне на отношенията между ДПС и управляващата в Анкара Партия на справедливостта и развитието се заговори след посещенията на депутата от Меджлиса и председател на парламентарната Група за приятелство „Турция-България“ Азиз Бабушчу в централата на движението. Там пратеникът на Ердоган се срещна с лидера на ДПС Мустафа Карадайъ.От ДПС заявиха неофициално от OFFNews, че коледен купон при почетния председател Ахмед Доган ще има, както всяка година, но никакви извънредни послания от Сокола не се очакват. ", "date": "2017.12.19", "title": "Чака се нов резонанс на Доган от Сараите в Бояна"}
{"url": "https://offnews.bg/obshtestvo/6-stolichni-kvartala-izlizat-na-protest-sreshtu-mrasnia-vazduh-671453.html", "text": "Жители от шест столични квартала днес ще излязат на протест срещу мръсния въздух в София.Недоволни от мерките на Столична община, жителите на Младост, Дружба, Красна Поляна, Западен парк, Овча Купел и Оборище ще протестират от 19 часа днес.Протестите ще бъдат на следните места:Младост – в парка, пред сградата на районната администрация „Младост\";\"Дружба\" - до хипермаркет \"Кауфланд\";Красна поляна – Мушанов и Добротич;Западен парк – Стамболийски и Вардар;Овча купел – Линкълн и Монтевидео;Оборище - бул. \"Янко Сакъзов\", срещу бившото кино \"Левски\".Нивата на фини прахови частици подминават с хиляди единици нормите. При норма 50 единици, стойностите на замърсяване на въздуха, стигат над 400-500, до 1200 и даже 1600, пишат организаторите на протеста.\"Искаме нормални условия за живот и работа. Писна ни от погазването на нашите човешки права и затова ставаме поредния квартал, който излиза на протест с искане за чист въздух\", заяви д-р Николай Георгиев от \"Обществения съвет на Дружба 2\". ", "date": "2017.12.19", "title": "6 столични квартала излизат на протест срещу мръсния въздух"}
{"url": "https://offnews.bg/ikonomika/shefat-na-konpi-bojko-borisov-ne-mi-vliae-samo-mi-razpisva-otpuskite-671458.html", "text": "„Каолин“ е придобит почти без пари, а в хода на проверяваните 10 години установихме, че са спестявани данъци и концесионни такси. Върху Комисията не е имало натиск да извърши проверка на Иво Прокопиев. Това каза пред бТВ председателят на Комисията за отнемане на незаконно придобито имущество (КОНПИ) Пламен Георгиев.Георгиев уточни, че „абсолютно невярно се твърди, че Комисията налага запори, налага ги съдът“.За коментарите, че КОНПИ прави прецедент и се връща над 17 години назад, за да разглежда сделката с приватизацията на „Каолин“, той каза:Проверката се прави, ако има продажба и приходи в проверявания период. Ако г-н Прокопиев нямаше приходи, не беше продал нищо, нямаше да разследваме нищо, обясни Георгиев.На въпрос: „Казвате ли, че Иво Прокопиев е откраднал „Каолин“?“ той отговори:По думите му твърденията, че КОНПИ застава над съда, който вече се е произнесъл по сделката, са поредната лъжа.За обвинението на Прокопиев, че Георгиев изпълнява поръчка на Бойко Борисов, който му е работодател, гостът коментира:Той добави, че за последно се е чул с премиера вероятно миналата година. Не е говорил с него за проверката.Комисията смята минусите и плюсовете. Когато минусите са повече, търсим дали има несъответствие, дали има повече от 150 хил. необясними доходи. Тук са повече от 14 млн., каза Георгиев.Според него обаче „Прокопиев е просто едно проверявано лице сред стотиците други. Ние имаме 450 иска в момента в съда и искът срещу г-н Прокопиев не е най-големият (...) Очевидно защото има медийно влияние или какво, излиза и говори глупости“.", "date": "2017.12.19", "title": "Шефът на КОНПИ: Бойко Борисов не ми влияе, само ми разписва отпуските"}
{"url": "https://offnews.bg/ikonomika/kak-da-spestim-ot-smetkata-za-tok-po-praznitcite-671470.html", "text": "EVN България предлага няколко практични съвета на своите клиенти, които планират по-дълго отсъствие от дома по време на коледните и новогодишни празници и искат да спестят от сметката за ток.Електроснабдителят напомня да изключвате всички електроуреди, които не необходимо да работят във ваше отсъствие. Някои от тях като телевизор, аудио-уредба и монитор трябва да бъдат изключени от щепсела, защото и в режим на stand-by те ще продължат да консумират електроенергия.Преди да напуснете дома си, уверете се, че външни хора нямат достъп до електрически контакти, които са част от ел. инсталацията на вашия имот. Препоръчително е да запишете показанията на електромера си преди да заминете, за да сравнете данните при завръщането си.От EVN България съветват още да използвате рационално електроенергията в дома си. Не покривайте и не преграждайте отоплителните уреди с мебели или тежки завеси, за да не спирате топлината, която отдават в помещението. Избягвайте да изключвате напълно отоплението, защото така стените на жилището изстиват и в последствие уредите консумират повече енергия, за да достигнат отново желаната висока температура.Енергоразпределителното дружеството препоръчва на потребителите да използват енергоспестяващи крушки.", "date": "2017.12.19", "title": "Как да спестим от сметката за ток по празниците"}
{"url": "https://offnews.bg/izvan-terena/ana-kurnikova-rodi-bliznatci-ot-enrike-iglesias-671455.html", "text": "Бившата руска тенисистка Анна Курникова стана майка на близнаци. Красивата рускиня дари с момче и момиче дългогодишния си приятел - попизпълнителя Енрике Иглесиас.Наследниците на звездната двойка са се появили на бял свят в неделя в Маями, а медиите разкриха и техните имена - Николас и Люси. Бременността на Курникова беше пазена в тайна.През последната година тя изобщо не се появяваше на светски събития и много рядко публикуваше свои снимки. Последната й фотография е от петък. На нея рускинята се усмихва от лодка в Маями, пише още Спортал.36-годишната Анна и 42-годишният Енрике са заедно от 16 години. Те започнаха да излизат, след като талантливата тениситка се появи в клипа към песента на Иглесиас “Escape”.Курникова се занимаваше професионално с тенис между 1995 и 2003 година. Рекордното й класиране в световната ранглиста е 8-ото място от ноември 2000 година. Тя спечели общо 16 титли от турнири на WTA, а през 1999 и 2002 година стана шампионка на Australian Open при двойките, заедно с Мартина Хингис.", "date": "2017.12.19", "title": "Ана Курникова роди близнаци от Енрике Иглесиас"}
{"url": "https://offnews.bg/obshtestvo/na-chetiri-mesta-v-sofia-niama-da-imat-voda-671462.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Монтаж на редуктор за налягане на ул. „Братя Бартел“ в жк „Овча купел“ 2 налага спиране на водоподаването от 10:00 до 18:00 ч. на бл. 505, бл. 503, бл. 502, бл. 501. Със слабо налягане на водата ще бъде районът на ул. „Монтевидео“, бул. „Президент Линкълн“, ул. „Кърпикожух“, ул. „Кукуряк“, бул. „Президент Линкълн“, ул. „Кукуряк“, ул. 675, ул. 662, ул. „Монтевидео“.Подмяна на спирателен кран до бл. 110 в жк „Западен парк“ налага спиране на водоподаването от 10:00 до 20:00 ч. на бл. 110, бл. 111, бл. 113, бл. 114.Във връзка с подмяна на сградно водопроводно отклонение на ул. „Обреща“ в кв. „Горубляне“ се налага спиране на водоподаването от 9:00 до 17:00 ч. на ул. „Обреща, по ул. „Самоковско шосе“ от ул. „Обреща“ до бул. „Копенхаген“.Заради подмяна на сградно водопроводно отклонение на ул. „Мургаш“ в с. Яна се налага спиране на водоподаването от 10:00 до 16:30 ч. на ул. „Юрий Гагарин“, ул. „Стефан Стамболов“, ул. „Миньорска“, ул. „Васил Левски“..", "date": "2017.12.19", "title": "На четири места в София няма да имат вода"}
{"url": "https://offnews.bg/sviat/rusia-zalovi-norvezhki-shpionin-671475.html", "text": "Русия задържа норвежки гражданин, заподозрян в шпионаж, предаде Ройтерс, цитирайки РИА Новости. Съд в Москва е издал заповедта за ареста и е предявил на норвежеца обвинение за шпионаж от руския Наказателен кодекс.Името на задържания е Фруде Берг, съобщи ТАСС. Мярката за неотклонение е задържане под стража до 5 февруари 2018 г. Руската Федерална служба за сигурност е заловила норвежеца при спецоперация в момент, когато получавал секретни документи за руския военноморски флот от руския гражданин Алексей Житнюк, който е бил арестуван в края на миналия месец и обвинен в държавна измяна.", "date": "2017.12.19", "title": "Русия залови норвежки шпионин"}
{"url": "https://offnews.bg/obshtestvo/prostrelianiat-sluzhitel-na-nap-ostava-v-kritichno-sastoianie-671456.html", "text": "Продължава разследването на показната стрелба в София, при която тежко беше ранен шеф от Националната агенция по приходите (НАП).Състоянието на 43-годишния Ивайло Стаменов остава критично, а следа от нападателите му все още няма. За живота му се борят лекари във Военномедицинска академия (ВМА).Стаменов е бил нападнат на ул. „Дунав” в джипа му, докато шофира към работното си място.  Неизвестният нападател стреля няколко пъти и изчезва незабелязан от никого.От полицията обявиха, че работят по няколко основни версии – за покушение, свързано с работата на Стаменов или личен мотив.Мъжът не е споделял да е получавал заплахи. От НАП запазиха мълчание.", "date": "2017.12.19", "title": "Простреляният служител на НАП остава в критично състояние"}
{"url": "https://offnews.bg/obshtestvo/kak-sv-ivan-rilski-se-prevarna-v-sveti-dzhon-ot-rila-video-671465.html", "text": "Англичанин на име Рик Стийвс създава поредица от кратки филми, в които разказва за природните и архитектурни забележителности на държавите от Европа. Той публикува тези видеоклипове в  в социалната мрежа Фейсбук и има голям успех и висока гледаемост.На 18 септември Стийв публикува 25-минутен филм за България и нейните забележителности. Водещият разказва за София, Велико Търново и Пловдив, като включва и няколко природни и исторически туристически дестинации. Информацията е предадена изключително добре и е лесна за разбиране и запомняне, а видеото е гледано над 390 000 пъти.В средата на филма Стийв показва Рилския манастир и разказва на зрителя исторически и културни факти за мястото. Англичанинът представя държавата ни по чудесен начин и обяснява, че в манастира има икона на един любимите български светци, а именно: \"Свети Джон от Рила\".Във филма участва и българин - приятел на водещия, който придружава Стийвс на всяко едно място и докато са в манастира, обяснява повече за светеца Иван Рилски, като изговаря името му на български.", "date": "2017.12.19", "title": "Как св. Иван Рилски се превърна в свети Джон от Рила (видео)"}
