{"url": "https://offnews.bg/obshtestvo/zapochnaha-proverki-v-stolichnata-bolnitca-pred-koiato-pochina-mazh-702064.html", "text": "Четири проверки започнаха в Пета МБАЛ в София, след като мъж почина пред болницата, минути след като беше изписан, съобщи Нова телевизия. Близки на починали 71-годишен мъж твърдят, че никой от лечебното заведение не му се е притекъл на помощ. Мъжът е колабирал малко след излизането от болницата. Близките му разказаха, че са потърсили помощ, но никой не се е отзовал.Те се обадили и на тел. 112. Линейката пристигнала след половин час, когато мъжът вече е починал.В болницата започнаха проверки от здравното министерство, Столична община и Регионалната здравна инспекция. Паралелно с това тече и вътрешна проверка, назначена от директора Борил Петров. От лечебното заведение отказват коментар по случая с коментар с мотива, че чакат приключване на одита и изясняване на случая.", "date": "2019.04.25", "title": "Започнаха проверки в столичната болница, пред която почина мъж"}
{"url": "https://offnews.bg/zvezdi/rami-malek-shte-e-zlodeiat-v-novia-film-za-dzhejms-bond-702045.html", "text": "Носителят на \"Оскар\" Рами Малек ще играе злодея в 25-ия филм за Джеймс Бонд. Малек спечели наградата на Американската филмова академия за най-добър актьор през февруари за ролята си на Фреди Меркюри в \"Бохемската рапсодия\".Това ще бъде петото и последно превъплъщение на Даниел Крейг като Агент 007. Актьорът изигра ролята на Бонд в \"Казино Роял\", \"Спектър на утехата\", \"007 Кординати: Скайфол\" и \"Спектър\".Относно сюжета продуцентът Барбара Броколи сподели: \"Бонд не е на работа в началото на филма. Той всъщност се забавлява на Ямайка и ще започне своето пътуване от тук. За него сме построили необикновена къща ... и за съжаление, още нямаме заглавие.\"За първи път американец ще режисира филм за Джеймс Бонд и това е Кари Джоджи Фукунага. Очаква се филмът да излезе следващия април.", "date": "2019.04.25", "title": "Рами Малек ще е злодеят в новия филм за Джеймс Бонд"}
{"url": "https://offnews.bg/temida/prokuraturata-povdigna-obvinenie-na-aleksandar-manolev-nalozhi-mu-100-702050.html", "text": "Бившият зам.-министър на икономиката Александър Манолев беше обвинен за престъпление, засягащо финансовите интереси на Европейския съюз, съобщиха от прокуратурата. Заедно с Манолев е обвинена и Ана Димитрова, собственик на ЕТ \"Агротрейд - Ана Димитрова\".Двамата са обвинени като съучастници - Манолев като подбудител и помагач, а Димитрова - като извършител и търговец.От началото на януари 2013 г. до 14 октомври 2015 г. в София, Сандански и Благоевград двамата са представили неверни сведения в Заявление за подпомагане за изграждане на жилищна сграда за гости в местността \"Чинар куши\" край Сандански. Към заявлението за подпомагане са приложени документи и в Заявка за плащане от 14 октомври 2015 г. и приложени към нея други документи.Двамата са представили документите пред Държавен фонд \"Земеделие\", Областната дирекция \"Земеделие\" в Благоевград и Дирекция \"Оторизация на плащанията по прилагане на мерките за развитие на селските райони\", Отдел РРА в Благоевград.Неверните сведения са представени с цел фирмата на Димитрова да получи 391 160 лв. от \"Европейския земеделски фонд за развитие на селските райони – Европа инвестира в селските райони\".На Манолев е наложена мярка \"парична гаранция\" в размер на 100 000 лева, а на Ана Димитрова - гаранция от 2000 лева. Продължават действията по събиране на доказателства, разпити на свидетели и назначаване на експертизи.От ДФЗ са изискани и получени и всички други заявления за директни плащания от ЕТ \"Агротрейд - Ана Димитрова\", финансирани със средства на Европейския съюз. Получените субсидии, както и декларираните данни по тях също са предмет на разследване, посочиха от прокуратурата.Манолев подаде оставка миналата седмица заради публикувана в медиите информация, че той е собственик на парцел, върху който е построена къща за гости, използвана обаче за частна вила. За имота са отпуснати 380 хил. лв. по европейски проект.Плащането е одобрено от Държавен фонд \"Земеделие\" през декември 2015 г., когато Манолев е назначен за зам.-министър на туризма.След случая Върховната касационна прокуратура се самосезира и започна проверка на къщите за гости, построени с европейски средства. ", "date": "2019.04.25", "title": "Прокуратурата повдигна обвинение на Александър Манолев, наложи му 100 хил. лв. гаранция"}
{"url": "https://offnews.bg/politika/bsp-vnese-originala-na-zapisa-po-sluchaia-alo-banov-sam-v-spetc-702053.html", "text": "БСП внесе оригинала на записа по случая „Ало, Банов съм”, първоначално направен от служител на Министерството на културата, в Апелативната специализирана прокуратура.Записът е предаден в запечатан и нотариално заверен плик, съобщиха от партията.По думите на Елена Йончева неговата продължителност и съдържание отговорят напълно на електронния запис, предоставен на Специализираната прокуратура.По закон спецпрокуратурата трябва да се произнесе за записа до 1 месец. ", "date": "2019.04.25", "title": "БСП внесе оригинала на записа по случая „Ало, Банов съм” в спецпрокуратурата"}
{"url": "https://offnews.bg/sviat/bivshiat-vitceprezident-na-sasht-dzho-bajdan-se-kandidatira-za-izborit-702030.html", "text": "Бившият вицепрезидент на САЩ Джо Байдън обяви кандидатура си за изборите догодина, като сложи край на спекулациите от месеци насам, съобщи Би Би Си.Във видеосъобщение Байдън заяви, че \"основните ценности на нацията, нашата демокрация, всичко, което е направило Америка Америка, е под въпрос\".76-годишният кандидат ще влезе в състезание за номинация при демократите за президентските избори през 2020 година, като ще се изправи срещу 19 други претенденти, включително сенаторите Елизабет Уорън, Камала Харис и Бърни Сандърс.В своето изявление Байдън припомни много критикуваната реакция на президента Доналд Тръмп относно смъртоносния бунт на националистите в Шарлътсвил през 2017 година, заявявайки, че САЩ е в \"битка за душата на този народ\".\"Вярвам, че историята ще гледа назад към тези четири години от мандата на Тръмп и всичко, което той е приемал, като лош момент във времето. Но ако дадем на Доналд Тръмп осем години в Белия дом, той завинаги и фундаментално ще промени характера на тази нация и на това кои сме ние. Не мога да стоя и да гледам как това се случва\", каза Байдън.Той е най-опитният от многото демократични кандидати. Бил е сенатор, вицепрезидент на Барак Обама по време на двата мандата и два пъти се кандидатира за президент, но неуспешно - през 1988 и 2008 г.От времето си на вицепрезидент Байдън се радва на относителна популярност сред демократите. Байдън обаче носи и \"политически багаж\", който либералното крило на неговата партия вижда като проблематичен - подкрепата му за войната в Ирак, противопоставянето му на усилията за подобряване на расовата интеграция и противоречията по отношение на обвиненията в сексуален тормоз от 1991 г. срещу кандидата на Върховния съд Кларънс Томас.Възрастта на Джо Байдън също поражда въпросителни. Ако бъде избран, в деня на встъпване ще бъде на 78 години, което ще го направи най-възрастният президент в историята на САЩ, в момент, когато демократичните гласоподаватели търсят по-младото поколение, което да съживи партията.", "date": "2019.04.25", "title": "Бившият вицепрезидент на САЩ Джо Байдън се кандидатира за изборите"}
{"url": "https://offnews.bg/ikonomika/politikata-sreshtu-rusia-v-energetikata-vodi-do-po-skap-gaz-za-evropej-701792.html", "text": "На кръглата маса казахте, че Русия е дискриминирана в Европа по отношение на енергийната политика. Бихте ли разяснили твърдението си?По принцип това е общата линия на европейската енергийна политика и тя, разбира се, не влиза в нормите на европейската правна практика - когато наобратно, се декларира необходимост от увеличение на честната конкуренция, създаване на равни правила на играта, при това се вижда, че регулярно проектите, които реализира Русия, не получават никаква подкрепа, независимо от това, че са насочени към увеличаване на конкуренцията и още повече се създават изкуствени препятствия - така беше с проекта \"Южен поток\", който беше много важен за Балканския регион - не само за енергийната безопасност, но и като цяло да му предаде импулс на икономическо развитие. Това се случва и, макар и в малко по-малка степен, с \"Турски поток\", със \"Северен поток 2\", където въобще ситуацията е такава, че се прави всичко възможно строителството да се усложни. При това явно има свръхрегулиране, защото опитът регулацията на вътрешния пазар да обхваща и морето е абсурден. В морето няма пазар и това противоречи на организацията на газовата инфраструктура, организирането на точката на предаване в морето. На теория това е възможно, но това ще е виртуална точка, която няма да има нищо общо с подобряване на конкуренцията и на работата на пазара. Напротив, това създава неопределеност за инвеститорите на проекта. В крайна сметка нали не е в това ролята на регулатора - да създава неопределеност за инвеститорите, които влагат свои средства - не държавни, не пари на данъкоплатците. А какви са пречките конкретно пред \"Турски поток\"?Става въпрос за това, че за строителството на инфраструктурата на територията на европейските страни, в частност в България, трябва да бъде реализирано в рамките на Третия енергиен пакет. Компанията оператор на газопреносната система в България \"Булгартрансгаз\" направи т.нар. open season - искане към играчите на пазара дали имат нужда от увеличение на мощността на транспорта през територията на България. Това официално не се нарича транзит, макар че на практика е това. И това също е странно. И естествено, това искане го има, защото на територията на България може да дойде газ от втората линия на \"Турски поток\" и има нужда той да бъде транспортиран към Сърбия и по-нататък в ликвидния централен европейски хъб в австрийския Баумгартен. Обявеният open season потвърди това, след него беше сключено споразумение за използване на мощности и на това основание \"Булгартрансгаз\" вече организира строителството на газопровода. Това всичко е в рамките на Третия енергиен пакет. Но въпреки това се казва, че това е руски газ и върви политическо обсъждане по въпроса. Каква е разликата дали е руски газ, или не. По същия начин може и друг газ да дойде, да участва в този отворен сезон, да запази мощности, да финансира строителството и да осъществи доставките на пазара. Още повече за такива алтернативни доставчици са създадени специални условия на европейския пазар - ЕК финансира строителството на интерконектори или газопроводи. Очевидно е, че това е дискриминация - когато помагаш на един проект, а пропускаш друг, това няма как да се нарече по друг начин. Те казват, че имат такива приоритети, но, за съжаление, тези приоритети не се съотнасят с правилата на свободния пазар. Има ли начин за преодоляване на тези пречки?Парадоксът е в това, че тази политика от страна на Брюксел не е отсега, а е от много години. Парадоксът е, че независимо от тези дискриминационни мерки ролята на руския газ на европейски пазар се увеличи през последните години. През 2010 г. руският газ в Европа беше 23%, сега е 36%. Физическите обеми са пораснали с 50-60 млрд. кубически метра на година. Това е голям обем. Какво означава той - че независимо от тези препятствия потребителите избират руския газ - или нямат друга алтернатива, но пазарът е отворен, нека дойде друг, за другите доставчици са създадени всички условия, така че или няма други, или те не успяват да преборят конкуренцията. Или си тръгват някакви други доставчици - например има проблем в Северна Африка, от време на време Норвегия намалява доставките и така нататък, а руският газ винаги остава. И потребителите гласуват с парите си, независимо от действията на политиците. При това руският газ е надежден, конкурентоспособен, достъпен и това се оказва нашият отговор на тези действия. Тъжно е, че за тази политика плащат европейските потребители, защото ако ги нямаше тези действия, газът за тях щеше да е по-евтин, защото всяко ограничаване на конкуренцията, дори да е защитено с постигане на някакви велики цели като диверсификация например, води до това, че върху потребителя падат повече разходи. Защото вие създавате инфраструктура, направили сте интерконектор, който не се използва, който може би на теория наистина повишава устойчивостта на пазара или е в случай че се случи някое страшно събитие, но докато това не се случи, вие задържате тези мощности. Факт е, че политиката играе голяма роля в енергетиката. И това няма как да се промени. Но има ли начин да се постигне някаква промяна? Естествено е, когато става въпрос за големи инфраструктурни проекти в енергийната сфера, това да опира до политиката. Големият бизнес също е политика. Но може да е политика в позитивен или негативен смисъл. За съжаление, много често тези политически въпроси се използват именно за нечестна конкуренция, не за това да се подобри ситуацията - примерно да се намали рискът и т.н., а се стига до увеличаване на риска и на влошаване на ситуацията на пазара. Едно е да се опитваш да направиш пазара по-прозрачен - това е добре, много беше направено в Европа, за да стане пазарът по-прозрачен, за да може газът да тече от една точка в друга. Това са естествени процеси, но когато след това казваш, че от този източник газът трябва да се ограничи, се получава ограничение на конкуренцията и тези постижения, които са оформени благодарение на реформата. Все пак това се прави, за да се почувства потребителят по-добре, а той започва да се чувства по-зле. Струва ми се, че това е негативен момент, който налага да се намали идеологията. Трудно е, защото го използват за своите интереси. В последно време се говори много за американски втечнен газ, който ще дойде в Европа и ще направи всичко хубаво. Но за да може газопроводът с американски газ да носи пари на всички участници, цените в Европа трябва да са много по-високи. При сегашните цени доставчиците на втечнен газ губят пари. Какво означава това - че те са заинтересовани от това да се намали конкуренцията и цените да пораснат. В интересите ли е това на европейските потребители - ако цените пораснат за сметка например на ограничение на доставките, на създаване на изкуствени пречки пред Северен поток, при спиране на украинския транзит ще възникне дефицит от руски газ и цените ще се увеличат. Кой ще спечели от това? Ще спечелят всички доставчици, в това число Русия, защото ще продава газ на по-висока цена. Ще загубят само потребителите. И ми се струва, че не трябва да е това целта на политическите битки на европейските политици. А част от тях водят битки, за съжаление, не в интерес на европейските потребители. По време на кръглата маса беше изказано мнението, че балканските държави е добре да се обединят, за да се справят по-успешно с пречките пред различни големи проекти. Такова ли е и вашето мнение?Безусловно е, че въпросът за продължението на \"Турски поток\" например иска усилия от няколко страни. За разлика от проекта \"Южен поток\", тук самите страни трябва да развиват инфраструктурата. Разбира се, те след това ще бъдат компенсирани чрез приходите от транзита и т.н., но сега, както се казва, топката е в тяхното поле. Те трябва да действат и, естествено, когато има външен натиск, ако са заедно, ще е по-добре, отколкото всеки да е сам за себе си и да си мисли, че няма да стигнат до него, а ще оказват натиск на съседа. В този случай такава тактика не върши работа, защото кооперирането така или иначе е необходимо на държавите и виждаме, че тя не достига, например между Сърбия и България има недостатъчно взаимодействие за реализирането на този проект, което ще вреди и на двете страни. Има голяма вероятност втората част на \"Турски поток\" да не е готова до началото на 2020 г., както е планувано. Има такава вероятност, вие не бързахте много, за съжаление. Би било по-добре, ако работата беше започнала по-рано. Въпреки това ми се струва, че все още има време, за да се решат най-големите политически проблеми, свързани с транспортирането на газа. Все пак това не е празно поле, има действаща инфраструктура в България. Има остра необходимост инфраструктурата да е готова до началото на 2020 г., защото имаме и политически договорки с европейските партньори, че транзитът на газ през Украйна ще продължава. Сега се водят преговори, но те бяха стопирани временно по обективни причини заради изборите в Украйна. Проблемът е, че опитите да се забави строителството сякаш са насочени към това да засилят позицията на Украйна. В крайна сметка това означава, че Украйна може да шантажира Европа и Русия със своето ексклузивно положение тази зима. Ако инфраструктурата беше готова, то Украйна щеше да е принудена да се държи малко по-отговорно. Задачата им е Русия да бъде задължена да заплаща някаква висока цена за транзит - струва ми се, че това не е от полза за потребителите, защото създава риск, а разумни договорености трябва и могат да бъдат достигнати, но когато Украйна се чувства безнаказана и няма гаранции за това, че без нея ще има доставка на руски газ на европейските потребители, това създава предпоставки за неадекватно поведение на Украйна или може би даже за специален срив на транзита, защото, както казах, има сили, които са заинтересовани от това да намалят конкуренцията, но спирането на транзита е точно този инструмент, който може да бъде използван за подкопаване на репутацията на руския газ в Европа и едновременно с това да увеличи цените за доставка на втечнен газ. Както казах, това явно не е в интересите на Европа. Тази динамика - за ръст на руския газ в последните години, тя показва, че може да има нужда от транзита през Украйна, но това трябва да е на базата на приемливи икономически условия и с гаранции. Да се ползва Украйна в качеството на дестабилизиращ елемент - за създаване на риск за доставките, е съвсем друга история, която не се вписва в нормалните отношения, но не е невероятно. За България този риск намалява с построяването на \"Турски поток\", защото така доставките могат да започнат от началото на 2020 г. Наистина трябва да има договорка с Турция, но идеята е да не се стига до ситуацията от 2009 г., когато България много силно пострада. ", "date": "2019.04.25", "title": "Политиката срещу Русия в енергетиката води до по-скъп газ за европейците"}
{"url": "https://offnews.bg/tenis/chilietc-izhvarli-grigor-dimitrov-ot-turnira-v-barselona-702057.html", "text": "Чилийският тенисист Николас Джари изхвърли Григор Димитров в 1/8-финалите на турнира на клей в Барселона.Мачът беше много оспорван и прекъсван заради дъжда, като изходът му беше решен след тайбрек в третия сет, но в крайна сметка Джари победи след 2:6, 6:3, 7:6 (2).Това беше първа среща между чилиеца и Григор, който стана втората голяма звезда след Александър Зверев, който прекланя глава пред него в каталунската столица.Следващият съперник на Джари ще бъде победителят от турнира в София Даниил Медведев, който отстрани Маккензи Макдоналд. Загубата ще донесе нов срив на Григор в ранглистата, тъй като преди година игра четвъртфинал в Барселона. Двубоят започна по-добре за младия чилиец, който проби подаването на българина още в откриващия гейм, но първата ни ракета върна пробива. До края на частта последваха нови два пробива на сметката на Григор, който взе категорично сета след 6:2.Във втория Димитров отново започна разсеяно и беше наказан от съперника, който до края нямаше проблеми и възстанови равенството. При резултат 3:2 в полза на чилиеца в третия сет, срещата бе прекъсната за кратко поради дъжд.Двамата тенисисти така и не се пробиха и логично се стигна до тайбрек. В него чилиецът беше по-солиден и затвори мача в своя полза. ", "date": "2019.04.25", "title": "Чилиец изхвърли Григор Димитров от турнира в Барселона"}
{"url": "https://offnews.bg/izvan-terena/stoichkov-otlaga-patuvane-do-evropa-zaradi-balgarite-v-chikago-702052.html", "text": "Мегазвездата на българския футбол Христо Стоичков отложи с два дни пътуването си до Европа заради промоцията на биографията си \"Историята\", написана съвместно с водещия спортен журналист Владимир Памуков.От американския тв гигант \"Унивижън\" поискаха още в началото на седмицата Кавалерът на \"Златната топка\" да пътува за Англия заради мачовете на Тотнъм срещу Аякс и после на Ливърпул срещу Барселона в Шампионската лига.Но на 4 май в Чикаго е организирана галавечеря, на която ще дойдат стотици сънародници – за автограф и снимка с най-големия български футболист.От \"Унивижън\" са проявили разбиране за ситуацията и Стоичков ще бъде ВИП-гостът на \"Анфийлд\" за полуфиналния реванш в Шампионската лига. Камата вече гостува на Ливърпул, където през есента направи интервюта с Юрген Клоп и Мохамед Салах.За \"Историята\" на Стоичков това ще е второ международно гостуване след визитата в Лондон на 1 февруари. Очакват се подобни промоции в Барселона и Торонто.", "date": "2019.04.25", "title": "Стоичков отлага пътуване до Европа заради българите в Чикаго"}
{"url": "https://offnews.bg/obshtestvo/7-5-mln-lv-za-problemnia-nov-korpus-na-unss-izlizat-ot-dzhoba-na-dan-702036.html", "text": "Правителството ще отпусне 7,5 милиона лева на Университета за национално и световно стопанство за доизграждане на новия му учебен корпус въпреки \"някои смущаващи обстоятелства в хода на проектирането и изпълнението на поръчката\" за изграждането на нов учебен корпус с еврофинансиране по Оперативна програма \"Региони в растеж\".Милионите обеща премиерът Бойко Борисов, който днес заведе трима министри в сградата - на етап груб строеж - и посред бетона и тухлите в една от бъдещите зали говори пред медиите в присъствието на събраните за целта студенти.Борисов взе отношение, след като тази седмица УНСС обяви, че фалира, защото държавата не е платила 7,5-те милиона лева съфинансиране, а изпълнителят си иска парите. От Икономическия настояват още за пари за оборудване, с което общата сума става 10,3 млн. лева. На всичко това Министерството на финансите отговори, че УНСС ще види не пари, а инспекция.ПроблемитеДържавата - в лицето на МФ - отказва да плати преди отпускането на европейското финансиране, чието получаване е под въпрос, защото има проблеми и при изготвянето на проекта, и при провеждането на обществената поръчка, и при изпълнението.Проектът, с който е спечелено финансирането, се оказва неизпълним. Точно под терена - който се намира до основната сграда на УНСС в \"Студентски град\" - имало главен топлопровод, и електроинсталация, които трябвало да бъдат преместени. Не било възможно да се строи там, камо ли сграда с подземен паркинг.Топлопроводът и елинсталацията липсвали в схемите, които проектантите получили от главния архитект - твърди ректорът проф. Стати Статев. Всичко това довело до непредвидени в проекта сериозни промени.Той беше категоричен, че не е поемал чрез договор ангажимент към УНСС. Отпускането на 7,5 млн. държавно съфинансиране е заявено чрез негово писмо до Управляващия орган на Оперативната програма.Той подчерта, че без подписа му под писмото от 2016 г. проектът изобщо нямало да съществува.Финансовият министър не скри раздразнението си от случилото се и заяви, че \"Икономическият университет не може да допуска икономически грешки\".Оттук нататък тепърва по проблемите предстои да се произнесе Агенцията за държавна финансова инспекция (АДФИ).ПремиерътВъпреки угрозата УНСС да не види никакво европейско финансиране и всичко да бъде платено от джоба на българския данъкоплатец премиерът бе категоричен, че милионите държавно съфинансиране ще бъдат отпуснати идния вторник. Ето защо:\"Не може да оставим този строеж да стои като \"паметник на културата\" в този му вид. Ако ги оставя да продължат да спорят - Финанси, МРРБ, университетът - да си налагат санкции, корекции и това ще остане така\", каза Борисов, обясни, че се води от мисълта за студентите и преподавателите. А също - защото публичният спор през медиите \"не ми е приятен\".Кой ще платиКомпромисите, които сега правителството прави, може да са за сметка на данъкоплатеца, предупреди министър Горанов:\"Смислен е въпросът кой ще плати корекциите. Ето, виждате – по отношение на европейските средства има изградена система за управление и когато се констатира нередност, европейският бюджет е предпазен (). Кой ще предпази българския бюджет? Вие искате да ми кажете, че аз трябва да платя с вашите пари тази финансова корекция, и то при положение, че не съм възложител\", ядоса се той.Горанов направи и мрачната прогноза, че дори 7,5-те милиона лева ангажимент на държавата \"няма да са достатъчни\".Кой е сбъркалПо този въпрос премиерът не взе отношение - \"Има АДФИ\" каза той. Единственото, което го интересувало, е да бъде завършен корпусът, където се планира да учат 2000 студенти, а не проектът да бъде замразен.\"Не съм дошъл тук да съдя, дошъл съм като български родител, който като на 2000 деца родителите, чака да имат хубави, удобни аули, за да се учат\", каза Борисов.Обществената поръчкаСагата е вече тригодишна. Първата обществена поръчка е възложена на 8 март 2016 г.При получени две оферти е избрана тази на \"ГВ 2016\" ДЗЗД с управител Марияна Василева Галчева и съставено от \"Галчев инженеринг\" ЕООД и \"Вамос\" ООД. Отхвърленият кандидат е ДЗЗД \"София 2016\", съставен от \"Главболгарстрой\" АД и \"Водстрой\" 98 АД.Стойността е 9 657 000 лева без ДДС.Проектът предвижда новият корпус да бъде изграден на площ 49560 мВ договора за изпълнението на обществената поръчка изрично е записано, че той влиза в сила при осигурено финансиране, а ако до 10 месеца от подписването му то не бъде осигурено, всяка от страните може да прекрати договора без предизвестие и без да дължи компенсации на другата страна.Изпълнителите\"Галчев инженеринг\" ЕООД е собственост на Марияна Василева Галчева -  съпруга на строителния бизнесмен Николай Галчев - и сина ѝ Любомир Николаев Галчев. Стана известна като изпълнител на ремонта на НДК за Българското председателство на Съвета на ЕС. .Капиталът ѝ е 500 000 лева и според ДАКСИ има собственост в:- ИНФРА ЕН ПИ ООД (35%)- ГАЛЧЕВ - ГЕЛАК ДЗЗД (69.0%)- АКВА ИНЖЕНЕРИНГ ГРУП ДЗЗД (99.0%)- СОФИЙСКА ВОДА - СЕВЕР ДЗЗД (0.1%)- ОБЕДИНЕНИЕ БОБОВ ДОЛ 2013 ДЗЗД (59.9%)- АКВА ИНЖЕНЕРИНГ ДЗЗД (99.9%)- ЕМ СТРОЙ ГАЛЧЕВ ИНЖЕНЕРИНГ ДЗЗД (50.0%)- ОБЕДИНЕНИЕ ПЕРНИК 2013 ДЗЗД (99.9%)- ОБЕДИНЕНИЕ ГАЛЧЕВ ИНЖЕНЕРИНГ ДЗЗД (99.9%)- ОБЕДИНЕНИЕ МОНТАНА 2013 ДЗЗД (99.9%)- ОБЕДИНЕНИЕ ГДСВ ДЗЗД (99.0%)- СДРУЖЕНИЕ КОСТЕНЕЦ 2014 ДЗЗД (50.0%)- ОБЕДИНЕНИЕ ГЛАВИНИЦА 2013 ДЗЗД (99.9%)- СЪВРЕМЕННА ДУПНИЦА 2014 ДЗЗД (89.99%)- МЕЗДРА СПОРТ 2014 ДЗЗД (99.99%)- ОБЕДИНЕНИЕ БАНСКО 2014 ДЗЗД (40.0%)- СПОРТ ГЛАВИНИЦА 2014 ДЗЗД (50.0%)- ИНФРАСТРУКТУРА ЯКОРУДА 2015 ДЗЗД (60.0%)- КАРАМАНИЦА 2015 ДЗЗД (60.0%)- ГВ 2016 ДЗЗД (95.0%)- ВиДжи Груп ДЗЗД ДЗЗД (50.0%)\"Вамос\" ООД е софийска фирма с 6000 лв. капитал и собственици Георги Димитров Савов, Деян Дечков Дечев, Николай Янчев Симеонов и Пламен Венцеславов Генчев.Фирмата има собственост в:- ИНЖЕНЕРИНГ САНИРАНЕ БУРГАС 2015 ДЗЗД (1.0%)- ВАМОС&СИК ДЗЗД (20.0%)- ПЛАН БЕРКОВИЦА 2020 ДЗЗД (25.0%)- ИНФРАИНЖЕНЕРИНГ - ВАМОС ДЗЗД (12.0%)- СИК В ДЗЗД (5.0%)- ОУП КАРЛОВО 2020 ДЗЗД (50.0%)- ОБЕДИНЕНИЕ ВАМОС - АДА АД ДЗЗД (50.0%)- ГВ 2016 ДЗЗД (5.0%)- НОВ ГРАД ДЗЗД (20.0%)", "date": "2019.04.25", "title": "7,5 млн. лв. за проблемния нов корпус на УНСС излизат от джоба на данъкоплатеца, европейското финансиране е под въпрос"}
{"url": "https://offnews.bg/sviat/ministarat-na-otbranata-na-shri-lanka-podade-ostavka-702054.html", "text": "Министърът на отбраната на Шри Ланка Хемасири Фернандо подаде оставка заради пропуските в сигурността при самоубийствените атентати, съобщиха световните агенции. По последни данни при атентатите са загинали близо 360 души, а други 520 са ранени. Отговорността за нападенията пое терористичната групировка ИДИЛ.След атаките стана ясно, че полицията е получила сигнал за готвен терористичен акт 11 дни преди събитията, но на сигнала не е обърнато внимание.Заради тези пропуски президентът на Шри Ланка Майтрипала Сирисена поиска оставките Фернандо и на началника на полицията Пуджитха Джаясундара.", "date": "2019.04.25", "title": "Министърът на отбраната на Шри Ланка подаде оставка"}
{"url": "https://offnews.bg/izvan-terena/adil-rami-i-pamela-andersan-zasneha-romantichna-fotosesia-702055.html", "text": "Френският защитник Адил Рами и популярната актриса Памела Андерсън напълно опровергаха твърденията, че вече не са заедно. Двойката се снима на корицата на испанското списание \"Intimately\", като изглеждат по-влюбени от всякога.33-годишният Рами и 51-годишната Памела Андерсън, нашумяла с ролята си в \"Спасители на плажа\" и рекордните корици на \"Плейбой\", минаха през труден период след световното първенство в Русия миналото лято.Тогава Рами предложи брак на Пам, но тя отказа първоначално, тъй като има три неуспешни зад гърба си.", "date": "2019.04.25", "title": "Адил Рами и Памела Андерсън заснеха романтична фотосесия"}
{"url": "https://offnews.bg/sviat/putin-severna-koreia-se-nuzhdae-ot-garantcii-za-sigurnostta-i-suveren-702056.html", "text": "Северна Корея се нуждае от гаранции за сигурността и суверенитета си от страна на международната общност в замяна на денуклеаризацията. Това заяви руският президент Владимир Путин след срещата си със севернокорейския лидер Ким Чен-ун. Първата среща между двамата се състоя във Владивосток и продължи 5 часа. Путин подчерта, че трябва да се направят първите стъпки към повишаване на доверието. Кризата около ядрената програма на Пхенян ще се реши при зачитане на международното право, а не на правото на по-силния, категоричен беше руският президент. Путин допълни, че за тази цел заинтересованите страни са длъжни да уважават взаимно интересите си и да се откажат от юмручното право в международните работи. И двамата определиха срещата като ползотворна и конструктивна. Путин каза, че с Ким са обсъждали и историята на двустранните отношения и перспективите за развитие на двустранните връзки.Севернокорейският лидер изрази надежда, че конструктивният и полезен диалог с Путин ще продължи. \"Причината за посещението ни в Русия е да споделим с президента Путин мнението и вижданията си за Корейския полуостров и политическата ситуация в региона, която предизвиква вниманието на света\", заяви Ким Чен-ун.\"Надявам се, че срещата ще бъде много полезна и ще спомогне за засилването на нашите традиционно топли отношения. Ситуацията на Корейския полуостров днес предизвиква интерес у цялата международна общност – всички очи гледат натам\", добави севернокорейският лидер.Владимир Путин и Ким Чен-ун си размениха и подаръци. Севернокорейският лидер подари на Путин традиционен корейски меч. Путин пък му подари сабя и чаен сервиз.Снимка: РИА Новости", "date": "2019.04.25", "title": "Путин: Северна Корея се нуждае от гаранции за сигурността и суверенитета си"}
{"url": "https://offnews.bg/obshtestvo/razrushiha-ogradata-na-voennoto-podelenie-v-haskovo-chast-ot-koiato-s-702060.html", "text": "Разрушиха оградата на бившето военно поделение в Хасково, част от която се срути преди седмица и уби 57-годишен мъж. Дейностите по събарянето извърши хасковска фирма, наета от Министерството на отбраната, съобщи БНТ.За разрушаването на оградата бяха отпуснати 4000 лева.На мястото ще бъде поставена нова телена ограда, обясняват от фирмата.След инцидента министърът на отбраната разпореди да бъде извършена проверка на целия сграден фонд с отпаднала необходимост за предприемане на последващи действия за обезопасяване.", "date": "2019.04.25", "title": "Разрушиха оградата на военното поделение в Хасково, част от която се срути и уби човек"}
{"url": "https://offnews.bg/sviat/dvama-dushi-sa-zastreliani-v-park-v-moskva-702058.html", "text": "Двама души са застреляни в парк в Москва. Телата им са намерени близо до метростанция \"Новые Черемушки\" в руската столица, съобщи РИА Новости, позовавайки се на информация на Следствения комитет. Самоличността на двамата е установена, но имената им не се съобщават.По предварителна информация стрелбата е започнала в рамките на конфликт между двамата мъже. Обстоятелствата около стрелбата все още се установяват, на мястото работят криминалисти и следователи.Текат разпити на възможни очевидци на стрелбата. Изискани са и записите от охранителните камери до мястото на стрелбата.", "date": "2019.04.25", "title": "Двама души са застреляни в парк в Москва"}
{"url": "https://offnews.bg/sviat/zhertvite-na-atentatite-v-shri-lanka-sa-s-okolo-100-po-malko-ot-obiave-702065.html", "text": "Жертвите на атентатите в Шри Ланка са с около 100 по-малко от обявените.Това заяви пред Ройтерс директорът на здравните служби на Шри Ланка Анил Джасингхе. Властите в страната обявиха официално, че жертвите са 359, а други 520 са ранени. Според Джасингхе жертвите вероятно са 250 или 260. \"Не мога да кажа точно. Има толкова много части от тела, че е трудно да се посочи точна бройка\", обясни той. По-рано днес министърът на отбраната Хемасири Фернандо подаде оставка заради пропуските в сигурността при самоубийствените атентати.След нападенията стана ясно, че полицията е получила сигнал за готвен терористичен акт 11 дни преди събитията, но на сигнала не е обърнато внимание.", "date": "2019.04.25", "title": "Жертвите на атентатите в Шри Ланка са с около 100 по-малко от обявеното"}
{"url": "https://offnews.bg/temida/mestan-plati-garantciata-si-ot-10-000-leva-702061.html", "text": "Лидерът на ДОСТ Лютви Местан е платил паричната гаранция от 10 000 лева, която му беше наложена след катастрофата, при която загина 6-месечно бебе.Сумата е постъпила по сметката на Окръжната прокуратура в ранния следобед, съобщи БНР.Гаранцията спрямо него беше наложена два пъти от държавното обвинение. Първия път съдът я отмени с мотива, че прокуратурата не е представила доказателства за имотното състояние на Местан.Гаранцията беше наложена повторно в същия размер. Последва жалба от лидера на ДОСТ, която магистратите оставиха без уважение.На Местан беше отнета и шофьорската книжка. Мярката също беше наложена повторно, след като съдът първоначално я отмени. След това обаче стана ясно, че от 2013 г. досега Местан има 13 фиша, един акт и наказателно постановление – всичките за превишена скорост.В същото време съдът отмени забраната на Лютви Местан да напуска страната.", "date": "2019.04.25", "title": "Местан плати гаранцията си от 10 000 лева"}
{"url": "https://offnews.bg/futbol/borislav-mihajlov-otricha-za-ostavka-na-hubchev-702063.html", "text": "Президентът на БФС Борислав Михайлов отрече да е постъпвала молба за прекратяване на договора от страна на селекционера на националния отбор Петър Хубчев.Подобна информация беше разпространена днес, като се спекулира, че Хубчев ще бъде следващият треньор на Левски. От \"Герена\" опровергаха това.\"Към днешна дата има нулев шанс Петър Хубчев да бъде старши треньор на Левски. Първо, аз смятам, че Хубчев е все още селекционер на националния отбор, нямам информация за обратното. Дори и да се стигне до треньорска рокада при нас, тепърва ще трябва да седнем и да я мотивираме. След това да мислим за варианти за нов треньор. В момента това не е на дневен ред. Селекцията се прави с участието на Георги Дерменджиев. Излишни спекулации са това\", коментира изпълнителният директор на Левски Павел Колев.\"Хубчев не е подавал оставка като национален селекционер на България. Това са инсинуации\", каза от своя страна Михайлов.Вицепрезидентът Йордан Лечков заяви, че ако е имало оставка или молба за напускане, то той е щял да знае като отговорник за националните отбори.", "date": "2019.04.25", "title": "Борислав Михайлов отрича за оставка на Хубчев"}
{"url": "https://offnews.bg/obshtestvo/16-3-hil-detca-napusnali-uchilishte-za-godina-pochti-polovinata-sa-z-702051.html", "text": "16.3 хил. ученици са напуснали българските училища до лятото на 2018 година. 13.9 - преди да завършат основното си образование, показват резултатите от годишните изчерпателни изследвания на Националния статистически институт за образованието. 7.5 хил. от тях (46.1%) са заминали за чужбина, 6.5 хил. са отпаднали по семейни причини (39.6%). Останалите 8.8% - поради нежелание да учат.14 училища са били закрити или слети преди началото на настоящата учебна 2018/2019 година. Така общообразователните училища остават 1955, като това включва и тези в чужбина с финансиране от българската държава. Най-много са основните - 1173. Средните училища са 468, гимназиите са 115, обединените - 68.Учениците са 581.3 хил. От тях едва 86.1 хил. учат в селата.85.2% от децата в началните класове (I-IV клас) учат чужди езици, 91.9% от тях - английски.Учителите (вкл. директорите и заместник-директорите с преподавателска заетост) са 50.8 хиляди. Жени са 85.4%. Най-много са на възраст между 55 и 59 г. - 10 061, най-малко - тези между 25 и 29 г. - 2405.В 78-те частни общообразователни училища са записани общо 10 113 ученици (1.7%).Предучилищно образованиеДецата в детските градини намаляват с 1% през текущата учебна година спрямо предходната. Те са общо 218.8 хил. при 220.9 хил. за 2017/2018 и 241.1 хил. - през 2014/2015-а.Самостоятелните детски градини са 1834. От записаните в тях деца преобладават момчетата - 113.0 хил. (51.6%).Обхватът на децата в детските градини остава без промяна - 78.4%.Средно една детска градина в страната обхваща 119 деца, но има голяма разлика между градовете (154) и селата (62). Една група се формира средно от 24 деца, съответно 25 в градовете и 20 в селата.Педагогическият персонал в детските градини е 19.8 хил. За година се увеличава със 182 души (0.9%).Висше образованиеСтудентите през тази учебна година (които учат за придобиването на някоя от четирите степени - „професионален бакалавър“, „бакалавър“, „магистър“ и „доктор“) са 229.5 хил. Те са с 6.9 хил. (2.9%) под броя им м. г.В колежи за \"професионален бакалавър\" учат 8 181 студенти, с 346 (4.1%) по-малко от предходната година.Преподавателите в колежите са 692, от които на основен трудов договор са 321 (46.4%).Дипломиралите се като професионални бакалаври през 2018 г. са 1 869, сред които повечето са жени. Най-голям е броят на дипломираните в специалност от здравеопазването: 665 души.Университети и специализирани висши училищаПрез учебната 2018/2019 г. студентите в бакалавърски и магистърски програми са 214.8 хил. и намаляват с 6.4 хил. (2.9%) за година. В частни учебни институции са 26.8 хил. студенти (12.5%). В сравнение с 2014/2015 г. намалението е по-видимо. Тогава в държавните висши училища са учили 221.5 хил., а в частните - още 35.6 хил. студенти.Българските студенти са 199.4 хил. (92.8%) и намаляват със 7.6 хил. (3.7%). Чуждите са 15.4 хил., с 8.5% повече от миналата учебна година и с 37.8% повече от 2014/2015 г. Най-много са чужденците от Гърция - 24.6%, Великобритания - 15.3%, Германия - 8.9%, Турция - 7.9%, и Украйна - 5.8%.През 2018 г. са се дипломирали 51.2 хил. души, от които бакалаврите са 27.8 хил., а магистрите - 23.4 хиляди. Най-много са завършили „Бизнес и администрация“ - 15 204 души, „Науки за обществото и човешкото поведение“ - 6 113, и „Образование“ - 4 875.Преподавателите са 21.1 хил., от които жените са 50%. На основна работа са 13.2 хил., или 62.5%.Към края на 2018 г. у нас учат 6 467 докторанти, с 97 души (1.5%) по-малко от миналата година. Сред тях чужденците са 504 (7.8%). Най-голямата група е на гърците - 24.0%, следвани от докторантите от Израел (10.5%) и Косово (7.1%).", "date": "2019.04.25", "title": "16.3 хил. деца напуснали училище за година, почти половината са заминали за чужбина"}
{"url": "https://offnews.bg/snukar/alistar-kartar-prodalzhava-na-krusibal-702059.html", "text": "Алистър Картър победи с 10:6 фрейма Джак Лисовски и се класира на осминафиналите на световното първенство по снукър. Двукратният финалист в надпреварата тръгна от квалификациите, за да стигне до \"Крусибъл\", но защити репутацията си.Лисовски от своя страна не успя да защити статута си на поставен в схемата. Картър, познат още с прозвището Капитана, имаше аванс от 5:4 след първата сесия и във втората продължи да поставя под напрежение съперника си, като спечели първите два фрейма и добави още един със серия от 73.Капитана се доближи на само един фрейм от победата при 9:4, но Лисовски се опита да удължи битката с успех в следващите две партии. В последната от изброените той дори реализира брейк от 124, но с поредица от 46 в 16-ия фрейм Картър приключи мача в своя полза и ще се изправи срещу Юлон Жоу.В друг мач от програмата на деня Бари Хоукинс разгроми с 10:1 световния №28 Ли Хан и също се класира на осминафина.", "date": "2019.04.25", "title": "Алистър Картър продължава на Крусибъл"}
{"url": "https://offnews.bg/politika/ivancheva-povezhda-predizbornata-kampania-po-bnt-i-bnr-702024.html", "text": "ЦИК изтегли жребия, по който кандидатите за Брюксел ще участват в различните форми на предизборната кампания по БНТ и БНР. В свое решение Централната избирателна комисия обявява поредността за представяне на кандидатите,  регистрирани от партиите, коалициите и инициативните комитети, в клипове и други форми на предизборна кампания по БНТ и БНР.Ето и номерата: № 1 Десислава Петрова Иванчева – независим кандидат№ 2 Възраждане№ 3 Николай Нанков Ненчев – независим кандидат№ 4 ПП ВОЛТ№ 5 ПП ДВИЖЕНИЕ ПРЕЗАРЕДИ БЪЛГАРИЯ№ 6 ПАТРИОТИ ЗА ВАЛЕРИ СИМЕОНОВ (НФСБ И СРЕДНА ЕВРОПЕЙСКА КЛАСА)№ 7 ПП ГЕРБ№ 8 Движение ЗАЕДНО№ 9 БСП ЗА БЪЛГАРИЯ№ 10 ПЪТ НА МЛАДИТЕ (НДСВ и НОВОТО ВРЕМЕ)№ 11 КП Коалиция за България№ 12 ВЪЗХОД№ 13 ДЕМОКРАТИЧНА БЪЛГАРИЯ – ОБЕДИНЕНИЕ (ДА България и ДСБ)№ 14 ВОЛЯ – Българските Родолюбци№ 15 ПП АТАКА№ 16 ПП Глас Народен№ 17 партия на ЗЕЛЕНИТЕ№ 18 ПП ДОСТ№ 19 ПП ПРЯКА ДЕМОКРАЦИЯ№ 20 Движение за права и свободи - ДПС№ 21 Движение 21№ 22 Минчо Христов Куминев – независим кандидат№ 23 Ваня Руменова Григорова – независим кандидат№ 24 ПП ВМРО – БЪЛГАРСКО НАЦИОНАЛНО ДВИЖЕНИЕ№ 25 Христо Симеонов Симеонов – независим кандидат№ 26 Венислава Пламенова Атанасова – независим кандидат№ 27 БЪЛГАРСКО НАЦИОНАЛНО ОБЕДИНЕНИЕ ЦИК обявява следната поредност за представяне в диспутите на кандидатите, регистрирани от партиите, коалициите и инициативните комитети, в предизборната кампания по БНТ и БНР:№ 1 Христо Симеонов Симеонов – независим кандидат№ 2 ПП ВМРО – БЪЛГАРСКО НАЦИОНАЛНО ДВИЖЕНИЕ№ 3 Ваня Руменова Григорова – независим кандидат№ 4 Минчо Христов Куминев – независим кандидат№ 5 ПЪТ НА МЛАДИТЕ (НДСВ и НОВОТО ВРЕМЕ)№ 6 БСП ЗА БЪЛГАРИЯ№ 7 Движение ЗАЕДНО№ 8 ПП ГЕРБ№ 9 Движение за права и свободи - ДПС№ 10 Движение 21№ 11 ПП ВОЛТ№ 12 ВЪЗХОД№ 13 ПАТРИОТИ ЗА ВАЛЕРИ СИМЕОНОВ (НФСБ И СРЕДНА ЕВРОПЕЙСКА КЛАСА)№ 14 партия на ЗЕЛЕНИТЕ№ 15 ПП Глас Народен№ 16 Венислава Пламенова Атанасова – независим кандидат№ 17 Десислава Петрова Иванчева – независим кандидат№ 18 Николай Нанков Ненчев – независим кандидат№ 19 ПП ДВИЖЕНИЕ ПРЕЗАРЕДИ БЪЛГАРИЯ№ 20 ДЕМОКРАТИЧНА БЪЛГАРИЯ – ОБЕДИНЕНИЕ (ДА България и ДСБ)№ 21 ПП АТАКА№ 22 ПП ПРЯКА ДЕМОКРАЦИЯ№ 23 ВОЛЯ – Българските Родолюбци№ 24 КП Коалиция за България№ 25 ПП ДОСТ№ 26 БЪЛГАРСКО НАЦИОНАЛНО ОБЕДИНЕНИЕ № 27 Възраждане. ", "date": "2019.04.25", "title": "Иванчева повежда предизборната кампания по БНТ и БНР"}
{"url": "https://offnews.bg/medii/koi-sa-naj-dobrite-pr-kampanii-za-izminalata-godina-702021.html", "text": "Българска асоциация на ПР агенциите (БАПРА) обяви победителите в десетото юбилейно издание на престижния PR конкурс – BAPRA Bright Awards на официална церемония, а отличие получиха най-добрите PR кампании, проведени в България през изминалата година. Тази година в конкурса се включиха рекорден брой проекти – 164. Победителите бяха определени от жури, съставено изцяло от международни PR и комуникационни експерти от световна величина, които връчиха 70 приза.Престижния приз „Агенция на годината“ журито присъди на All Channels Communication Group. Второто място бе за United Partners, а бронзът взе M3 Communications Group, Inc.Пълният списък на отличените компании и награди:КАМПАНИЯ ЗА НОВ ПРОДУКТ1-во място guts&brainsDDB - AVON Anew: Ефектът на добрата грижа2-ро място All Channels Communication Group – AVON: K-Beauty и YouTube K-Hack-овете3-то място Paragraph 42 – ИКЕА: колекция за четириногите ни приятелиКАМПАНИЯ ЗА НОВА УСЛУГА1-во място All Channels Communication Group – Huawei: Facing Emotions2-ро място Proximity Sofia/BBDO Group – EVA – нашият най-добър служител3-то място M3 Communications Group, Inc. – WIZZ AIR – Обиколи ЕвропаСПЕЦИАЛНО СЪБИТИЕ1-во място New Moment – „С усмивка“ — спорт срещу агресията с Бербатов, Левентис и приятели2-ро място HYPETEAM – ТEAM BLUE на пътешествие до Луната с вертикален маратон2-ро място APRA Porter Novelli – Осмели се да вдъхновяваш с NESCAFÉ® 3in13-то място SiteMedia Consultancy – Lidl – за твоето дете!КАМПАНИЯ ЗА КОРПОРАТИВНА СОЦИАЛНА ОТГОВОРНОСТ С ФОКУС ОБРАЗОВАНИЕ1-во място AMI Communications – Нашите пари2-ро място Paragraph 42 – PRAKTIKA – платформа за професионално развитие в маркетинга и ПР2-ро място PRA Porter Novelli BCG – Нестле за по-здрави деца3-то място SiteMedia Consultancy – Дай старт на успеха!3-то място Telenor Bulgaria - Safer Internet 2018КАМПАНИЯ ЗА КОРПОРАТИВНА СОЦИАЛНА ОТГОВОРНОСТ С ФОКУС ОКОЛНАТА СРЕДА/ЕКОЛОГИЯ1-во място PR Point – Изложба „КЛИМАТЪТ НА 360°“ на БНП Париба разказва за промени в климата2-ро място M3 Communications Group, Inc. – L’Oreal – Green Citizen Day3-то място guts&brainsDDB – ЕВН Екоплет – Кампания на ЕВН България АД за енергийна ефективностКАМПАНИЯ ЗА КОРПОРАТИВНА СОЦИАЛНА ОТГОВОРНОСТ С ФОКУС ЗДРАВЕОПАЗВАНЕ1-во място All Channels Communication Group – AVON: Мисията срещу рака на гърдата2-ро място PR Play – Информационна кампания за злокачествените заболявания на кръвта „Иновация за живот“3-то място PR Play – Информационна кампания за превенция на фамилната хиперхолестеролемия „Какъв е твоят фамилен отпечатък?“КАМПАНИЯ ЗА КОРПОРАТИВНА СОЦИАЛНА ОТГОВОРНОСТ С ФОКУС КУЛТУРАСпециална награда Обединена българска банка – Преобразяването на една стара централа в ОББ ГалерияКАМПАНИЯ ЗА КОРПОРАТИВНА СОЦИАЛНА ОТГОВОРНОСТ – ДРУГИ1-во място United Partners – Pampers Preemies в България2-ро място guts&brainsDDB – От теб зависи2-ро място SiteMedia Consultancy – Ти и Lidl за по-добър живот!3-то място APRA Porter Novelli – Благотворителен маратон „По-добри сме заедно“ 2018, Purina БългарияМАРКЕТИНГ СВЪРЗАН С КАУЗА1-во място All Channels Communication Group – AVON: Мисията срещу рака на гърдата2-ро място guts&brainsDDB, VeritasPR, WHATIF и DNA – Верея. За повече здрави семейства3-то място SiteMedia Consultancy – Малки рецепти от големи готвачи!КАМПАНИЯ ЗА ИЗГРАЖДАНЕ НА ИМИДЖА НА ГРАД/НАСЕЛЕНО МЯСТО1-во място All Channels Communication Group – Jameson: Споделени градове2-ро място All Channels Communication Group – „Mood for Food“ уличен фестивалКАМПАНИЯ B2B1-во място All Channels Communication Group – LG: PuriCare2-ро място PR Play – Зад вратите– перфектни резултати с интелигентни технологии – BoschКАМПАНИЯ EXECUTIVE COMMUNICATIONSСпециална награда All Channels Communication Group – Mastercard: Ваня Манова, Регионален мениджър за България и МакедонияКАМПАНИЯ THOUGHT LEADERSHIP1-во място All Channels Communication Group – Mastercard: Бъдещето на разплащанията2-ро място All Channels Communication Group – Huawei: Мобилна фотография3-то място United Partners – Изготвяне на задълбочени анализи и стратегии базирани на данниДИГИТАЛНА КАМПАНИЯ1-во място guts&brainsDDB – AVON Anew: Ефектът на добрата грижа2-ро място proof. – Оцени любовта3-то място Key Experts Group – Кампания за ре-лансиране на Ariana Radler 0%3-то място All Channels Communication Group – Decathlon: Пътят до МалтаКАМПАНИЯ ЗА ИЗГРАЖДАНЕ НА РАБОТОДАТЕЛСКА МАРКА1-во място United Partners – Paysafe: Реши кода. Отключи се2-ро място United Partners – VMware Bulgaria през 20183-то място Proximity Sofia/BBDO Group – Дигит@лни и успешни ЗаЕдноКАМПАНИЯ ЗА ВЪТРЕШНИ КОМУНИКАЦИИ1-во място Proximity Sofia/BBDO Group – TELUS International: PulseCheck – концепция за 15-те минути2-ро място Key Experts Group – The Sales League3-то място От-До Консулт – Проект „В Lidl звездите сме ние“КАМПАНИЯ, РЕАЛИЗИРАНА ОТ ВЪТРЕШЕН PR ОТДЕЛ1-во място A1 – Ребрандиране на компанията2-ро място Nova Broadcasting Group – NOVA подкрепя българските филми3-то място TBI Bank – Промяна на тона на комуникация3-то място Обединена българска банка – Четвъртото I AM TEAM BLUE предизвикателствоКРИЗИСЕН PR1-во място proof. – Оцени любовта2-ро място All Channels Communication Group – Discovery Channel: Беър Грилс и българските жабиКОРПОРАТИВЕН PR1-во място Proximity Sofia/BBDO Group – TELUS International: Твоята първа работа има значение2-ро място HYPETEAM – TEAM BLUE на пътешествие до Луната с вертикален маратон3-то място All Channels Communication Group – Mastercard: Бъдещето на разплащаниятаКОМУНИКАЦИОННА КАМПАНИЯ В ПУБЛИЧНИЯ СЕКТОР1-во място Intelday Solutions – EuandME2-ро място Paragraph 42 – Депутат пали билборд3-то място Knowbox – Национална бирена академия – Съюз на пивоварите в БългарияКАМПАНИЯ PUBLIC AFFAIRS1-во място APRA Porter Novelli – Нестле за по-здрави деца2-ро място All Channels Communication Group – Награди за иновации в политиката 20183-то място Intelday Solutions – EuandMEКОМУНИКАЦИОННА КАМПАНИЯ НА ГОДИНАТА1-во място APRA Porter Novelli – Нестле за по-здрави деца2-ро място All Channels Communication Group – AVON: Мисията срещу рака на гърдата3-то място All Channels Communication Group – Jacobs: Кафене мечтаМАРКЕТИНГ НА АГЕНЦИЯ1-во място Key Experts Group – Фонд за предоставяне на комуникационни услуги pro bono2-ро място United Partners – Inbound Marketing and PR UPКАМПАНИЯ THOUGHT LEADERSHIP В ПР СФЕРАТА1-во място United Partners – Изготвяне на задълбочени анализи и стратегии базирани на данни2-ро място Аll Channels Communication Group – All Channels Evolution3-то място M3 Communications Group, Inc. – Максим Бехар – Ако мечтите ти не те плашат, не са достатъчно големи!", "date": "2019.04.25", "title": "Kои са най-добрите ПР кампании за изминалата година"}
{"url": "https://offnews.bg/analizi-i-komentari/voenna-baza-li-sazdava-rusia-v-turtcia-702027.html", "text": "Доставката на руските комплекси С-400 за Анкара и строителството на АЕЦ „Аккую“ в Мерсин навеждат на мисълта, че Москва милитаризира Средиземно море по договореност с Реджеп Ердоган, пише днес агенция „Росбалт“.Както е известно, Турция е член на НАТО. Вярно е, че напоследък зачестиха гаданията за това дали страната, обвързала се с Русия, не смята да напусне този военен блок, или просто е шантаж, лъвският пай на който е предназначен за САЩ. Част от това предположение е в разпространяваната от турските медии информация, според която Русия се готви да разположи в Турция своя военна база.Основание за подобен развой на събитията дават два развиващи се проекта – първо, руската страна строи атомната електроцентрала „Аккую“ в турския пристанищен град Мерсин и, второ, плановете на Анкара да придобие от Русия, въпреки активната съпротива на САЩ, зенитно-ракетни комплекси С-400. Но каква е връзката между тези два факта?Турският всекидневник „Сьозджу“ публикува поразителни данни, според които операторът на строителството на АЕЦ, оглавен от „Росатом“ - Akkuyu Nükleer, внесе поправки в своя устав, които могат „съществено да повлияят на бъдещето на Турция в много сфери и преди всичко във външната политика“. Един от пунктовете в устава се променя радикално – той предвижда изграждането на заводи, хранилища, пристанища, терминали и редица съоръжения, както и осъществяването на навигационна, складова, товаро-разтоварна, транспортна и превозваческа дейности.Подчертава се, че компанията е създадена от „Росатом“, а посочените дейности при строителството преди не са били отбелязани. „Става дума за Средиземно море… И заинтересованите хора знаят това. В тази връзка нима няма причини да не се мисли, че реализирането на всички тези видове дейности от Руската федерация в нашата страна, дори и на основата на търговското право, ще носи стратегически характер? Освен това, може ли да се каже, че портът и терминалът, които Русия ще построи в Средиземно море, дори и само заради изграждането на атомната електроцентрала, никак и никога няма да бъдат използвани за военни и разузнавателни цели, и няма да служат като бази?“, пише турският „Сьозджу“.Друго издание – „Хабертюрк“ се безпокои за това дали Русия няма да поиска военна база в Турция във връзка с доставката на С-400 за разполагане на руски военни. Нали Москва е заинтересована за обезпечаването на сигурността на въздушното пространство в ареала Крим-Черно море-Турция-Сирия и от засилването на своето присъствие в Близкия Изток. Доколко са оправдани тези подозрения и има ли логика в тях?Като се знае, че Турция е член на НАТО, то присъствието на руска военна база на нейна територия е напълно изключено, дори военните от Руската федерация изцяло да могат да „съпровождат“ С-400 и да ги обслужват на място. Но това все още не е база, а само допълнителен дразнител за САЩ – американският военен обект „Инджирлик“ се намира едва на няколко десетки километра от Мерсин. Тази база представлява най-голямото хранилище за американско ядрено оръжие в Европа. Ще тръгне ли Русия да се „сближава“ с него, като в същото време недалеч от Мерсин – в Сирия, си има военните бази Тартус и Хмеймим? Едва ли. Това не е потребно и на Турция, която се стреми да се освободи от натрапчивия диктат на Вашингтон. И не й трябва да поема риска, в случай на разполагане на руски военен обект на своята територия, да угоди на Москва, попадайки под същия диктат.Трябва да се отбележи, че заради придобиването на руските С-400 Анкара открито отхвърли призива на Вашингтон, който в отговор предупреди за възможния отказ от доставката на вече платените от Турция изтребители F-35. Защо Турция не се притесни от заплахите на САЩ? Вероятно това е свързано със стремежа на Анкара да запази самостоятелност и суверенитет в онзи сегмент на своето въоръжение и прилагането му, в който това е технически възможно – С-400 се смята за напълно автономна система. А това, на свой ред, означава известно понижаване на нивото на контрол на американците върху въздушното пространство на Турция. Освен това, по информация на Defence News, при окончателен отказ на САЩ от доставките на F-35, Турция може да разгледа варианта за покупка на Су-57 от Русия.С избора си за руското въоръжение, на Анкара вероятно ще й бъде приятно да „насоли“ американците за тяхната подкрепа за сирийските кюрди, за опита за държавен преврат в страната от 2016 г. /както считат турските власти/, за отказа да й бъде предаден живеещият в САЩ турски общественик Фетхуллах Гюлен и т.н.Но всички тези големи игри, насочени, независимо от острата заинтересованост на турския президент Реджеп Ердоган от развитието на военно-техническите и другите отношения с Русия в полза на страната му и в ущърб на САЩ, го поставиха в достатъчно комплицирана ситуация. Т.е., запазвайки отношенията с Москва той, независимо от „принципната позиция“ спрямо Вашингтон и НАТО, иска да съхрани и последните две.Поради това към момента е твърде трудно да се прогнозира дали ще се задълбочават руско-турските отношения така стремително, както това започна да се случва след скандалния 3-годишен разрив, за да може да се говори за откриването на руска военна база в Турция в средносрочна перспектива.Новият вариант на договора, по който Русия ще получи правото да създаде инфраструктура, пряко отнасяща се към функционирането на АЕЦ „Аккую“, но и строителството на порт, логистика /а руската страна ще обслужва електроцентралата в продължение на 60 години/, говори за това, че „всичко може да се случи“. И че Ердоган, залагайки хубава мина при лоша игра, приема дългосрочните условия на Русия. Въпросът е в това доколко те прерастват в изключителната военна част от руско-турските отношения, от които пряко зависи нивото на отношенията на Анкара с НАТО и Вашингтон. А също и силата на натиска на Москва върху Анкара.Изобщо, въпросът защо турската страна отиде на радикални промени по условията за строителството на АЕЦ от руска компания, акцентиращи в голяма степен върху военното, а не хуманитарно-енергийното сътрудничество, остава открит и особено интригуващ. Още повече, че Анкара засега твърдо отстоява сделката за с-400, независимо от заплахите от страна на САЩ.", "date": "2019.04.25", "title": "Военна база ли създава Русия в Турция"}
{"url": "https://offnews.bg/politika/borisov-naredi-da-spre-rabotata-po-strategiata-za-deteto-702047.html", "text": "По разпореждане на министър-председателя Бойко Борисов работата по проекта на Националната стратегия за детето (2019-2030 г.) е спряна поради породилите се негативни обществени реакции на част от обществото, съобщиха от Министерството на труда и социалната политика.Целта на документа никога не е била да отнема децата от техните семейства и да противопоставя интересите на децата и техните родители. Въпреки това Министерството на труда и социалната политика отчита реакциите на обществото и породилите се страхове в резултат на спекулативни интерпретации на заложените в проекта на стратегията мерки, подчертаха оттам.Държавата няма да решава вместо родителите или да изземва правата им. Подкрепата и грижите за детето и родителите са свързани. Най-добрата среда за детето е неговото семейство. За всички нас е важно да имаме общо разбиране за развитието на следващите поколения българи, отбелязват от ведомството.В стратегията беше заложена забрана за телесно наказание над деца, криминализиране на домашното насилие. Бяха включени и текстове за приобщаване на децата с увреждания и деца от уязвими групи, въвеждане на стандарти за качество на грижите в детските ясли и предучилищното образование, сексуално образование в училище, кариерно ориентиране, повишаване на здравната култура, повече грижи за бременните и малките деца. Стратегията обаче предизвика противоречиви настроения сред обществото, като много родители видяха в текстовете опит за намеса на държавата в семействата. Срещу стратегията се обявиха редица партии, както и Светият синод. ", "date": "2019.04.25", "title": "Борисов нареди да спре работата по Стратегията за детето"}
{"url": "https://offnews.bg/politika/elena-joncheva-ot-septemvri-balgaria-gubi-22-ot-bvp-vsiaka-godina-ot-702038.html", "text": "Помогнете ни в борбата с корупцията в общината. С тези думи се обърнаха жители на град Септември към водача на листата на \"БСП за България\" за Европейските избори Елена Йончева. Те обясниха, че има кръг от фирми, които печелят обществени поръчки, управляват се от подставени лица на кмета Рачев. Хората подчертаха, че има намерени документи на ДАНС и за купуване на гласове на последните местни избори през 2015 г., с които кметът е разполагал и са намерени в нощното му шкафче. Те казаха, че макар да е бил задържан, той продължава да управлява общината и тя е на първите места по отпуснати средства от МС.България губи 22% от БВП всяка година от корупция. Това е най-големият грабеж, на който България е подложена. Ние можем да спрем това”, категорична бе Елена Йончева. Според нея левицата ще спечели Европейските избори и това е само първа стъпка. Тя допълни, че след това започва голямата битка за България, която ще бъде трудна, но листата на БСП, с помощта на хората, ще спечели.Тези избори са за България. След тях ще имаме възможност да махнем това авторитарно престъпно управление, което е завзело България, каза тя. По думите й има механизми за борба с корупцията и на национално, и на общинско ниво. Според нея най-малкото е, че ако се смени властта, прокуратурата ще има повече смелост да довърши тези разследвания. Тя допълни, че ЕС констатира че в България има корупция и трябва да ни помогне. „Ще има нов европейски прокурор, чието внимание, се надяваме, да се насочи към България”, каза тя. По думите й докато в България има умни, активни и ангажирани хора, значи, че има надежда да спасим страната си.Данчев: Корупцията краде от всички нас и трябва да я спрем„Това, което се случва в Септември, не е изолиран случай, а пример как се управлява България”. Това заяви кандидатът за евродепутатът от листата на левицата Димитър Данчев. По думите му този модел е търговия с влияние и усещане, че някои хора във властта са повече от другите, над закона и могат да разполагат с обществената собственост, както намерят за добре. „Хората с асансьорите живеят с усещането, че са безнаказани и няма кой да им потърси отговорност. Корупцията краде от всички нас и трябва да я спрем. Затова и нашата основна цел е справедливост за всички”, заключи Димитър Данчев.", "date": "2019.04.25", "title": "Елена Йончева от Септември: България губи 22% от БВП всяка година от корупция."}
{"url": "https://offnews.bg/politika/premierat-da-iskam-ostavkata-na-karakachanov-az-otgovariam-samo-za-g-702031.html", "text": "\"Аз отговарям само за ГЕРБ. От ГЕРБ всички до един подадоха отвсякъде оставки.\" Така министър-председателят Бойко Борисов отговори на въпрос ще поиска ли оставката на вицепремиера и министър на отбраната Красимир Каракачанов, след като позицията му е всички замесени в скандала с евтините апартаменти, придобивани от хора във властта (\"Апартаментгейт\") да подадат оставки.Публикация в \"Биволъ\" разкри, че през 2017 г. вицепремиерът и съпругата му са купили апартамент във \"Възраждане\" с площ 210 кв. м. и цена 264 хил. лева, т.е. по 640 евро на кв. метър. Каракачанов описал това в декларацията си пред антикорупционната комисия (КПКОНПИ), но не споменал за тераси с площ 117 км. метра. С тях цената за квадрат вече слиза до малко над 400 евро - значително по-ниска от пазарните цени в района.Въпреки напомнянето, че Борисов е премиер, а Каракачанов - негов подчинен, министър-председателят отново отклони въпроса за оставката: \"Идете при него. Той е и председател на ВМРО, сега участва в европейските избори и аз оценка на моите колеги не давам, от другите партии. Имам отношение и много ясно го изразих – всички от ГЕРБ, заемащи депутатски, министерски, зам.-министерски постове на деня напуснаха.\"Премиерът не вижда основание и за оставка на министъра на туризма Николина Ангелкова - която също попадна в скандала благодарение на обвинения от бившия вицепремиер с ресор \"Туризъм\" Валери Симеонов за купен евтино апартамент в \"Овча купел\". \"До този момент в нищо не са я уличили - отговори Борисов. - Тя дойде и ми обясни, донесе ми всички документи, ние не гоним ей така, урбулешката, защото така трябва.\"", "date": "2019.04.25", "title": "Премиерът: Да искам оставката на Каракачанов? Аз отговарям само за ГЕРБ, той е от ВМРО"}
{"url": "https://offnews.bg/obshtestvo/noi-otnovo-konsultira-raboteshti-v-gartcia-balgari-702028.html", "text": "С участието на експерти от Националния осигурителен институт (НОИ) в гръцкия град Александропулис се състоя консултационен ден по пенсионни въпроси съгласно българското и гръцкото законодателство, както и за прилагане на правилата за координация на схемите за социална сигурност.Нашите сънародници от Александруполис, Ферес, с. Ликофи, Суфли и околностите основно се интересуваха от условията за придобиване на право на българска пенсия, зачита ли се гръцкият стаж за правото на българска пенсия, какви са възможностите за ранно пенсиониране, изискванията за стаж при отпускане на българска пенсия и възможността за заплащане на осигурителни вноски при недостигащ стаж.Друга група въпроси касаеха условията за получаване на парични обезщетения за безработица, минималния и максималния размер на паричното обезщетение за безработица, периода за неговото получаване.В сградата на българското училище в Александропулис на въпросите отговори екип на териториалното поделение на НОИ - Благоевград, воден от неговия директор Илиан Георгиев. От посолството на България в Атина участие взе Димитър Божилов - ръководител на службата по трудови и социални въпроси. Подобни консултационни дни за работещите в южната ни съседка българи през м.г. имаше в Солун и в Кавала.", "date": "2019.04.25", "title": "НОИ отново консултира работещи в Гърция българи"}
{"url": "https://offnews.bg/ikonomika/ostava-samo-edin-raboten-den-za-deklarirane-na-danatci-za-2018-a-702032.html", "text": "Остава само един работен ден остава за подаване на декларациите за физическите лица и плащането на данъка върху доходите, припомнят от НАП. Крайният срок изтича на 30 април, вторник, като от приходната агенция очакват повече от 50 000 формуляра в следващите дни. Междувременно и в почивните дни ще се приемат декларации по електронен път.Запазва се тенденцията повече от половината данъчни декларации за доходите на физическите лица да са подадени по интернет с ПИК на НАП или електронен подпис. 5 календарни дни преди края на кампанията в приходната агенция са получени малко над 450 000 формуляра. До момента ПИК имат близо 600 000 лица, като данъчните очакват за пръв път през тази година броят на подалите документите си онлайн да е повече от този на избралите хартията.И подаването на декларацията, и плащането може да стане електронно с банкова карта и без такси чрез електронна услуга на НАП, достъпна на сайта Също до края на април се декларират авансовите данъци за първото тримесечие на 2019 г. - най-често от упражняващи свободни професии, земеделци и наемодатели. освен това, до края на април самоосигуряващите се трябва да подадат осигурителната декларация 6, с която се определят окончателните вноски за социално и здравно осигуряване, припомнят още от НАП.И през тази година от приходното ведомство предлагат възможност за клиентите си да проверят всички изплатени им суми извън трудов договор през 2018 г. чрез електронна услуга с ПИК или е-подпис. В справката се виждат всички хонорари, възнаграждения по граждански договори и други, които могат просто да бъдат преписани в декларацията. Така, според данъчните, рискът от пропуски и грешки значително намалява.„Електронната система да деклариране на доходите и плащане без такси ще работи денонощно в празничните дни, включително до полунощ на 30 април“, каза по повод наближаващия краен срок за обявяване на доходите о директорът на „Обслужване“ в НАП Боряна Георгиева.", "date": "2019.04.25", "title": "Остава само един работен ден за деклариране на данъци за 2018-а"}
{"url": "https://offnews.bg/sviat/turtcia-testva-raketi-za-kompleksi-sobstveno-proizvodstvo-702039.html", "text": "В Турция продължават изпитанията на ракети за собствен зенитно-ракетен комплекс с малък и среден обсег HISAR, съобщава Анадолската агенция.Планира се системите за противовъздушна отбрана собствено производство скоро да бъдат приети за въоръжението на Турция. Тестовете на ракетите се извършват с бойни глави и в условия, максимално близки с военните, като се нанасят удари по мобилни цели. Тестват се също радар, система за командно управление на стрелбата, електрооптика и средства за връзка със зенитно-ракетните комплекси.Системата HISAR е способна да води кръгова стрелба на 360 градуса. Ракетата излита вертикално и се насочва към целта с помощта на маневрени двигатели. В Турция се разработват два вида от този комплекс – с малък обсег / HISAR-А с радиус на действие до 15 км/ и със среден / HISAR-О – до 25 км/.Тези комплекси са в състояние да унищожават летателни апарати с неподвижно и въртящо се крило, крилати ракети, безпилотни летателни апарати и ракети от типа „въздух-земя“. Турските военни концерни ASELSAN и ROKETSAN провеждат тестовете.", "date": "2019.04.25", "title": "Турция тества ракети за комплекси собствено производство"}
{"url": "https://offnews.bg/obshtestvo/balgarski-lekari-shte-se-obuchavat-za-belodrobni-transplantatcii-vav-v-702035.html", "text": "Български лекари ще бъдат обучавани в клиничното отделение по „Гръдна хирургия\" към Медицинския университет във Виена за извършване на белодробни трансплантации и посттрансплантационно наблюдение на пациенти от 6 до 10 май.Това е първото обучение, договорено с подписаното в края на януари 2019 година споразумение за квалификация и обучение на медицински кадри между България и Австрия по линия на Евротрансплант.Към момента в страната ни не са извършвани белодробни трансплантации и липсват специалисти и специално обучение за тяхното осъществяване.Българският екип се състои от четирима специалисти от ВМА и УМБАЛ „Св. Екатерина\" – кардиохирург, анестезиолог-реаниматор, пулмолог и бронхолог. Те ще участват във всички дейности на болницата, свързани с трансплантация и посттрансплантационно наблюдение на пациенти.Целта на обучението е медиците да усвоят всички необходими практически умения за извършването на белодробна трансплантация, както и за обгрижването на пациентите в постоперативния период.В рамките на споразумението са договорени и две дългосрочни шестмесечни обучения на два български екипа. Придобиването на специфични умения е задължителна предпоставка за провеждането на дейности по белодробна трансплантация в България.Успоредно с това Министерството на здравеопазването продължава активната работа по задълбочаване на двустранното сътрудничество между страната ни и държави, които имат отличен опит в областта на белодробната трансплантация.Договорено е също така екип трансплантолози от клиниката във Виена да окаже необходимото експертно съдействие при провеждането първите трансплантации на бял дроб у нас. Очакванията са през 2021 година в България да бъде осъществена първата такава.", "date": "2019.04.25", "title": "Български лекари ще се обучават за белодробни трансплантации във Виена"}
{"url": "https://offnews.bg/obshtestvo/informatcionno-obsluzhvane-specheli-konkursa-za-targovskia-registar-702034.html", "text": "\"Информационно обслужване\" АД спечели за поддържането на Търговския регистър. Предметът на поръчката бе „Абонаментна поддръжка на системно, комуникационно и СУБД (система за управление на база данни) програмно осигуряване с наблюдение и управление на информационната и комуникационната инфраструктура (ИКИ) на Агенцията по вписванията“.Компанията, с мажоритарен собственик Министерство на транспорта е предложила най-ниска цена от участниците, подали оферти. Информационно обслужване печели конкурса с предложената цена от 402 000 без ДДС, за една година. Три компании бяха поканени и изпратиха оферти - CNSys, Телелинк и \"Информационно обслужване\" АД. И трите фирми имат компетенции в областта на различните технологични дейности в обхвата на поръчката и опит в предоставянето на подобен тип услуги за други държавни институции. Всички компании са предоставили актуално удостоверение за сигурност, издадено от ДАНС, с минимално ниво \"Поверително\", и сертификати за качество. В предоставените оферти и трите компании са заявили готовност да изпълнят изискванията от техническото задание към поръчката.Обхватът на дейностите по заданието включва наблюдение и управление на системен софтуер, системи за управление на бази данни (СУБД) и комуникации на Агенцията по вписванията. В това число: непрестанна поддръжка на работоспособността на системния софтуер, СУБД, тестовите среди, операционните системи, сървърните приложения, масивите за съхранение на данни. Ангажимент на изпълнителя ще бъде възстановяване на работоспособността на някоя от изброените системи, в случай на отказ. В договора са заложени и срокове за реакция от страна на компанията, при настъпване на различна степен на отклонения във функционирането на съответната инфраструктура. Според техническите изисквания поддържащата компания трябва да извършва непрекъснат анализ на работоспособността и функционирането на комуникациите на Агенцията, да анализира трафика и да изготвя предложения за оптимизиране на работата им. След подписване на договора, компанията задължително ще трябва да извърши цялостно обследване на съществуващата информационно-комуникационна инфраструктура на Агенцията на физическо и логическо ниво и да актуализира настоящата или да изготви нова детайлна техническа документация, която да поддържа по време на срока на договора. Част от ангажиментите на “Информационно обслужване” АД ще бъдат: сканиране за технически уязвимости на всички работещи в АВ информационни системи – мрежови, сървърни и потребителски и прилагане на мерки за отстраняване, при открити несъответствия. Компанията ще отговаря и за периодичното архивиране на базите данни, съгласно нормативната уредба. Предстои и анализиране на сървърните системи за наличие на зловреден софтуер и изготвяне на план за преконфигуриране, надстройване, преинсталиране или деинсталиране на приложения и/или операционни системи.Съгласно договора, “Информационно обслужване” ще осигури минимум 12 висококвалифицирани експерти с различни технологични компетенции, които ще бъдат ангажирани с поддръжката на системите и които ще реагират в случай на инциденти, свързани със сигурността. Двама от тях ще бъдат на разположение на място в самата агенция.От 2018 г. стартира поетапно надграждане и обновяване на хардуера и софтуера в Агенцията по вписванията, поради очакванията за завишаване на обема от работа на институцията. През настоящата 2019 г. ще бъде финализиран проекта по надграждане на ТРРЮЛНЦ и Имотния регистър, а предстои Централният регистър на особените залози също да премине под управлението на институцията.С подписването на този договор значително разширяваме обема от дейности, които ще гарантират ефективно и оптимално функциониране на системите в Агенцията. Това е една от поредицата стъпки, с които целим повишаването на сигурността, стабилизирането, модернизирането и утвърждаването на Агенцията като партньор на българския бизнес и гражданите, които използват услугите й\", заяви Габриела Козарева, изпълнителен директор на Агенцията по вписванията.", "date": "2019.04.25", "title": "Информационно обслужване спечели конкурса за Търговския регистър"}
{"url": "https://offnews.bg/obshtestvo/majkata-na-bebeto-mohamed-go-izostavila-zaradi-bednost-702040.html", "text": "Майката на петмесечното бебе, изоставено край Централната гара в Пловдив преди два дни, е взела това решение от недоимък, стана ясно от изявление на пловдивската полиция.Вчера и днес са били задържани двамата родители на детето, чието име е Мохамед.Срещу бащата няма да бъдат повдигнати обвинения, тъй като не е съпричастен с акта на изоставяне на бебето.След задържането си майката разказала, че взела решението спонтанно, докато била в района на гарата, където често просела. Жената е на 26 години. Първоначално разследващите открили 28-годишния баща, след като свидетел подал данни за него, разпознавайки детето от телевизионен репортаж. По-късно майката била открита при родителите си в старозагорското с. Обручище.Макар тя да е посочила финансова невъзможност да се грижи за момченцето, пред разследващите бащата заявил, че има желание да гледа сина си. Детето се родило през декември, докато бащата бил в чужбина и затова то не било припознато. Двамата с майката живеели на семейни начало. Малкият Мохамед бе изоставен между два автомобила на паркинг до пловдивската гара. До него е оставена и бутилка мляко. Малкият е в добро здравословно състояние.За деянието НК предвижда до 3 г. затвор.", "date": "2019.04.25", "title": "Майката на бебето Мохамед го изоставила заради бедност"}
{"url": "https://offnews.bg/sviat/ukrainskiat-ezik-stana-zadalzhitelen-sas-zakon-702033.html", "text": "Върховната Рада на Украйна прие закон за украинския език като държавен, съобщава рускоезичното издание PolitologNEWS и определя събитието като историческо.Законът е подкрепен от 278 депутати в парламента. В него са определени лицата, които задължително трябва да владеят държавния език и да го ползват при изпълнението на служебните си ангажименти. Сред тях са държавното ръководство, депутатите, съдиите, прокурорите, служителите в Националната банка, офицерският състав на военна служба по договор, педагози, медици.Документът задължава всеки украински гражданин да владее държавния език като език на своето гражданство. Отбелязано е, че държавата организира курсове по украински за възрастни и осигурява възможност на гражданите на страната, които не са имали шанса, свободно да усвоят езика. Този закон влиза в сила месец след публикуването му, с изключение на редица позиции, отсрочени за няколко години. Подчертава се, че лице, което има намерение да придобие украинско гражданство, е задължено да докаже съответното ниво на владеене на държавния език.Изключение се допуска само за онези, които са на военна служба във въоръжените сили на Украйна и са удостоени с държавна награда, както и за лицата, приемането на които като граждани на страната представлява държавен интерес. Всички те имат право да придобият украинско гражданство без доказателства за нивото на владеене на държавния език, но се задължават да го научат в рамките на една година след деня на получаването на гражданството.Национална комисия по стандартите на държавния език ще определя изискванията за нивото на владеене на езика. Тя ще заработи 2 г. след като законът влезе в сила. Също за 2 г. е отсрочена нормата за полагането на изпит за нивото на владеене на езика. Законът предвижда документите за самоличност на украинските граждани да бъдат на държавен език, но на тези, за които украинският не е роден, се предоставя правото на транскрибирано изписване на име и фамилия според собствената национална традиция.", "date": "2019.04.25", "title": "Украинският език стана задължителен със закон"}
{"url": "https://offnews.bg/sviat/turtcia-shte-stroi-novi-48-zatvora-702042.html", "text": "До 2021 г. Турция планира строителството на нови 48 затвора с обща площ 6 млн.кв.метра, инвестицията за капацитета от 500 000 души възлиза на 9 млрд.лири, съобщава в.“Сьозджу“.Броят на изтърпяващите наказания в турските затвори се увеличава с всеки изминал ден. А след опита за преврат от 15 юли 2016 г. затворите са чудовищно претъпкани, поради което управляващата Партия на справедливостта и развитието смята да оплете 4-те края на страната в железен пръстен, отбелязва изданието.В периода 2006-2019 г. са открити нови 166 места за изтърпяване на наказанията, а в 34 съществуващи са построени нови корпуси. Така капацитетът зад решетките се вдигна със 149 588 души. В общо 396 затвора местата са 220 008. Последните данни от статистическия институт за броя на „лежащите“ в килиите са от декември 2017 г. Според тях всяка година населението в тези места се увеличава с 15,7% спрямо предходната, към онзи момент заключените наброяват 232 340 души. От тях 65,9% са с присъди, а 34,1% са задържани под стража. През ноември 2018 г. в отговор на депутатско питане в парламента правосъдният министър Абдулхамит Гюл изнесе актуалните сведения – 260 144 души са по затворите, от тях 202 434 излежават присъди, 57 710 очакват да бъдат осъдени.Министерството на правосъдието често подчертава, че наличният капацитет е крайно недостатъчен, поради което ускори строителството на новите затвори. Така през 2018 г. бяха открити нови 11 затвора с обща площ от 500 000 кв.метра, а сега се планират новите 48, които ще се изградят на територията на цялата страна.В началото на януари т.г. в. „Хюрриет“ съобщи, че след проваления опит за преврат от 2016 г. населението в турските затвори е покачило нивото си до 121%. В 389 комплекси наказания изтърпяват 250 764 мъже, 10 285 жени, 2 982 деца, а бебетата, затворени заедно с майките си, са 677.В началото на април т.г. Синдикатът на журналистите в Турция публикува списък на колегите си зад решетките – те са 133 души, осъдени или задържани за дълго в очакване на съдебните процеси заради публикациите им. А обвиненията срещу тях са като от матрица – участие или връзка с терористична организация, пропаганда в полза на тероризма.", "date": "2019.04.25", "title": "Турция ще строи нови 48 затвора"}
{"url": "https://offnews.bg/sviat/nov-vzriv-raztarsi-shri-lanka-702000.html", "text": "Нова експлозия разтърси Шри Ланка. Взривът е станал днес в град Пугода, източно от столицата Коломбо.Няма жертви, съобщи говорител на полицията, цитиран от \"Ройтерс\".Полицията разследва експлозия, станала на незастроена площ зад магистрадския съд в града.\"Имаше експлозия зад съда, която разследваме\", каза говорителят Руван Гунасекера, добавяйки, че тя не е била контролирана експлозия като взривовете, извършени през последните дни.Миналата неделя, навръх Великден, в страната бе извършена серия от бомбени нападения в църкви и хотели. 359 души бяха убити, ранените са около 500. Докато опечалените погребват загиналите християни, убити на Великден, стотици мюсюлмански бежанци напускат крайбрежния западен град Негомбо, където напрежението расте през последните дни, пише още \"Ройтерс\".", "date": "2019.04.25", "title": "Нов взрив разтърси Шри Ланка"}
{"url": "https://offnews.bg/zvezdi/dzhoni-dep-shte-se-zheni-za-20-godishna-tantciorka-702037.html", "text": "Американският актьор Джони Деп иска да се ожени за 20-годишната руска танцьорка Полина Глен.Двамата се запознали миналата година на вечерно парти, а младото момиче вече живее в имението на холивудската звезда. Според източник близък до актьора, Деп настоявал всичките му гости да подписват споразумение за дискретност.Двойката планирала скоро да си каже „Да“, след което да отиде в Русия, за да се запознае звездата със семейството на танцьорката.55-годишният актьор беше женен за американска актриса Амбър Хърд, а скандалът около развода им избухна през май 2016 година, когато актрисата обвини съпруга си в физическо и психологическо насилие. Съдът забрани на Джони Деп да се доближава до нея, а в отговор актьорът обвини Хърд, че се опитва да спечели от развода.Хърд обяви, че ще дари цялата сума, дължима й след развода от 7 млн. долара на няколко благотворителни организации, посветени на подкрепата на жените, жертви на домашно насилие, както и на болни деца.", "date": "2019.04.25", "title": "Джони Деп ще се жени за 20-годишна танцьорка"}
{"url": "https://offnews.bg/politika/ivo-hristov-ako-sega-bsp-zagubi-izborite-sledvashtite-shte-sa-demokr-701999.html", "text": "\"Следващите избори ще се превърнат в някаква демократична бутафория, на която просто ще легитимираме назначенците на партията-държава ГЕРБ.\"Това коментира кандидатът за евродепутат от \"БСП за България\" и бивш шеф на кабинета на предидента - Иво Христов за хипотезата, в която БСП изгуби европейските избори. В интервю за сутрешния блок на  той допълни, че в годините преди 1989 също е имало две партии и обществени организации, но това не означава, че е съществувал демократичен избор.Христов отрече да е \"топлата връзка\" между президентството и централата на червените. По думите му отношенията му с президента Румен Радев, а държавния глава определи като \"ценностна опозиция\" на властта.Христов обясни решението си да се влезе в листата на БСП, след като напусна партията преди години, с присъствието на два \"мастодонта\" на политическата сцена - ГЕРБ и БСП.\"ГЕРБ се превръща в партия-държава, с чиято протекция се назначават чиновници, служители в общински администрации и практически се решават всички въпроси в държавата. И БСП, която единствена е в позицията да промени това статукво\", каза той.", "date": "2019.04.25", "title": "Иво Христов: Ако сега БСП загуби изборите, следващите ще са демократична бутафория"}
{"url": "https://offnews.bg/futbol/levski-nabeliaza-italianski-half-702002.html", "text": "Италианският халф Диего Фабрини попадна в списъка на желаните от Левски футболисти. Офанзивният полузащитник е част от румънския Ботошани.28-годишният футболист е изиграл 24 двубоя за първенство, в които е реализирал 5 гола.Според румънския сайт fa-natik.ro, цитиран от novsport.com, до вчера преминаването му в Динамо Букурещ се е считало за сигурно, но това вече не е така. Причината е, че интерес към него е декларирал и Левски.Фабрини има договор с Ботошани и за следващия сезон, което означава, че няма как да напусне без трансферна сума.Професионалната му кариера стартира в Емполи, а в Италия е играл още за Удинезе, Палермо, Сиена и Специя. Известно време се е подвизава и по английските терени, носейки екипите на Уотфорд, Милоул, Бирмингам Сити и Мидълзбро. Преди да премине в Ботошани е играл за испанския Овиедо.Фабрини е бивш младежки национал на Италия, като има и един мач за мъжката гарнитура. Той дебютира за тима на 15 август 2012 при поражението с 1:2 от Англия - влиза като резерва в последните 6 минути.Това е вторият италианец, който е попаднал в полезрението на Левски за лятна селекция. В Румъния вече съобщиха, че главният скаут на клуба Богдан Патрашку е наблюдавал на живо изявите на нападателя на Динамо Букурещ Матиа Монтини, който в 16 шампионатни мача е реализирал 9 гола.", "date": "2019.04.25", "title": "Левски набеляза италиански халф"}
{"url": "https://offnews.bg/obshtestvo/otkrita-e-i-majkata-na-izostavenoto-v-plovdiv-bebe-702008.html", "text": "Арестувана е и майката на изоставеното в Пловдив 6-месечно бебе. Тя е на 26 години и от деня на изоставянето досега се е укривала в Старозагорска област, съобщи .По-късно днес полицията в Пловдив ще даде брифинг с подробности по случая.Все още не са известни мотивите за изоставянето на момченцето. То бе открито в близост до Централна гара в Пловдив, оставено между две коли.Детето в момента се намира в Педиатрията на УМБАЛ \"Св. Георги\" в Пловдив. Той е в добро здравословно състояние.Вчера бе задържан неговият баща, на 28 години.", "date": "2019.04.25", "title": "Открита е и майката на изоставеното в Пловдив бебе"}
{"url": "https://offnews.bg/temida/rumen-ovcharov-otnovo-na-sad-za-mini-bobov-dol-702006.html", "text": "Специализираната прокуратура даде на съд Румен Овчаров, Пламен Стефанов - бивш изпълнителен директор на „Мини Бобов дол“ ЕАД и Анна Янева - бившзаместник министър за умишлена безстопанственост, от която са последвали щети в размер на повече от 24 млн. леваНа 24.04.2019 г. е внесен обвинителен акт срещу тримата.На 30.03.2018 г. Софийска градска прокуратура внесе в Специализирания наказателен съд обвинителен акт срещу Румен Овчаров – бивш министър наикономиката и енергетиката за умишлена безстопанственост - за това, че въпреки задълженията си, умишлено не е упражнил достатъчно контрол, врезултат на което са последвали значителни щети за „Мини Бобов дол\" ЕАД в общ размер 8 940 231,47 лева и за длъжностно престъпление.С определение на Специализирания наказателен съд, потвърдено с определение на Апелативния специализиран наказателен съд от 17.05.2018 г. , делотосрещу Румен Овчаров бе върнато на Специализираната прокуратура за отстраняване на допуснати процесуални нарушения.След връщането на делото, Специализираната прокуратура извърши множество процесуално следствени действия, при които се събраха доказателства затова, че в резултат на неупражнения от Овчаров контрол, за „Мини Бобов дол“ЕАД са последвали щети в размер на повече от 24 млн. лева, т.е. почтитри пъти повече, съобщават днес от Спецпрокуратурата.И на тримата е повдигнато обвинение за умишлена безстопанственост, осъществена при условията на продължавано престъпление в периода от25.05.2006 г. – 18.03.2009 г., от която са последвали значителни щети в особено големи размери за предприятието „Мини Бобов дол“ ЕАД, в размер наповече от 24 млн. лева, като деянието представлява особено тежък случай и е последвало откриване на производство по несъстоятелност, допълват от обвинението.Чрез сключения договор за наем на „Ораново“ ЕООД са прехвърлени изключителните права на добив, транспортиране и продажба на въглища отучастък „Бабино“ и участък „Бобов дол“ от находище „Бобовдолски въглищен басейн“, предоставени с решения на Министерския съвет на „Мини Бобов дол“ЕАД, в нарушение на изискванията на чл. 23, ал. 1 от Закона за подземните богатства и на чл. 23, т. 1, т. 2 и т. 3 и чл. 24 ал.1 т.1 от Закона законцесиите (без да е проведена открита процедура при условията на публичност и прозрачност, свободна и лоялна конкуренция и равнопоставеностна всички кандидати и участници и без да е установено притежава ли „Ораново“ ЕООД, необходимите за извършване на добив на подземни богатства(въглища) технически, управленски и финансови възможности) и е последвало откриване на производство по несъстоятелност на „Мини Бобов дол“ ЕАД.Предстои насрочване на делото пред Специализирания наказателен съд.", "date": "2019.04.25", "title": "Румен Овчаров отново на съд за мини 'Бобов дол'"}
{"url": "https://offnews.bg/zvezdi/zvezdata-ot-dalas-ken-kercheval-pochina-na-83-godini-702003.html", "text": "Кен Керчевал, известен с ролята си на петролния магнат Клиф Барнс в популярния сериал \"Далас\", почина на 83-годишна възраст.Кен Керчевал е роден на 12.07.1935 г. Започва кариерата, партнирайки на Дъстин Хофман в 1959 г.През 1962 прави дебюта си на Бродуей, а през 1966 г. започва да играе в телевизионни продукции.Кен започва участието си в \"Далас\" през 1978 година, като първоначално е преминал прослушване за героя Рей Кребс, но по-късно му е дадена ролята на Клиф.", "date": "2019.04.25", "title": "Звездата от 'Далас' Кен Керчевал почина на 83 години"}
{"url": "https://offnews.bg/obshtestvo/do-3-mesetca-shte-prikliuchi-remontat-v-klinikata-po-izgariania-v-piro-702012.html", "text": "Основния ремонт на Клиниката по изгаряния в \"Пирогов\" ще приключи до 3 месеца, информират от болничното заведение.Ремонтът вече е започнал и е крайно необходим, защото клиниката не е обновявана от построяването на сградата ѝ досега, т.е. от 1978 г., съобщават още от \"Пирогов\".Въпреки ремонтните работи е създадена организация, така че на нито един човек да не бъде отказана необходимата помощ. Малките пациенти на Клиниката по изгаряния ще бъдат приемани и преглеждани в напълно обновената детска клиника по хирургия. Отделението за възрастни ще бъде преместено временно в Клиниката по хирургия. Интензивните грижи ще бъдат разпределени в детската и централната реанимации. По този начин ще бъдат осигурени условия за болнично лечение на пациентите на всички нива.Пълното обновяване на Клиниката по изгаряния и пластична хирургия се реализира по проект на програма Jessica (Фонд за устойчиво градско развитие) и със средствата в размер на 4 358 000 лв,, осигурени в края на 2018 г. от Министерския съвет за тази цел. С тях ще бъдат ремонтирани реанимациите за деца и възрастни, както и операционният блок, ще бъде закупено и медицинско и немедицинско оборудване за нуждите на звеното.Годишно през Клиниката по изгаряния, която е уникална за страната ни, преминават над 5200 пациенти, а се хоспитализират 1800 възрастни и 1000 деца. Извършват се 4700 оперативни интервенции, от които 1700 при деца от 0 до 18 г.", "date": "2019.04.25", "title": "До 3 месеца ще приключи ремонтът в Клиниката по изгаряния в Пирогов"}
{"url": "https://offnews.bg/sviat/shte-se-podsili-li-vrazkata-mezhdu-severna-koreia-i-rusia-sled-sreshta-702009.html", "text": "Ким Чен-ун и Владимир Путин дадоха обещание да подсилят връзките си по време на първата им среща днес.Двамата се ръкуваха близо до пристанищния град Владивосток, като от Кремъл обявиха, че лидерите ще обсъдят денуклеаризацията. Очаква се обаче Ким да търси подкрепа от руска страна след разговорите в САЩ.Разговорите в Ханой с американския президент Доналд Тръмп не стигнаха до споразумение за ядрената програма на Северна Корея.При встъпителните думи на лидерите, двамата се позоваха на дългата история на двете страни и връзките помежду им. Путин заяви, че иска да помогне за успокояването на корейското напрежение, пише Би Би Си.„Убеден съм, че визитата Ви в Русия ще помогне за разрешаването на ситуацията на Корейския полуостров и ще разберем какво може да направи Русия, за да подпомогне позитивните процеси, които се провеждат в момента”, посочи Путин.От своя страна Ким Чен-ун заяви, че се надява на много полезна среща за развитието на връзката между двете страни, която да направи отношенията им още по-стабилни”.При пристигането си лидерът на Северна Корея поздрави руските власти, като се забавляваше на музиката от духовия оркестър преди на влезе в кола, оградена от телохранители, които както в предишни пъти тичаха покрай превозното средство, разказват от Би Би Си.Какво знаем за срещата на върха?Според говорителя на руския президент Дмитрий Песков, Кремъл смята, че шестстранните преговори за Северна Корея, които в момента са в застой, са единственият ефикасен начин за решаване на проблема с ядрените оръжия на полуострова.Тези разговори, започнали още през 2003 г., включват Южна и Северна Корея, Китай, Япония, Русия и САЩ.\"В момента няма други ефективни международни механизми\", казва Песков пред репортери в сряда. Той допълва, че други страни също полагат усилия и е нужна подкрепа за разрешаване на проблема.Какво искат и двете страни?Посещението се приема като възможност за Северна Корея да покаже, че има мощни съюзници след разпадането на ядрените преговори със САЩ през февруари, коментира журналистът от Би Би Си Лаура Бикър.Страната обвини американския държавен секретар Майк Помпео за колапса на срещата на върха в Ханой. По-рано този месец Северна Корея поиска Помпео да бъде отстранен от ядрените преговори, като го обвини в „говорене на глупости” и помоли някой „по-внимателен” да го замести.Срещата на върха също е възможност за Пхенян да покаже, че икономическото му бъдеще не зависи само от САЩ.Смята се, че Ким също така може да се опита да окаже натиск върху Москва, за да облекчи санкциите.Според анализатори, тази среща на върха е шанс за Русия да се заяви като важен играч на Корейския полуостров. Според тях Путин е имал готовност да се срещне с Ким от доста време, но все пак на фона на срещата „Тръмп-Ким”, Кремъл стои донякъде встрани.Русия, както и САЩ и Китай, се чувстват притеснени от ядрената мощ на Северна Корея, допълват анализатори.", "date": "2019.04.25", "title": "Ще се подсили ли връзката между Северна Корея и Русия след срещата на Ким с Путин?"}
{"url": "https://offnews.bg/futbol/iskat-premestvane-na-finala-za-kupata-702043.html", "text": "Административният директор на Локомотив (Пловдив) Атанас Узунов ще настоява пред Професионалната футболна лига финалът за Купата на България да бъде преместен от сряда в събота.Още снощи Узунов е разговарял с шефовете на централата с подобно предложение.\"Не го правя заради нашия клуб, а заради цял Пловдив. Мисля, че ще е много по удобно и за двете публики и така ще дойдат повече хора в столицата.Градът ще е празен, ще има къде да се паркира. В сряда ще е един ад.От Профилигата ми заявиха, че идеята им допада и че ще помислят върху нея\", заяви Узунов пред PlovdivDerby.Междувременно стана ясно, че халфът на Ботев (Пловдив) Антонио Вутов, който изблъска главния съдия по време на полуфинала за Купата на България срещу ЦСКА-София, е получил три мача наказание от дисциплинарната комисия към БФС.Така 22-годишният играч на “жълто-черните” няма да бъде на разположение на Николай Киров за двубоите срещу ЦСКА, Левски и Берое от плейофната фаза на първата шестица.", "date": "2019.04.25", "title": "Искат преместване на финала за Купата"}
{"url": "https://offnews.bg/obshtestvo/veliki-chetvartak-e-deniat-na-tajnata-vecheria-i-tceluvkata-na-iuda-701890.html", "text": "Днес е Велики четвъртък - най-важният ден от Страстната седмица със своята символика. На този ден Христос събира учениците си на Тайната вечеря и им казва, че ще бъде предаден. В недоумение учениците питали, кой ще стори това. Запитал и Юда, и Христос му отвърнал тъй кротко, че другите не разбрали. След вечерята Христос с апостолите отишъл в Гетсиманската градина, където се молил до идването на предателя. А Юда казва на стражите: \"Когото целуна, той е; хванете го.\" После се хвърля към Исус и го целува. На този ден свещениците изнасят кръста от олтара, което символизира носенето му от Христос към Голгота. Всеки желаещ мирянин бива помазан с елей за здраве.Според традицията великденските яйца се боядисват рано сутринта на Велики четвъртък или през Велика събота преди празника. Първото яйце задължително трябва да е червено - символ на пролятата кръв на Спасителя. Докато боята още не е изсъхнала, с яйцето се рисува кръст върху челата на децата и се натриват бузките им - за здраве.Първото яйце се пази в къщата в продължение на година, за да носи успех и щастие на домакините. Второто яйце също се боядисва в червено. То е за църквата след празничната литургия в полунощ на събота срещу неделя.", "date": "2019.04.25", "title": "Велики четвъртък е денят на Тайната вечеря и целувката на Юда"}
{"url": "https://offnews.bg/obshtestvo/egipetski-zagadki-po-viasat-history-701867.html", "text": "Мистериите на древния Египет оживяват на екран в тв поредицата по  \"Египетски загадки\".Историята на една от най-великите цивилизации се развива в продължение на 3000 години. И до днес Египет остава земя на загадките, която привлича специалисти и любители. Откакто за първи път разчистват пясъка от Големия сфинкс в Гиза, археолози и историци бавно разкриват тайните му през изминалите две столетия.Създателите на тв поредицата вярват, че някои от най-важните открития на египетската цивилизация все още са затрупани от пустинните пясъци. С нова технология те се опитват да разгадаят древни мистерии, които могат да пренапишат човешката история.Можете да проследите поредицата в четвъртък и петък, в 21:00.", "date": "2019.04.25", "title": "Египетски загадки по Viasat History"}
{"url": "https://offnews.bg/obshtestvo/ombudsmanat-i-bptc-organizirat-boiadisvane-na-iajtca-na-pl-sv-nedeli-701957.html", "text": "Омбудсманът Мая Манолова и БПЦ организират днес боядисване на 1000 великденски яйца на столичния пл. \"Св. Неделя\". Да се включат са поканени над 200 деца от 4 столични детски градини и 8 училища. Събитието е част от Националната кампания „Великден за всеки – дари празник на баба и дядо“, която се организира от омбудсмана за четвърта поредна година в подкрепа на българските пенсионери. Боите, с които ще се изпишат яйцата, са дарение за каузата „Спаси икона“, чрез която малчугани от неделните училища помагат на свои онкоболни връстници.В 11.30 часа от храм „Св. Неделя“ с благословението на белоградчишкия епископ Поликарп ще потегли литийно шествие, водено от свещенослужители на Софийската епархия, в което учениците ще отнесат шарените яйца в социалната кухня в двора на столичния храм „Св. Св. Кирил и Методий“ на ул. „Георг Вашингтон“ № 47.Там великденските яйца ще бъдат раздадени на социално слабите и възрастни хора. Социалната кухня, инициирана от институцията на омбудсмана, стартира на 17 декември 2018 г. с благословението на Негово Светейшество патриарх Неофит и с подкрепата на БЧК, БАБХ, големите търговски вериги, различни дарители, производители и много доброволци. Всеки делничен ден в нея се хранят безвъзмездно с топъл обяд между 500 и 1 000 души.", "date": "2019.04.25", "title": "Омбудсманът и БПЦ организират боядисване на яйца на пл. Св. Неделя"}
{"url": "https://offnews.bg/knigi/da-se-osmelish-da-shofirash-ot-manal-al-sharif-702005.html", "text": "Манал ал-Шариф е родена в Мека и е активист за правата жените, едно от лицата на кампанията Women2Drive. През 2011 г. е арестувана от саудитските власти с обвинението, че е шофирала, макар че е жена. Днес Манал ал-Шариф прекарва времето си между Ню Хемпшир и Австралия. Живее със съпруга си Рафаел единия от двамата си сина. Продължава да се бори за правата на саудитските жени като участва в международни форуми, изнася речи и организира кампании. През 2012 г. списание „Тайм“ я включва в ежегодния си списък с най-влиятелни личности.Мемоарът на Манал ал-Шариф е изящен разказ за пробуждането на една съвременна саудитка, за превръщането ѝ от ревностен религиозен радикал в свободна жена. Израснала е в Мека, в семейство на таксиметров шофьор и набожна домакиня. Животът пред нея изглежда предначертан – завършване на гимназия, брак, деца. Оказва се обаче, че съдбата на младото момиче далеч ще надхвърли клишето за образцова саудитска съпруга. Докато завършва висшето си образование Манал ал-Шариф разбира, че светът не се побира в рамките, наложени от семейството и средата й и постепенно променя възгледите си. Нещо повече – скоро тя ще промени живота и мирогледа и на други жени в Саудитска Арабия.Професионалният ѝ път я отвежда в отдел „Информационна сигурност” в най-голямата петролна компания в света – „Арамко”. Място, в което установените саудитски порядки не важат. Място, което ѝ дава свобода и засилва смелостта ѝ да шофира. Но защо това право на жените да шофират трябва да бъде ограничено и да важи само за „Арамко”? С този въпрос започва революцията начело с Манал, привлякла хиляди жени. Непрестанните подмятания, нетактичните намеци, отлъчването от обществото и престоя в затвор поставят духа на изпитания, но благодарение на семейството и приятелите си, смелата саудитка успява да спечели битката.", "date": "2019.04.25", "title": "'Да се осмелиш да шофираш' от Манал Ал-Шариф"}
{"url": "https://offnews.bg/futbol/eden-azar-shte-poluchava-po-20-miliona-paunda-godishno-ako-podpishe-s-702007.html", "text": "Звездата на Челси Еден Азар е на крачка от трансфер в Реал Мадрид, а според информации на британското издание \"Дейли Меил\" възнаграждението, което белгиецът ще получава на \"Бернабеу\", ще се равнява на 400 хиляди паунда седмично.Това означава, че ако сделката се осъществи, което е твърде вероятно, тъй като Азар на няколко пъти изрази желание да напусне Челси, ще получава по 20 милиона годишно проебърнато в паунди.Треньорът на 13-кратните шампиони на Европа Зинедин Зидан от много време насам харесва Азар и именно той е основната му цел за летния трансферен прозорец.Лондонският клуб не иска да се разделя с най-добрия си футболист, но усилено се говори, че в крайна сметка от клуба са се примирили, че трябва да го продадат.През този сезон Еден Азар е изиграл 46 мача във всички турнири, в които е отбелязал 19 гола и има 13 асистенции.", "date": "2019.04.25", "title": "Еден Азар ще получава по 20 милиона паунда годишно, ако подпише с Реал Мадрид"}
{"url": "https://offnews.bg/temida/sgs-pusna-sreshtu-3000-lv-komandosa-poiskal-otkup-za-kradena-kola-702029.html", "text": "Командосът от Специализирания отряд за борба с тероризма (СОБТ), задържан заради поискан откуп за връщане на откраднат автомобил, излиза на свобода срещу гаранция от 3000 лева. Магистратите от Софийския градски съд прецениха, че колегите им от Районния са надценили обществената опасност на извършеното престъпление и задържането на Красимир Пешовски под стража е прекомерно. Един от съдиите от СГС обаче подписа днешното решение с особено мнение.Съдебното заседание започна с искане на адвоката на задържания делото да се гледа при закрити врата с мотивите, че клиентът му работи в секретно поделение на МВР, съобщи Нова тв. Магистратите обаче не уважиха това искане.Пешовски е обвинен в това, че поискал от собственичката на открадната луксозна кола откуп от 11 000 лева за връщането на автомобила.", "date": "2019.04.25", "title": "СГС пусна срещу 3000 лв. командоса, поискал откуп за крадена кола"}
{"url": "https://offnews.bg/politika/kaloian-pargov-nova-spravedliva-i-sotcialna-evropa-e-nashata-tcel-702011.html", "text": "Нашата цел е изграждане на нова справедлива и социална Европа, която поставя в центъра си нуждите и стремежите на всеки гражданин, защитава демокрацията, създава равни възможности, постига социална сигурност, гарантира устойчиво развитие и инвестира в бъдещето. Това е модерният социализъм на 21-ви век.Думите са на лидера на БСП - София Калоян Паргов, който говори по време на представянето на листата на Коалиция \"БСП за България\" за евроизборите пред софийската общественост в Зала 3 на НДК.\"Дошло е време разделно, ако позволите да цитирам академик Антон Дончев. Дошло е време всеки да се определи дали е за справедливост сега или е за запазването на днешното статукво, каза в словото си Калоян Паргов. - Борбата няма да е нито лесна, нито лека. Да си го знаем от сега\".Лидерът на БСП - София заръча на бъдещите евродепутати да не забравят, че политиката, която ще водят в Европейския парламент, трябва да е близо до проблемите и тревогите на обикновените хора. \"България е сред държавите-членки с най-остро изразено социално неравенство и е изоставаща в развитието си икономика. А това трябва да се промени час по-скоро, заяви Калоян Паргов. - Нашият изборен успех ще бъде победа за всички, които искат достоен живот в България. Държава със солидарно общество в социален и справедлив Европейски съюз. Без двойни стандарти. Без две скорости\".Той заяви, че всички трябва да си дадат сметка за важността на изборите на 26-и май. \"Те са не просто важни, те са жизнено важни! Има смисъл да се гласува на тези избори, защото имат значение не само за Европа. Те ще дадат проекция и на бъдещето управление на България, каза Калоян Паргов.В Европейския парламент трябва да изпратим достойни българи и професионалисти. Българи, които знаят какъв е националният интерес. Българи, които могат да върнат достойнството на народа ни. Да покажат и докажат, че е равен на другите европейски народи. Ако победим на Европейските избори, това ще постави началото на промяната в България. А защо не и в София?Да променим модела, който десетилетия действа срещу интересите на хората. Това трябва да постигнем!\".", "date": "2019.04.25", "title": "Калоян Паргов: Нова, справедлива и социална Европа е нашата цел"}
{"url": "https://offnews.bg/obshtestvo/fandakova-otiva-v-kurilskia-manastir-shte-proveriava-restavratciata-n-701968.html", "text": "Столичният кмет Йорданка Фандъкова ще посети днес Курилския манастир „Св. Иван Рилски“, за да провери реставрационните дейности.Реставрацията на стенописите се извършва със средства, осигурени от Столичната община. На Велики четвъртък деца от район Нови Искър ще боядисват яйца в двора на манастира. Курилски манастир „Свети Иван Рилски“ е основан през Х век. Намира се на територията на район „Нови Искър“ – Столична община и е един от най-старите манастири в този регион. През 1593 г. манастирският храм е обновен, а три години по-късно е изографисан от Св. Пимен Зогравски. През 1830 г. е пристроен и изографисан притвор. Деветнадесет години по-късно е построен втори притвор. До средата на XIX век манастирът е обитаван от 45 монахини, реализиращи огромна мисионерска дейност. През 2013 г. започва поетапна реставрация на ценните стенописи в храма. С решение на СОС от ноември миналата година са осигурени 51 556 лв. от общинския бюджет за довършване на реставрацията на ценни стенописи в Курилски манастир „Св. Иван Рилски“.", "date": "2019.04.25", "title": "Фандъкова отива в Курилския манастир, ще проверява реставрацията на стенописи"}
{"url": "https://offnews.bg/obshtestvo/na-5-mesta-v-sofia-niama-da-imat-voda-dnes-701970.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството.Подмяна на сградно водопроводно отклонение на ул. „Майор Юрий Гагарин“ в жк „Изток“ налага спиране на водоподаването от 10:00 до 17:00 ч. на ул. „Майор Юрий Гагарин“ от ул. „Атанас Далчев“ до ул. „Тарас Шевченко“, бул. „Цариградско шосе“, бл. 13.Във връзка с подмяна на сградно водопроводно отклонение на ул. „Св. Св. Кирил и Методий“ в район Възраждане се налага спиране на водоподаването от 10:00 до 17:30 ч. на ул. „Св. Св. Кирил и Методий“ от ул. „Осогово“ до ул. „Овче поле“, ул. „Брегалница“ от ул. „Цар Симеон“ до ул. „Св. Св. Кирил и Методий“.Реконструкция на уличен водопровод на ул. „Крум Попов“ в жк „Лозенец“ налага спиране на водоподаването от 9:00 до 21:00 ч. на ул. „Криволак“, ул. „Милин камък“, ул. „Гороцвет“, ул. „Равнец“, ул. „Развигор“, ул. „Крум Попов“, бул. „Черни връх“, ул. „Бисер“.Заради подмяна на спирателни кранове на ул. 13 в кв. „Обеля“ 1 се налага спиране на водоподаването от 9:00 до 18:00 ч. на ул. 13, ул. 3, ул. „Рила“, ул. 6.Диагностика на уличен водопровод на ул. „Герена“ в кв. „Драгалевци“ налага спиране на водоподаването от 9:30 до 18:30 ч. на ул. „Герена“ и района между ул. „Крушева градина“, ул. „Еловица“, ул. „Безименна“, ул. „Кимчовец“ и ул. „Дамян Дамянов“.", "date": "2019.04.25", "title": "На 5 места в София няма да имат вода днес"}
{"url": "https://offnews.bg/nashite-avtori/mitovete-za-polzite-ot-cheteneto-701990.html", "text": "Първи митЧетенето било секси.Нека погледнем истината в очите.Нека ви попитам - Вие правили ли сте секс докато четете? Не се стеснявайте, вдигнете ръка.Нека ви опиша ситуацията. В едната ръка държите книга. Четете. Независимо дали е под вас, над вас, или около вас, любимият ви човек, също с книга в ръка. Сексът тече с нормална интензивност и от време на време има прекъсвания за някой и друг оргазъм.А сега си представете как правите секс и четете „Братя Карамазови“. Вие – „Братя Карамазови“, а вашия партньор „Граф Монте Кристо“. Мислите ли, че така някой от вас ще стигне до оргазъм? Само ще си обръщате страниците и ще си мълчите. Най-много да убиете наум някоя бабичка. Най-накрая ще се изнервите и ще се скарате. Ще започнете да си изневерявате със случайни нечетящи хора и край с връзката ви.Толкова за четенето и секса.Втори митЧетенето отваряло врати.Сериозно ли говорите? Кои врати? Покажете ми ги? Момент, ще дам пример. Представете си аз имам сто лева а вие „Двата тома на война и мир“. Стоим на входа на дискотеката и чакаме да влезнем. На входа три яки батки ни джобят за оръжие. Плащаме си входа. Внимание! Аз имам сто лева, а вие - книги! Следователно аз си плащам входа, а вие ядете бой докато обяснявате на батките, че книгите отварят врати.Това е за вратите и книгите.Трети митЧетящите хора били с по-голяма обща култура.Хора, разберете ме правилно. Вече никой не се нуждае от обща култура. Живеем в 21-ви век. Общите неща вече са демоде. Живеем във време на тесни специалисти и единствената култура, която е адекватна на времето ни е тясната култура.Общата култура е отживелица. Когато отидете на интервю за работа няма да ви питат как се казва най-големия спътник на Сатурн, а ще ви питат каква заплата искате. Това се нарича фокус или тесен поглед върху проблема. Така, че си заврете общата култура където се помещава и най-големия спътник на Сатурн и оставете света на нас – хората с тясна култура.Четвърти митКнигата е прозорец към света.Ще ви го кажа кратко и ясно. Прозорец е петкамерно ПВЦ с Ка стъкла с комарник и щори. Питал съм професионалисти. Ако се опитате да гледате през някоя книга най-много да ви вкарат в психиатрията.Седми митЧетенето е полезно за здравето! Стига бе. Онзи ден бях в болница на свиждане и до всеки болен имаше я книга, я списание. Представяте ли си? Болниците са пълни с читатели! По-силен аргумент от вредатна от четенето няма как да има.P.S. Както забелязвате, липсват мит номер пет и шест. Този въпрос ще го обсъдим, когато разгледаме ползите от цифрите.P.P.S. Материалът е посветен на денят на книгата, който беше преди два дни. Но това ще го обсъди, когато разгледаме ползите от календара.", "date": "2019.04.25", "title": "Митовете за ползите от четенето"}
{"url": "https://offnews.bg/obshtestvo/poveche-slantce-dnes-i-utre-za-velikden-idva-studen-front-701980.html", "text": "Предимно слънчево ще е времето днес, следобед обаче на места ще се заоблачи и ще превали. Възможни са и гръмотевици. Максималните температури ще са между 20 и 25 градуса, според прогнозата на НИМХ. По-хладно ще е край морето. В планините ще духа слаб до умерен вятър от юг-югозапад. Термометрите ще са качат до 17 градуса на 1200 м, а на 2000 - до 10 градуса.  По Черноморието ще бъде слънчево. Ще духа слаб до умерен югоизточен вятър. Максималните температури ще са между 14 и 17 градуса. Температурата на морската вода е 11-13 градуса. Вълнението на морето ще е 1-2 бала.Празничните дни ще посрещнем със слънце, но няма да липсват и краткотрайни превалявания. Утре повишението на температурите ще продължи. В събота и неделя обаче идва захлаждане. ", "date": "2019.04.25", "title": "Повече слънце днес и утре, за Великден идва студен фронт"}
{"url": "https://offnews.bg/112/semejstvoto-na-zaginaloto-kraj-makaza-bebe-mestan-ne-spria-na-stop-701994.html", "text": "Семейството от Кърджали, чието бебе почина в катастрофата с участие на лидера на ПП ДОСТ Лютви Местан, твърди, че политикът не е спрял на знак \"Стоп\", излизайки на път с предимство.„Аз го видях. Не спря на стопа и ни блъсна. После вече не помня. Осъзнах какво се е случило дни по-късно, споделя майката Емине Ахмед пред .„Първо от колата излезе синът ми, после аз, жена ми лежеше по гръб. Малката я нямаше. Тя беше на 2-3 метра от колата. Беше изхвърчала”, споделя бащата на бебето - Юсеин Ахмед.„Когато пристигнах на мястото, първо видях големия ми внук. Каза ми, че е добре. Но сестричката му не е. Видях и Лютви Местан. Беше се заключил в колата”, коментира дядото на бебето - Тефик Ахмед. Той добави, че Местан не е оказал помощ на семейството на мястото на инцидента. „Стоеше като паметник!”, каза Тефик Ахмед.„Разбира се, че виновен е г-н Местан. Той имаше знак \"стоп\", а аз бях на път с предимство. Искам да отиде зад решетките. Нека държавата ни помогне и хората да ни помогнат да има правосъдие”, категоричен е шофьорът на другия автомобил Юсеин Ахмед.Към момента разследващите не са съобщили заключението си за причините за инцидента. Никой не е обявил и кой с каква скорост се е движил и дали някой от участниците в произшествието е бил в нарушение.", "date": "2019.04.25", "title": "Семейството на загиналото край Маказа бебе: Местан не спря на 'Стоп'"}
{"url": "https://offnews.bg/temida/desislava-ivancheva-prizovana-po-drugo-delo-v-srs-701989.html", "text": "Осъдената на първа инстанция Десислава Иванчева, която бе регистрирана като независим кандидат за евродепутат, е призована днес по друго дело в Софийски районен съд. Призована е за административно-наказателно производство, като предметът не е известен нито за нас, нито за адвокатите, информира във фейсбук Петър Кърджилов, бивш пиар на районното кметство. Десислава Иванчева, бившият й заместник Биляна Петрова и предишният управник на района Петко Дюлгеров бяха осъдени за подкуп на първа инстанция в спецсъда съответно на 20, 15 и 12 години. Двете жени бяха задържани в съдебната зала и откарани в Сливенския затвор. ", "date": "2019.04.25", "title": "Десислава Иванчева призована по друго дело в СРС"}
{"url": "https://offnews.bg/sviat/putin-i-kim-chen-un-se-sreshtat-za-parvi-pat-701987.html", "text": "Президентът на Русия Владимир Путин и севернокорейския лидер Ким Чен ун провеждат среща във Владивосток, мерките за сигурност са засилени. Това е първо посещение на Ким Чен ун в Русия и първа среща между двамата. Ким Чен-ун пристигна във Владивосток вчера по покана на руския държавен глава. Разговорът на четири очи ще продължи около час. След това преговорите ще продължат в разширен формат, а по-късно ще бъде даден официален прием в чест на севернокорейския лидер. Не се планира подписване на документи или съвместно изявление. След края на срещата на върха Путин планира да се срещне с представители на руската преса, съобщи ТАСС.Очаква се основна тема на разговорите между Владимир Путин и Ким Чен-ун да бъде намаляване на напрежението на Корейския полуостров, както и засилване на двустранното сътрудничество между Пхенян и Москва.", "date": "2019.04.25", "title": "Путин и Ким Чен ун се срещат за първи път"}
{"url": "https://offnews.bg/analizi-i-komentari/maria-peeva-ako-strategiata-se-prieme-darzhavata-opredeleno-shte-vze-702001.html", "text": "Не ми е до никакви битки в момента, но днес цял ден ми пишете по тази тема и колкото и да не ми се ще, явно се налага да драсна пет реда и аз, за да не се обяснявам с всеки поотделно. Не държа да сте съгласни с мен, ваша си воля. Мненията са като главите, всеки си има по една (да, знам, че е друга поговорката).И така - за прословутата стратегия, която очевидно е толкова актуална тези дни, че ми се повръща вече от нея.Виждам, че много родители се плашат от нея. Интелигентни и симпатични хора, някои от тях. Разбирам ги донякъде, защото отвсякъде летят статии и листовки, които ги убеждават, че държавата ще им вземе децата. Така е. Ако стратегията се приеме, държавата определено ще вземе някои деца. Само че не точно нашите.Държавата няма да ви вземе детето, ако не го ваксинирате. Може да ви глобят, може да не го приемат в детската градина, но няма да ви го вземат. Виж, ако го оставите болно и посиняло, в студа на улицата, може да ви го вземат. И ще е съвсем заслужено.Държавата няма да ви вземе детето, ако не му купите сладолед. Но ако си купите ракия с детските му, а то няма хляб, ще ви го вземе. И също ще е заслужено.Държавата няма да ви вземе детето, ако не му купите айфон или компютър. Но ако го пратите да проси, ще ви го вземе. И с право, защото не го заслужавате това дете, ако очаквате то да ви плаща дрогата.Държавата няма да ви вземе детето, ако на 14, то реши да се татуира и вие му откажете. Но ако му позволите и то вземе, че се разболее, може и да ви осъди.Държавата няма да ви вземе детето, ако сте му плеснали един шамар. Ако го биете системно обаче, ще ви го вземе, преди някой ден да кажат по новините как сте си изпуснали нервите и сте го пребили.Държавата няма да ви вземе детето, ако сте избрали за него домашно обучение. Но ако то иска да ходи на училище, а вие не му позволявате, ще ви задължи да му позволите. А ако на 14 то спре да ходи на училище и тръгне да се жени, със сигурност ще ви го вземе. Мисля, че това също не е лошо решение.Държавата няма да ви вземе детето, ако му се развикате. Ако обаче го наричате “к*ва” или “п*ал”, ако го мачкате и унижавате, ако го изтезавате или изнасилвате, ще ви го вземе. И слава богу.Държавата няма да ви вземе бебето, защото реве, но ще ви го вземе, ако го изоставите на паркинга, и ще му потърси осиновители. И това ще е най-добре за него, поне аз така мисля.Още много такива примери мога да напиша, но има ли смисъл? В крайна сметка, ако ще се приеме тази стратегия, за да заработи изобщо както трябва, ще е нужна обществена подкрепа, ще трябва да има съдействие от обществото и малко доверие в тая система. Социалните и те са хора, хора като нас - родители, които също имат семейства и също имат фейсбук. Ако отвсякъде само ги плюят и обиждат, каква мотивация ще имат да работят както трябва? Като не става, не става.И друго си мисля. Какво ще стане, ако НЕ СЕ ПРИЕМЕ тази стратегия? Всъщност нищо няма да стане. За мен, за вас, за нормалния български родител нищо няма да се промени и без стратегия. И почвам да си мисля, че ако пък хората толкова се плашат и толкова не са готови за нея, значи може би е по-добре да не се приеме. Да, за някои деца ще е зле, но човек не може да спаси целия свят. Пак ще пишем за тези, отритнатите и нещастните, пак ще се възмущаваме, пак ще плюем държавата, пак ще се чудим как да им помогнем и възможно ли е да има такива родители. За жалост е възможно, но такъв е животът. Може би трябва просто да приемем, че тези деца са обречени, лош късмет и толкова. Всички изтегляме понякога късата клечка. Тези деца, впрочем, понякога оцеляват и стават хора, така че наистина, кои сме ние да им оправяме живота. Виж, във фейсбук може да ги съжалим малко, и то съвсем искрено ще ги съжалим. Защото всъщност поотделно не сме лоши хора, казвам го без всякаква ирония. Просто още не сме готови да сме общество. Всяка коза за свой крак. Народът хубаво го е казал.Когато сме готови да се грижим и за другите, нещо може и да се промени. Дотогава - да сме живи и здрави, ще се спасяваме поединично.", "date": "2019.04.25", "title": "Мария Пеева: Ако стратегията се приеме, държавата определено ще вземе някои деца. Само че не точно нашите"}
{"url": "https://offnews.bg/obshtestvo/kmetat-na-slatina-terasata-na-plamen-georgiev-e-vpisana-v-notarialnia-701993.html", "text": "Терасата на шефа на КПКОНПИ Пламен Георгиев е вписана в нотариалния му акт. Единственият достъп до нея е през неговия апартамент. Това заяви кметът на район \"Слатина\" Наталия Стоянова след , извършена от инспектори от общината. Тя установи, че два навеса на терасата трябва да бъдат премахнати. Навесите са единият около 6 кв. м, другият около 50 кв. метра от дърво. Те са 1 метър над допустимото и трябва да бъдат съборени, обясни Симеонова по Нова тв. През 2012 г. е имало сигнал, но колегите ми не са допускани до сградата, за да направят проверки. Обикновено очакваме съдействие от лицето-нарушител. Тогава не сме се обадили на полицията, уточни Стоянова.По нейни думи обичайният срок да бъдат премахнати незаконните навеси е между месец и три месеца. Ако това не се случи, общината го прави за сметка на собственика. Сауна на практика нямало. При тази проверка не сме изследвали дали това са общи части, допълни кметицата. ", "date": "2019.04.25", "title": "Кметът на Слатина: Терасата на Пламен Георгиев е вписана в нотариалния му акт"}
{"url": "https://offnews.bg/futbol/guardiola-vse-oshte-ne-sme-shampioni-701996.html", "text": "Треньорът на Манчестър Сити Пеп Гуардиола не скри задоволството си от победата с 2:0 над градския съперник Юнайтед на \"Олд Трафорд\".С успеха Сити се върна на първата позиция във Висшата лига 3 кръга преди края. Разликата с втория Ливърпул обаче е едва една точка и битката ще бъде до последния кръг.\"Намираме се под огромно напрежение. Преди мача казах на момчетата, че трябва да победим, без значение дали ще ни вкарат гол или не\", заяви Гуардиола.\"Знаехме, че без Лукаку Юнайтед ще заложи на повече скорост. Няколко пъти допуснахме грешки в средата на терена и дадохме възможност на съперника да атакува опасно. През второто полувреме всичко се промени с влизането на Илкай Гюндоган. Сане пък направи играта ни по-динамична\", каза Пеп.\"И двата отбора заслужаваха да спечелят, но победителят е само един. Загубилият не трябва да се отчайва, когато е дал всичко от себе си. Юнайтед искаше да се реабилитира пред феновете си след тежкото поражение от Евертън. Бяхме подготвени. През миналия сезон вдигнахме летвата и станахме шампиони със 100 точки. Ливърпул ни преследва и изключителни неща през сезона, но всичко е в нашите ръце\", добави испанецът.Гуардиола се изказа и за предстоящият мач с Бърнли, като заяви, че иска играчите му да почиват, тъй като нямат право на грешка. \"Имаме гостуване на Бърнли, което няма да е лесно. Важното е да останем спокойни. Остават три мача до края. Още не сме шампиони, което е невероятно предвид факта колко точки имаме. Предупредих играчите утре да не гледат телевизия и да не четат, а просто да се наспят и да си починат преди мача с Бърнли\", завърши мениджъра на \"гражданите\".", "date": "2019.04.25", "title": "Гуардиола: Все още не сме шампиони"}
{"url": "https://offnews.bg/futbol/sektor-g-nadahva-liubimtcite-si-sled-otpadaneto-ot-botev-702014.html", "text": "Феновете на ЦСКА от Фенклуб \"Сектор Г\" опитват да надъхат отбора си след отпадането от Ботев Пловдив за Купата на България. Ето какво пишат те на страницата си във \"Фейсбук\":\"Трудно се казва каквото и да било след такъв мач. Очевидно сме орисани отново навръх Великден да преминем своята Голгота сами и напук на всичко и всички.Благодарим на хората, присъствали вчера на стадиона. Благодарим ви, че дори при 0:2 не се предадохте, а повярвахте заедно с нас. Това е манталитетът на \"Г\"олемите, това е и привилегията да си част от трибуна №1 в България!Винаги ще бъдем тук, винаги един до друг!\".Лидерът на сектор \"Г\" Иван Велчев - Кюстендилеца също благодари на публиката, която подкрепяше своите любимци. \"Благодаря на всички \"Армейци\", които днес наистина до Последен дъх подкрепиха ЦСКА. Малко отбори могат да се похвалят с такава верна и всеотдайна публика.\", написа той във \"Фейсбук\".", "date": "2019.04.25", "title": "Сектор \"Г\" надъхва любимците си след отпадането от Ботев"}
{"url": "https://offnews.bg/temida/desislava-ivancheva-startira-kampaniata-si-za-evrovota-ot-rajonnia-sad-702013.html", "text": "\"Гласувайте за номер 11\", призова в съдебната зала на Софийския районен съд Десислава Иванчева, която бе призована по дело за леко ПТП със служебната й кола на 31 март миналата година. Осъдената на първа инстанция за подкуп Иванчева, която се кандидатира за независим евродепутат, изрази надежда, че ще получи равен шанс с другите кандидати за Брюксел да води предизборната си кампания. През следващата седмица ще се гледа мярката й за неотклонение в спецсъда. Десислава Иванчева, бившият й заместник Биляна Петрова и предишният управник на района Петко Дюлгеров бяха осъдени получиха от спецсъда съответно 20, 15 и 12 години затвор. Двете жени бяха задържани в съдебната зала и откарани в Сливенския затвор. Биляна Петрова е в килия в отделение за осъдени с тежки присъди, съобщи за OFFNews Петър Кърджилов. Иванчева пък от началото на седмицата е в преместена в болницата на затвора в София и ще остане в нея до 15 май. Има много изследвания, вчера беше на гинеколог, обясни Кърджилов.  ", "date": "2019.04.25", "title": "Десислава Иванчева стартира кампанията си за евровота от Районния съд"}
{"url": "https://offnews.bg/analizi-i-komentari/market-links-60-ot-horata-gledat-na-evrovota-prez-prizmata-na-aparta-702017.html", "text": "Ако изборите са сега за БСП ще гласуват 31.3% от запитаните, а за ГЕРБ – 30.9 на сто. На трето място е ДПС с 6.1%. ВМРО остава четвърта политическа сила с 5 на сто. Пети са \"Демократична България\". Това показват данните от проучване на \"Маркет линкс\", съобщи социологът Добромир Живков по бТВ. Изследването е проведено сред 1049 пълнолетни лица в периода 12 - 22 април. Пет партии имат реален шанс да излъчат евродепутат. Това са ГЕРБ, БСП, ДПС, ВМРО и \"Демократична България\", каза Живков.Според него \"Апартаментгейт\" се отразява тежко на ГЕРБ. Над 90% в промяната в отношението към партията на Бойко Борисов е в отрицателна посока, каза Живков. Към момента не може да се каже кой ще спечели изборите. Може да бъде както ГЕРБ, така и БСП, обясни социологът.По думите му доверието към политическата класа е изключително ниско. Към момента \"Апартаментгейт\" се отразява на гласуването на над 60% от гражданите, посочи Живков. ", "date": "2019.04.25", "title": "Маркет линкс: 60% от хората гледат на евровота през призмата на Апартаментгейт"}
{"url": "https://offnews.bg/obshtestvo/sadat-v-strasburg-balgaria-triabva-da-osiguri-alternativno-nastaniava-702015.html", "text": "Европейският съд по правата на човека (ЕСПЧ, Съда) определи привременни мерки на българското правителство по силата на чл. 39 от Правилника на Съда по отношение на 16 лица, роми, бивши жители на с. Войводиново, повечето от които са деца и които бяха прогонени от домовете си на 6 януари 2019 година. Лицата от Войводиново са общо 55 и са жалбоподатели по делото Пакетова и други срещу България.Определените на българското правителство мерки от Съда са в три посоки.Те съветват страната да предприеме необходимото за алтернативно настаняване на жалбоподателите, като гарантира, че тези от тях, които са деца, няма да бъдат излагани на условия, които са нечовешки/унизителни в нарушение на чл. 3 от Европейската конвенция за правата на човека (Конвенцията).Трябва да се предприемат мерки за разглеждане на техните молби за общински жилища, които те са подали в средата на февруари до кмета на общ. Марица, обл. Пловдив, но на които не са получили отговор досега, въпреки че с искането им са сезирани също областният управител на Пловдив и министърът на труда и социалната политика.Съдът трябва да бъде информиран, веднага щом мерките бъдат изпълнени.В случай че правителството не изпълни тези мерки, Съдът ще намери нарушение на чл. 34 от Конвенцията.По отношение на останалите 39 лица, жалбоподатели по делото, Съдът не указва привременни мерки, но дава приоритет на жалбата, което означава, че тя скоро ще бъде комуникирана на българското правителство.Жалбоподателите по делото получават правна помощ от Българския хелзинкски комитет.", "date": "2019.04.25", "title": "Съдът в Страсбург: България трябва да осигури алтернативно настаняване на част от ромите от Войводиново"}
{"url": "https://offnews.bg/tehnologii/a1-s-dve-otlichia-ot-prestizhnite-mezhdunarodni-nagradi-za-inovatcii-p-702010.html", "text": "A1 си тръгна с две отличия от престижните международни награди за иновации „Продукт на годината 2019“, съобщават от телекома. Продуктът А1 Wallet спечели първа награда в категория „Дигитални разплащания”, a A1 Smart Home направи същото в категория „Умни решения за дома”. Двете услуги са част от стратегията на А1 за развитие на своето дигитално продуктово портфолио, за да бъде в полза на потребителите и да направи съвременните технологии по-достъпни.„Тези отличия са поредното доказателство, че се движим в правилната посока. И двата продукта олицетворяват мисията ни да дигитализираме страната, като направим технологиите полезни, лесни и достъпни за българския потребител. На прага на лансирането на 5G в глобален аспект, продукти като А1 Wallet и А1 Smart Home ще стават все по-търсени. Горди сме, че А1 е иноватор в страната в тази посока”, сподели Илияна Захариева, директор „Корпоративни комуникации“ в А1 България.Дигиталният портфейл А1 Wallet е мобилно приложение за смарт телефони, което позволява безплатно изпращане и получаване на пари между потребителите му в страната и чужбина, безконтактно плащане чрез Android смартфон, плащане чрез IBAN, онлайн плащане, плащане на битови сметки, зареждане на предплатени карти към всички оператори в България, изпращане на Gift карти и други. Клиентите на A1 Wallet могат дори да получават заплатата си в своя дигитален портфейл чрез индивидуален IBAN. Към А1 Wallet клиентите получават 2 безплатни виртуални карти, с които могат да пазаруват онлайн. Приложението позволява да се въведат данни на дебитна/кредитна карта, с която да се извършват плащанията. Другият вариант е натрупаните разходи през приложението да бъдат включени в месечната сметка на абоната на А1. С помощта на приложението клиентите наблюдават трансакциите си в реално време, което гарантира сигурност и контрол. Ползването на А1 Wallet не изисква месечен или годишен абонамент за обслужване и е напълно безплатно за клиенти на компанията.А1 Smart Home е първото решение за умен дом в България, което разполага с изкуствен интелект (AI) и изучава навиците на ползване на своите потребители, за да се пригоди към предпочитанията им. В зависимост от нуждите на дома, A1 Smart Home се предлага в два пакета – Comfort и Security. Чрез пакет Comfort потребителите могат да управляват всички свои електроуреди, когато са извън дома, чрез специално приложение за смартфони. Пакет Security, пък, има сензори, които сигнализират за отворена врата или прозорец при напускане на дома. Устройството осведомява за присъствието на непознати в жилището чрез известие до телефона на потребителя. При абониране за Smart Home, клиентите получават Смарт хъб устройство, с чиято помощ контролират всичките си smart устройства. Пакет Comfort включва мултисензор, smart крушка и smart контакт, а пакет Security - мултисензор, сензор за врата/прозорец и сирена. Смарт хъб устройството се свързва със смартфон с помощта на приложение, което е налично в Google Play/App Store. Премиум версията на Смарт хъб пък разполага със SIM карта и батерия, които дават възможност на услугата да работи дори и при прекъсване на електрозахранването.Световният конкурс „Продукт на годината” се провежда ежегодно в над 40 страни. В третото издание на конкурса за иновации в страната се състезаваха десетки нови и иновативни продукти и услуги, лансирани на българския пазар през последните 18 месеца, които бяха позиционирани в 25 категории. Участващите продукти трябваше да демонстрират иновации в една или повече от следните характеристики: функция, дизайн, опаковка, състав и др. Победителите са избрани, следвайки уникална методология, чрез провеждане на независимо национално представително проучване, като в страната то бе осъществено от Nielsen Bulgaria сред 2000 респонденти.", "date": "2019.04.25", "title": "A1 с две отличия от престижните международни награди за иновации Продукт на годината"}
{"url": "https://offnews.bg/drugi/avtomobilni-sastezateli-protestiraha-sreshtu-otnetia-litcenz-na-federa-702020.html", "text": "Автомобилни състезатели излязоха на протест малко преди юбилейното 50-о рали България. Причината за недоволството е отнетият преди дни лиценз на федерацията по автомобилен спорт.Протестът бе организиран в центъра на София, където преминаха част от най-бързите спортни коли у нас. Рали шампионът Стефан Стоев казва, че причината да се състезава за България е подкрепата от федерацията и не би работил с друга. Българската федерация по автомобилен спорт вече 20 години организира у нас първенствата от календара на международната федерация. В началото на годината обаче Съюзът на българските автомобилисти прекратява договора ѝ.\"Отнеха ни лиценза, а нямат това право. Не може организация, която не прави спорт да държи и да пределегира на територията на България\", заяви от своя страна пред Нова телевизия Николай Златков, член на УС на БФАС.\"Хора, които съставят правилници и ги гласуват, после участват в състезания - това е категорично нарушение. Наказват се състезатели с лишаване на права години наред и по този начин някои стават служебно шампиони - просто прекратихме това - борбата за власт\", каза Емил Панчев, председател на Съюза на българските автомобилисти.С решение, взето от Министерството на младежта и спорта, лицензът сега е в ръцете на ново сдружение – Автомобилна федерация на България.", "date": "2019.04.25", "title": "Автомобилни състезатели протестираха срещу отнетия лиценз на федерацията"}
{"url": "https://offnews.bg/politika/gerb-podpisa-sporazumenie-za-partniorstvo-s-balgarski-demokraticheski-702025.html", "text": "Споразумение за политическо партньорство подписаха днес ГЕРБ и ПП Български демократически форум.Подписи под документа положиха председателят на ГЕРБ Бойко Борисов и председателят на Български демократически форум Жаклин Толева.В споразумението се посочва, че двете партии отчитат необходимостта от обединяване на усилията на демократичните политически организации за продължаване на европейската интеграция на България и утвърждаване на принципите на демокрацията и правовата държава, съобщава пресцентърът на ГЕРБ. „Като отчита новите предизвикателства пред Европейския съюз и призива за единство от председателя на ЕНП г-н Жозеф Дол, ПП Български демократически форум подкрепя кандидатите от листата на ГЕРБ за членове на Европейския парламент на предстоящите европейски избори на 26 май 2019 г.“, се посочва още в подписаното споразумение между двете формации.", "date": "2019.04.25", "title": "ГЕРБ подписа споразумение за партньорство с Български демократически форум"}
{"url": "https://offnews.bg/politika/otmenia-se-dopalnitelniat-imoten-danak-v-kurortite-702018.html", "text": "106 общини с национални курорти ще трябва да намалят данъка за имоти, които не са основно жилище или които не са регистрирани като туристически обекти - тези промени приеха депутатите в Закона за местните данъци и такси. С окончателните промени общините ще трябва да върнат разликата или да уведомят гражданите дали са съгласни тя да бъде използвана за други вземания на всички жители на общините, в които има национални курорти и които са платили авансово данъка за 2019 година и са ползвали отстъпка от 5%.\"Тази отмяна на Конституционния съд важи от 1 януари 2019 г. и общините следва служебно да преизчислят данъка на всички тези хора, които са засегнати от отменената разпоредба, да им го съобщят и ако тези хора са си платили данъка, да им го възстановят или прихванат за други техни задължения, ако те желаят това\", разясни председателят на Бюджетната комисия в НС Менда Стоянова.Промените в спешен порядък в Закона за местните данъци и такси идват след решението на Конституционния съд, съгласно което по-високите налози в курортите водят до неравно третиране на различните собственици, а имущественият данък се определя неправомерно от начина на ползване на жилищата.Досегашните текстове предвиждаха имотите в курортни населени места, които не са основно жилище, не се отдават под наем или не са регистрирани като туристически обекти, да се облагат с по-висок местен данък.", "date": "2019.04.25", "title": "Отменя се допълнителният имотен данък в курортите"}
{"url": "https://offnews.bg/futbol/goliamoto-derbi-na-italia-i-shampionskiat-mach-na-barselona-sa-aktcent-702046.html", "text": "Празничният уикенд на Великден обещава много футболни емоции от Италия, Испания и Холандия в ефира на . Най-сериозно внимание привлича дербито на кръга в Италия между Интер и Ювентус.Домакините от Милано ще преследват трите точки, които ще им дадат спокойствие в борбата за зона Шампионска лига. Гостите от Торино пък вече си подпечатаха осмата поредна титла в Серия А през миналия уикенд, но със сигурност ще искат да зарадват феновете си. Издание №247 на Derby d'Italia между \"нерадзурите\" и \"бианконерите\" ще се излъчи пряко в събота от 21:30 часа по MAX Sport 3.И малкото останала интригата около шампионската титла в испанската Ла Лига най-вероятно ще се разплете окончателно още тази събота, когато Барселона посреща Леванте.Лео Меси и компания ще си осигурят и на теория златните медали в Примера ако вземат трите точки на „Камп Ноу” срещу скромния тим от Валенсия. Двубоят е с начален час 21:45 часа и ще се излъчи пряко по .Най-интересни и непредвидими са нещата в холандската Ередивизи, където Аякс и ПСВ Айндховен се следват по петите още от началото на шампионата.MAX Sport 2 ще излъчи в пряко комбинирано предаване двубоите на претендентите за титлата. ПСВ посреща Хераклес, а Аякс гостува на Де Граафшап, като началният час на двата мача е в неделя от 15:30 часа.", "date": "2019.04.25", "title": "Голямото дерби на Италия и шампионският мач на Барселона са акцентът в празничния уикенд по MAX Sport"}
{"url": "https://offnews.bg/futbol/hubchev-podal-ostavka-kato-natcionalen-selektcioner-702044.html", "text": "Селекционерът на България по футбол Петър Хубчев подаде оставка, твърди Dir.bg. Бившият защитник е подал своите документи за напускане в централата от първи май, като не искал да води мачовете с Чехия и Косово през юни.Както е известно, бившият играч на Левски, Хамбургер и Айнтрахт Франкфурт, е спряган за бъдещ треньор на Левски. Такава новина беше публикувана часове преди последната квалификация в Косово на 26 март, но беше отречена от президента на БФС Борислав Михайлов и Павел Колев.Изпълнителният директор на 26-кратните шампиони на България обяви, че клубът нямал нищо общо с напускането на селекционера.\"Нямам представа дали Хубчев е напуснал, но ако е взел подобно решение, това със сигурност не е заради Левски. В това съм категоричен. Не съм наясно какво се случва в БФС и националния отбор. Не съм в течение какво се случва и не мога да коментирам\", сподели Колев в ефира на \"Дарик\" радио.", "date": "2019.04.25", "title": "Хубчев подал оставка като национален селекционер?"}
{"url": "https://offnews.bg/politika/georgi-mihajlov-prevarnaha-zdraveopazvaneto-v-supermarket-701992.html", "text": "Не може в 21 век, в държава член на ЕС, хората, страдащи от онкологични заболявания, да не могат да разчитат на основни консумативи за необходимите им изследвания. Не може в 21 век, един основен консуматив за диагностика да отсъства в рамките на 3 месеца.Това заяви народният представител от ПГ на \"БСП за България\" проф. Георги Михайлов пред Bulgaria onAir. Той коментира, че всички приказки за икономическа ефективност отиват в канавката, защото разликата в цената на консумативите е огромна. \"Това, до което ни докараха, е толкова неприятно, че никакви обещания, че ще се търси друга фирма- вносител, няма как дори да се дискутират. Как се случи така, че само една фирма да е вносител на стратегически консуматив? Това говори за липса на всякаква визия\", коментира още Михайлов.Народният представител обясни, че изследванията са скъпи и ще бъдат изразходвани много повече средства от преди. Георги Михайлов коментира и продължаващите протести на медици в цялата страна, като заяви, че те са неглижирани с години. Народният представител заяви още, че докато заплатите на лекарите продължават да бъдат ниски, те ще продължат да напускат България.\"Лекарите не търсят политическа подкрепа, а протестират спонтанно, тъй като искат да останат в страната си и не искат да бъдат емигранти. Те не говорят за заплащане, а за промяна на модела в здравеопазването, който ги е поставил в тази унизителна ситуация\", каза още Михайлов. Той коментира, че този модел е извадил пациента в периферията на системата, той е превърнал здравеопазването в супермаркет. \"Няма генерална визия за развитие. Специалистите са заринати от бумащина, която не им позволява да обърнат внимание на пациентите си. Има порочно финансиране, което обогатява определени кръгове и поставя цялата система и гражданите на изпитание. Здравеопазването е под всякаква критика. Затова и младите специалисти бягат навън. Можем да задържим лекарите със сериозно заплащане и добри условия\", сподели още Георги Михайлов.", "date": "2019.04.25", "title": "Георги Михайлов: Превърнаха здравеопазването в супермаркет"}
{"url": "https://offnews.bg/obshtestvo/trenirovachni-poleti-nad-sofia-za-parada-na-gergiovden-vazmozhni-sa-z-701991.html", "text": "Вертолети и самолети от Българските военновъздушни сили ще летят над София на 2, 3 и 4 май. Полетите ще са подготовка за честването на Деня на храбростта и празник на армията 6-ти май.Тренировъчните полети за въздушния парад на Гергьовден ще са между 10:00 ч. и 11:00 ч. и между 14:50 ч. и 15:40 ч. Тренировките и парадът ще се изпълняват в активирани временно отделени зони.Възможни се закъснения в изпълнение на полетите на летище София в рамките на един час в указаните периоди.", "date": "2019.04.25", "title": "Тренировъчни полети над София за парада на Гергьовден, възможни са закъснения на самолети"}
{"url": "https://offnews.bg/drugi/talantat-na-evrofutbol-nurgiul-salimova-veche-e-grosmajstor-po-shah-702048.html", "text": "Спортният талант на Еврофутбол Нургюл Салимова вече е с титлата Гросмайстор при жените, след като се класира на 20-о място на европейското индивидуално първенство по класически шахмат за жени, което се състоя в Анталия, Турция от 10 до 23 април.С резултата си 16-годишната състезателка на клуб \"Бургас 64\" покри последната от трите необходими норми, за да бъде утвърдена с най-високо звание сред жените.Друг Спортен талант на Еврофутбол – Гергана Топалова е с ново рекордно класиране в световната ранглиста при жените, където заема 603-то място при актуализацията на класацията от 22.04.Тази седмица 19-годишната българка се състезава на тенис-турнира в Андижан, Узбекистан, който е с награден фонд 25 000 долара. Седмата поставена Топалова елиминира в последния кръг на пресявките №12 Илона Кремен от Беларус с 6:2, 6:4 след 1 час и 46 минути игра, с което си осигури участие в основната схема. Жребият обаче, срещна една срещу друга Гери и друга българка – Петя Аршинкова.", "date": "2019.04.25", "title": "Талантът на Еврофутбол Нургюл Салимова вече е Гросмайстор по шах"}
{"url": "https://offnews.bg/sviat/prikliuchi-sreshtata-mezhdu-vladimir-putin-i-kim-chen-un-702022.html", "text": "Преговорите между руския президент Владимир Путин и севернокорейския лидер Ким Чех-ун приключиха, като общо продължиха около три часа и половина, предава Си Ен Ен.Освен срещата на четири очи, която продължи около два часа, те продължиха и разговори в разширен състав, в които са взели участие от руска страна руският външен министър Сергей Лавров, вицепремиерът Юрий Трутнев, говорителят на Кремъл Дмитрий Песков, съветникът на Путин по международните въпроси Юрий Ушаков, министърът на транспорта Евгений Дитрих, министърът за развитието на Далечния изток и Арктика Александър Козлов, заместник-министърът на енергетиката Анатолий Яновски и генералният директор на Руските държавни железници Олег Белозеров. От севернокорейска страна в разговорите участваха външният министър И Йон-хо и заместник-външният министър Цой Сон-хи.След срещата на двамата лидери те я определиха като ползотворна, конструктивна и обстоятелствена. Путин каза, че на срещата на четири очи е обменил с Ким мнения за това какво трябва да бъде направено за подобряване на ситуацията на Корейския полуостров. Ким каза, че с Путин са обсъждали начини за мирно уреждане на кризата там.Севернокорейският лидер изрази надежда, че конструктивният и полезен диалог с Путин ще продължи. Путин каза, че с Ким са обсъждали и историята на двустранните отношения и перспективите за развитие на двустранните връзки.Други официални изявления все още няма.Сега двамата лидери присъстват на тържествен прием в чест на гостуващата севернокорейска делегация, а след това се очаква те да продължат вечерта си с официална вечеря.От ТААС пишат, че менюто ще включва салата от раци, пелмени, борш, филе от треска в сос, говеждо месо с печени патладжани, ябълково сорбе и шоколадова торта. Ще бъдат предложени вина руско производство - шардоне и мерло. Домакините са предвидили и постно меню за всички желаещи.Внимание привлича и сувенир, който да напомня за първата среща на двамата лидери. Гостите ще получат медал с изображението на двамата лидери, на който е написано „добре дошъл” на руски и корейски.Такива монети бяха изработени и по време на срещите на Ким Чен-ун с американския президент Доналд Тръмп.", "date": "2019.04.25", "title": "Приключи срещата между Владимир Путин и Ким Чен-ун"}
{"url": "https://offnews.bg/obshtestvo/remonti-po-trakia-i-hemus-zatrudniavat-trafika-701988.html", "text": "Ремонти по магистралите “Тракия” и “Хемус” затрудняват движението. За да се улесни трафика, днес и на 29 април в пиковите часове ТИР-овете няма да се движат.От 10 часа днес до 10 часа на Великден ще има две ленти за Бургас и за Варна и една за София в района на виадуктите в ремонт. От 10 часа на Великден до 10 часа във вторник - 30 април пък в същите участъци ще има по две ленти за София и една за Бургас или Варна.На АМ „Тракия“ се ремонтира платното за Бургас на виадуктите - при 13-ти, 15-ти и 20-ти километър и над река Елшишка при 89-ти км. За да избегнат ремонта над реката, шофьорите могат използват три алтернативни маршрута: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“; пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“; пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ “Тракия“.На АМ „Хемус“ на територията на Софийска област се ремонтират виадуктите при 19-ти, 36-ти, 37-ми и 51-ви километър и тръбата за София на тунел „Витиня“.В участъците с ремонт водачите да предвидят повече време за пътуване, или да използват алтернативни маршрути, съветват от АПИ. Алтернативен маршрут на АМ „Тракия“ в посока Бургас е Подбалканският път I-6, а на АМ „Хемус“ в посока Монтана и Видин - проходът „Петрохан“ и Искърското дефиле.Днес от 16 до 20 часа се спира движението на камионите над 12 тона по автомагистралите и най-натоваренитe пътища. Забраната ще важи и в последния почивен ден 29 април (понеделник) от 14 до 20 часа.", "date": "2019.04.25", "title": "Ремонти по Тракия и Хемус затрудняват трафика"}
