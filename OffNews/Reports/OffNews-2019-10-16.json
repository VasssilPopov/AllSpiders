{"url": "https://offnews.bg/temida/sadiat-bashta-ot-montansko-iztezaval-zhestoko-dashteria-si-godini-nar-713336.html", "text": "Баща изтезавал с години дъщеря си и съпругата си в Монтанско. Той е с повдигнато обвинение, съобщава Райнна прокуратура - Оряхово, цитирана от Нова телевизия.57-годишният мъж живеел в Мизия със семейството си и системно упражнявал системен психически и физически тормоз първо спрямо съпругата си, с която били женени от 28 години. Често ѝ нанасял побои и я подлагал на унижения.В началото на 2015 година пребил 12-годишната си дъщеря с лопата и скъсал бележника й и го изгорил. После заплашил, че ще я пребие. На следващия ден момичето споделило с педагога си за случилото се и бил подаден сигнал до отдел „Закрила на детето” в Оряхово.По-късно 12-годишното момиче и майка му са били настанени в Кризисен център в София. По време на престоя им детето подробно разказало на психолози и социални работници за насилието, на което било свидетел и жертва. Минало известно време и съпругата на обвиняемия отново започнала да поддържа връзка с него. С оглед предпазване на жертвите на домашно насилие двете били временно преместени в друг кризисен център в Стара Загора, откъдето си тръгнали много бързо и се върнали при мъжа. въпреки предприетите мерки от държавните институции и оказаната закрила.Той вече се бил преместил в София и живял на квартира, намерил си работа като охранител и си купил пистолет. Една вечер обаче се напил и след скандал опрял оръжието в главата на дъщеря си. Момичето се уплашило и започнало да вика, което било чуто от техен съсед. Свидетелят веднага нахлул в жилището им и видял случващото се, след което сигнализирал органите на реда.В рамките на разследването по образуваното досъдебно производство в Софийска районна прокуратура била изготвена балистична експертиза на иззетото оръжие. През 2017 година семейството се върнало да живее в. Мизия в къща, в която липсвали нормални битови условия. Обвиняемият продължавал да се държи агресивно спрямо съпругата си и дъщеря си, злоупотребявал с алкохол.Миналата година изгорил почти всички дрехи на дъщеря си, защото не одобрявал връзката ѝ с момче. Когато момичето се върнало вкъщи той ѝ нанесъл побой с кожен колан и прът от рибарска въдица. Вбесен от опита ѝ да се защити с нож, той взел друг такъв с по-дълго острие и порязал лявата ръка детето си. Момичето било транспортирано до Спешния център в Оряхово, където му била оказана неотложна медицинска помощ. По-късно претърпяло операция болница във Враца. Благодарение на интервенцията била запазена функцията на лявата ръка на момичето.Предстои съдът да насрочи дело срещу 57-годишния мъж.", "date": "2019.10.16", "title": "Съдят баща от Монтанско, изтезавал жестоко дъщеря си години наред"}
{"url": "https://offnews.bg/112/strelba-v-sofia-ima-prostrelian-713338.html", "text": "35-годишен мексиканец е бил прострелян в София. По информация на NOVA инцидентът се е разиграл днес следобяд.Мъжът е бил с компания в апартамента, когато съсед е позвънил на вратата. Вероятно той е настоявал да бъде прекратено събирането, стигнало се е до спор и нападателят е извадил боен пистолет, с който е прострелял в областта на главата мексиканския гражданин.Според други източници на NOVA той е завъртял главата си и се е разминал с одраскване. Към момента е контактен.Екип на Бърза помощ е пристигнал на адреса на 7-та минута след повикването и веднага е откарал пострадалия в Спешно отделение.Очаквайте подробности!", "date": "2019.10.16", "title": "Стрелба в София, има прострелян"}
{"url": "https://offnews.bg/zdrave/sled-4-chasa-pregovori-protestirashtite-meditcinski-spetcialisti-napus-713327.html", "text": "След четири часа преговори протестиращите медицински специалисти напуснаха сградата на здравното министерство. Първоначалните им намерения, обявени през социалните мрежи, бяха да останат в сградата, докато не се изпълнят исканията им, и не видят, че по предложенията им се работи.Докато колегите им отказваха да напуснат сградата, медицинските специалисти, протестиращи пред министерството, блокираха движението по бул. \"Мария Луиза\".Часове по-късно медиците все пак излязоха и обявиха, че дават един месец срок на Кирил Ананиев, за да изпълни поетите към тях ангажименти.Според Александър Александров от Сдружението на фелдшерите в България Ананиев се е ангажирал да подкрепи законопроекта за съсловните организации внесен от протестиращите.На въпрос вярно ли е, че е имало решение да не напускат сградата на министерството, докато не видят реални резултати по изпълнение на исканията си, Мая Илиева потвърди, но опроверга информацията, че са се били барикадирали: \"Просто казахме, че няма да да напуснем, докато не се поемат конкретни ангажименти, с конкретни срокове.\"По думите на Илиева по време на срещата с министъра е била обсъдена ставката за нощен труд; извънредния труд, който е в разрез с Кодекса на труда. Медицинската сестра заяви още, че предстоят проверки от страна на МЗ, защото контролът в болниците е занемарен, въпреки че има одитни комисии. Мая Илиева съобщи, че на срещата са подсказали на министъра методи, по които може да се осъществява този контрол. По думите й Ананиев е уверил протестиращите, че сумата от 200 млн. лв. в повече, която ще бъде предоставена за здравеопазване в бюджета за следващата година, ще бъде разпределена предимно за заплати и министърът лично ще контролира този процес. Министерството е изготвило правила, които да гарантират, че парите няма да потънат в клиничните пътеки.Медицинските специалисти уточниха, че стачната готовност остава и протестите няма да спират. Ако след изтичане на срока от един месец, даден на МЗ, няма конкретни резултати, ще преминат към реални стачни действия.", "date": "2019.10.16", "title": "След 4 часа преговори протестиращите медицински специалисти напуснаха МЗ"}
{"url": "https://offnews.bg/politika/db-pargov-e-avtor-i-vnositel-na-doklada-za-severnite-linii-s-nadpisan-713337.html", "text": "\"БСП в жалък опит за измъкване. Калоян Паргов твърди, че не бил “нито автор, нито вносител” на доклада и предложението за договор с МТК за северните линии с надписаните цени и километри! Обаче в доклада на Калоян Паргов с входящ номер СОА16-ВК66-4572 / 01.04.2016 г. се вижда, че той е и автор, и вносител, заедно ГЕРБ и БСП! В договора е заложена и сладката цена от 3.00 лв. на километър без никаква обосновка.\"Това заяви кандидатът на Демократична България за кмет на София Борислав Игнатов. Той изпрати до медиите и копие на документа, под който стоят подписите на Калоян Паргов, Борислав Борисов и Борислав Бориславов.\"За едно Паргов е прав - на лъжата краката са къси. БСП не е никаква алтернатива на ГЕРБ, а режисираната пропаганда за измисления балотаж Манолова-Фандъкова е за аварийно спасяване на статуквото.\" - каза още Борислав Игнатов.По-рано днес лидерът на БСП – София и водач на листата за общински съветници Калоян Паргов заяви, че \"Игнатов си служи с откровени лъжи\"\"Вчера в „Референдум\" по БНТ и днес в „Тази сутрин\" по БТВ Борислав Игнатов свърза името ми с доклад за отдаването на автобусни линии, обслужващи северните райони на София, на частен оператор. Нито съм автор, нито вноситетел на този доклад. Нещо повече, групата на БСП, на която бях председател през изминалия мандат, не подкрепи въпросния доклад в СОС. За разлика от общинските съветници от Реформаторския блок. Моят принос към транспортното обслужване на северните райони, по конкретно Нови Искър и Надежда, е че отвоювах линиите №№ 20 и 27 да бъде удължени и по този начин хората от Локорско, Чепинци, Негован, Кътина, Курило, Кумарица, Славовци и Требич да имат директна връзка с метрото\" - твърди Паргов.", "date": "2019.10.16", "title": "ДБ: Паргов е автор и вносител на доклада за северните линии с надписаните цени и километри"}
{"url": "https://offnews.bg/temida/dzhok-polfrijman-sazhaliavam-za-smartta-na-andrej-monov-713340.html", "text": "В първия си ден на свобода, австралиецът обяви, пред камерата на Нова телевизия, че съжалява за смъртта на Aндрей Mонов. Заяви и готовност до живот да изплаща на семейството му кръвнина. По негови сметки дължимата сума била над 1 милион лева.„Днеска чух, че някаква полиция е ходила на адреса, на който се регистрирам и не е имало никой. Аз съм излязъл, за да давам интервю с журналисти. В Бусманци не ми даваха да ме снимат журналисти и сега аз давам интервю, не искам да давам адрес, защото става дума за моята безопасност”, сподели пред Даниела Тренчева австралиеца.Той сподели, че не се страхува от това, че може да му се случи нещо, след като вече е извън общежитието в Бусманци. Но въпреки това според него трябва да вземе мерки срещу прояви, подобни на тези, които се случиха по време на мача между България и Англия.Полфрийман разказа още, че това не е първото му излизане навън. „Не е за първи път, имал съм отпуска. Първо беше за осем часа 2016 година, после за два дни и пак за два дни. Съжалявам за смъртта на Андрей Монов. Това не беше целта. За мен целта на тази битка, това не беше битка, беше нападение… моята целта беше да спасява живот на някой, а не да отнема”, каза още той и допълни, че не помни убийството на студента.В момента той е без документи, невъоръжен и в готовност да се върне в затвора.", "date": "2019.10.16", "title": "Джок Полфрийман: Съжалявам за смъртта на Андрей Монов"}
{"url": "https://offnews.bg/politika/prezidentat-radev-i-premierat-na-kralstvo-kambodzha-obsadiha-razshiria-713335.html", "text": "Перспективите за увеличаване на двустранното търговско-икономическо и инвестиционно сътрудничество между България и Камбоджа, обсъдиха на „Дондуков“ 2 президентът Румен Радев и министър-председателят на Кралство Камбоджа Хун Сен, който е на посещение в България. В срещата участва и вицепрезидентът Илияна Йотова.Като особено перспективни сфери по време на разговора бяха откроени земеделието и производството на храни, фармацията, информационните технологии и строителството. Важна стъпка в тази насока е и подписването в рамките на посещението на Хун Сен у нас на двустранно Споразумение за икономическо, научно и техническо сътрудничество.Румен Радев и Хун Сен бяха единодушни, че инструменти за задълбочаване на партньорството между България и Камбоджа има както в рамките на двустранния диалог, така и чрез сътрудничеството на ЕС с Асоциацията на страните от Югоизточна Азия (АСЕАН) и в рамките на Форума „Азия-Европа“ (AСEM). Кралство Камбоджа е предприело действия и за възстановяване на посолството си в София.Разширяването на двустранния обмен в образованието, също беше откроено като сфера от взаимен интерес. Стотиците граждани на Камбоджа, завършили висшето си образование в България, които днес заемат високопоставени позиции в своята страна, са важен фактор за развитие на връзките с България. Президентът Радев открои възможностите на страната ни като регионален образователен център да предоставя качествено обучение на най-изгодни цени, вкл. и на чужди езици за чуждестранните студенти.", "date": "2019.10.16", "title": "Президентът Радев и премиерът на Кралство Камбоджа обсъдиха разширяване на двустранното партньорство в икономиката, инвестициите и образованието"}
{"url": "https://offnews.bg/sviat/rano-vi-e-za-es-frantcia-spira-makedonia-a-dania-i-holandia-ne-puska-713328.html", "text": "Министерската среща на ЕС в Люксембург, която трябваше да даде зелена светлина за започване на преговори за членство на Македония и Албания, разочарова Скопие и Тирана.Към момента Франция е против започването на преговори за присъединяване на Македония, като се аргументира, че преговорните глави само формално се отварят и затварят, но реформите в името на евроинтеграцията не съответстват на положението на гражданите.Същевременно министрите по европейските въпроси на Дания и Холандия са на мнение, че е твърде рано Албания да започне процеса по евроинтеграция. Това не е славен момент за Европа. Много съжалявам, че страните членки не можаха да вземат решение. Трябва да възстановим доверието на Западните Балкани към нас и да се придържаме към ангажиментите си. Северна Македония и Албания си свършиха домашното и осъществиха болезнени реформи, заяви еврокомисарят по разширяването Йоханес Хан.Евроинтеграцията на Македония и Албания е приоритетен въпрос за Германия и категоричният отказ на Франция поражда напрежение между канцлера Меркел и президента Макрон.По информация на агенция Ройтерс Меркел ще повдигне въпроса пред Макрон - както на годишната среща на върха между Германия и Франция, така и на срещата на върха на ЕС в Брюксел в четвъртък и петък.В писмо до председателя на Европейския съвет Доналд Туск, от името на лявото политическо семейство в Европа, лидерът на ПЕС Сергей Станишев също в ЕС с Македония и Албания да бъде включен в дневния ред на срещата на европейските премиери.", "date": "2019.10.16", "title": "Рано ви е за ЕС: Франция спира Македония, а Дания и Холандия не пускат Албания"}
{"url": "https://offnews.bg/zdrave/npo-darzhavata-umishleno-prikriva-200-smartni-sluchaia-godishno-vsle-713334.html", "text": "Държавата ни умишлено прикрива около 200 смъртни случая годишно вследствие на наркотици. За това алармират от Българското либертарианско общество и движение \"Промена\", които изразяват своето несъгласие с готвената Национална стратегия за наркотиците 2019-2023. Позицията е изпратена до Националния съвет по наркотиците, Комисията по здравеопазване към НС и Министерството на правосъдието.Основните мотиви за противопоставянето на стратегията са доказаните неверни данни, на които тя стъпва, твърдят авторите на становището. От години Европейският съюз и граждански организации обръщат внимание, че страната ни няма методика, нито нужните технологии за адекватно водене на статистика за смъртността по причинители и се подават измислени данни. Според цитирани в позицията данни на НСИ, през 2018-та година няма нито един смъртен случай в България от наркотици, а в предходните години са регистрирани значително по-малко от съседните ни държави.При всички подобни случаи като причина за смъртта е посочена \"сърдечна недостатъчност\". Според гражданските организации държавата прикрива тоталния провал на предишните три стратегии по наркотиците. \"Заглушавайки протестите на гражданското общество, тихомълком се опитва да приеме и четвърта - същата като предишните\", твърдят те.Според тях в стратегията не са заложени алтернативи на наказанията в случаи на дребно притежание на забранени вещества. България е единствената държава в ЕС, която все още не е въвела такива. \"Това безспорно е най-скъпият и неефективен начин за третиране на този проблем\", смята Димитър Карагегов, основател на Liberty 420 - кауза, която се бори за осъвременяване на наркополитиката в България. Според него има примери от 26 държави-членки, които работят. Така хората \"се изваждат от проблемите на наркотичната зависимост, без да се разбиват животите им в затвора.\" Според авторите на позицията, в изготвянето на стратегията, не са допуснати граждански организации, въпреки че покана към тя е била отправена и са били изпратени конкретни кандидатури. От движение \"Промена\" коментират, че Националният съвет по наркотични вещества продължава да работи скрито, непрозрачно и в тотален противовес с обществените настроения и интерес.По думите им са били игнорирани дори предложения, идващи от самите членове на съвета, за осъвременяване на лабораториите, които тестват вещества, за да може да откриват нови, \"дизайнерски\" дроги в кръвта на потърсилите спешна помощ.Вместо това няколко десетки хиляди лева ще бъдат похарчени за мобилно приложение, кръгли маси и календари, твърдят от Българското либертарианско общество и движение \"Промена\".", "date": "2019.10.16", "title": "НПО: Държавата умишлено прикрива 200 смъртни случая годишно, вследствие на наркотици"}
{"url": "https://offnews.bg/izbori/gerb-oprovergava-s-fakti-db-713333.html", "text": "В изнесените данни на ДБ за договора между Столична община и МТК Гроуп няма нито един факт, който да е верен. 62 нови нископодови газови автобуси се движат по 15 линии на градския транспорт, така както е по договора между Общината и транспортния оператор.Липсата на експертност по темата вероятно е причината да се твърди, че има концесии по линиите. Става дума за конкурсна процедура, която е публична и всички документи и етапи по нея са напълно прозрачни. Цената, която се заплаща по договор на частния оператор за километър пробег, е по-ниска от тази на „Столичен автотранспорт\".Конкурсът позволи да бъдат обновени автобусите, които бяха на средна възраст над 25 години и обслужваха северните територии на града. Всички пътници по тези линии сега виждат, че автобусите са нови.Използването на автобус, който не отговаря на критериите, дори като резервен, се санкционира веднага. Това е неоспорим факт! В резултат на мащабна програма за модернизация на градския транспорт средната възраст на автобусите, които обслужват линиите на градския транспорт, е 6 години.Вече 90% от автопарка отговарят на най-високи екологични стандарти.", "date": "2019.10.16", "title": "ГЕРБ опровергава с факти ДБ"}
{"url": "https://offnews.bg/izbori/jordanka-fandakova-izgrazhdame-obshtinska-detska-poliklinika-713339.html", "text": "„Изграждането на първата общинска детска поликлиника е моят ангажимент и кауза. Тя ще предоставя денонощно неотложна, първична и специализирана извънболнична педиатрична помощ. За мен е важно да осигурим едно място, на което родителите и децата да получават грижа от специалисти на едно място. Поликлиниката ще бъде на територията на район „Възраждане“. Това каза кандидатът за кмет на София Йорданка Фандъкова на среща с лекари и медицински специалисти.На срещата присъстваха проф. д-р Иво Петров и проф. д-р Асен Николов, които са част от гражданската квота в листата за общински съветници на коалиция ГЕРБ-СДС, както и директорите на големите софийски болници - проф. Асен Балтов - директор на „Пирогов“ и национален консултант по ортопедия и травматология, проф. Генчо Начев - директор на „Св. Екатерина“ и национален консултант по кардиохирургия, проф. Меджидиев -председател на столичната колегия на Българския лекарски съюз, проф. Николай Габровски - национален консултант по неврохирургия, проф. Иван Костов - директор на „Майчин дом“ и национален консултант по акушерство и гинекология, доц. Ангелов - директор на Александровска болница и национален консултант по коремна хирургия, д-р Велев - директор на „Шейново“, д-р Коларова и директорите на общинските болници.На срещата беше постигнато съгласие между общинските и университетските болници за разширяване на обхвата на скриниговите програми. Най-важното е стартирането на организиран скрининг за бременни – неинвазивно изследване за хромозомни и генетични аномалии на плода. „В София се раждат около 35% от новородените в България и за пръв път ще можем да въведем такъв голям организиран скрининг, който ще даде спокойствие на бъдещите майки“, каза Фандъкова.В последните години Столична община започна първите 5 скринингови програми заедно с общински и държавни болници. „Друг приоритет в общинското здравеопазване е модернизирането с нова медицинска апаратура на общинските болници и ДКЦ-а, които успяхме да стабилизираме. Дофинансираме общинските болници и поликлиники за дейности, които не се покриват от задължителното здравно осигуряване“, обясни кандидатът за кмет на София.Фандъкова посочи, че е поканила лекари в екипа си като професионалисти и хора, които работят за града, и допълни: „Лекарите са изключително активни и всеотдайни хора, които се интересуват от проблемите и имат позиция, която отстояват, а това е важно, за да може да защитаваме добри процеси и каузи за София“.„С общи усилия трябва да запазим позитивните аспекти и да надградим. Важна цел е контролът и затова ще работя за развитие на електронно здравеопазване“, каза проф. Иво Петров. Проф. Асен Николов коментира, че в София категорично има добри медицински практики. Една от тях е програмата за ин-витро чрез донорски яйцеклетки, която разви общината. По създадената от общината програма за финансово подпомагане на семейства, които се нуждаят от ин витро процедура с донорски яйцеклетки, вече са родени 9 бебета.", "date": "2019.10.16", "title": "Йорданка Фандъкова: Изграждаме общинска детска поликлиника"}
{"url": "https://offnews.bg/bojni/kikboks-i-muaj-taj-shampionat-ni-ali-iuzeir-predi-senshi-dosega-ne-sa-713344.html", "text": "Тежка битка предстои за един от най-големите ни спортни таланти Али Юзеир, който на 26 октомври ще се качи за пръв път на професионалния ринг на SENSHI в Двореца на културата и спорта във Варна. Боецът, който от години тренира в Дания и има зад гърба си медали от десетки международни първенства по кикбокс и муай тай, сега ще се изправи в сблъсък по правилата на SENSHI срещу националния шампион по киокушин на Казахстан и носител на награда от Азиатската шампионска лига Серали Абилкасим.Юзеир е световен шампион по муай тай на WMF за 2018 година и балкански шампион по кикбокс за 2017 г. Предизвикателството пред него на SENSHI, обаче, е жестоко, защото той ще срещне с Абилкасим в киокушин сблъсък по правилата на SENSHI, където са позволени хвъляния, удари в главата, както и с лакти. Докато за Юзеир битката по правилника ще е дебютна, Абилкасим вече има богат опит и няколко победи по него.Как Юзеир планира да си извоюява победата и кое ще е най-голямото предизвикателство за него на SENSHI 4 – вижте какво сподели той в специално интервю точно 10 дни преди епичната галавечер:Али, на 26 октомври ще направиш дебюта си на професионалния ринг на SENSHI, какви са очакванията ти?Очаквам силен мач, в който категорично ще покажа най-доброто от себе си. Ще се боря за победата.На арената на SENSHI ще се срещнеш с националния шампион по киокушин на Казахстан за 2018 г. и носител на награда от Азиатската шампионска лига Серали Абилкасим. Какво знаеш за него и неговия боен стил?                                                               Със сигурност ще бъде сериозен конкурент. Погледнах няколко негови срещи и ми направи впечатление, че има много специфичен боен стил. Не мога да определя дали е по-силен, или по-добър от мен. Със сигурност, обаче, начинът по който се бие е много специфичен. Досега не съм се изправял срещу противник, който се бие по толкова различен начин. Каква е стратегията ти за мача?На първо време ще се фокусирам върху това да усетя слабите му места, за да мога още в самото начало да си спечеля преимущество, и ще го атакувам в тях. Предполагам ще заложа на много и тежки удари с ръце.Кое мислиш, че ще е най-голямото ти предизвикателство в двубоя на 26-ти октомври?Може би да се нагодя към начина на игра на Абилкасим...Какво си чувал за SENSHI и защо се съгласи да дойдеш чак от Дания, за да се биеш на галата?Новият правилник на Професионалната лига на KWU (Световния киокушин съюз) ме заинтригува и реших, че е хубава възможност да опитам нещо ново. По новия правилник ни е позволено да нанасяме удари с лакти и в главата. Разрешени са и хвърлянията на ринга. Гледах предишната гала на SENSHI в Камчия – там бойците се състезаваха на професионално ниво в рамките на цели два дни. Случващото се на ринга беше истинско шоу. Сигурен съм, че и сега ще е така.Съвсем наскоро ти постигна впечатляваща победа над шесткратен световен шампион по муай тай на една от най-големите професионални гали в Копенхаген. Кое беше преимуществото, което ти помогна да надделееш?Преимуществото ми срещу Тиаго Мендес бе , че аз имах ръстовото предимство и ми беше лесно да използвам лактите и ръцете си. Сега, обаче, това няма да е така, защото Абилкасим е по-висок. Но ще заложа на другите ми козове, които въобще не са малко. Едно е сигурно - предстои истинско зрелище и много качествена битка на ринга.Кой е боецът, срещу когото мечтаеш да се изправиш и какви са плановете ти за професионално развитие занапред ?В близкото бъдеще бих се радвал, ако се изправя срещу българския боец Богдан Шумаров, а по-нататък бих искал да се изявя в най-голямата кикбокс верига до момента - GLORY.", "date": "2019.10.16", "title": "Кикбокс и муай тай шампионът ни Али Юзеир преди SENSHI: Досега не съм се бил срещу противник като Абилкасим"}
{"url": "https://offnews.bg/112/napadenieto-sreshtu-35-godishnia-meksikanetc-stanalo-zaradi-35-leva-n-713343.html", "text": "35 лева са в основата на скандала, довел до нападението в София срещу мексиканеца Фабиан Наваро, който е асистентна сляпа жена, съобщава \"24 часа\".Първоначално от МВР съобщиха, че мъжът е бил открит с прострелна рана във врата.В момента столичната полиция издирва нападателя, той е съсед на Наваро. Двамата са имали спор за 35 лева, който допълнително се разрастнал заради шумен купон, който чужденецът вдигнал. Сигналът към Бърза помощ е подаден в 17:35 часа. Екип на спешните медици е пристигнал на адреса на 7-та минута след повикването и веднага е откарал пострадалия в \"Пирогов\". Той е бил прегледан и освободен.", "date": "2019.10.16", "title": "Нападението срещу 35-годишния мексиканец станало заради 35 лева, не е имало стрелба"}
{"url": "https://offnews.bg/112/vazrastni-hora-dadoha-30-000-leva-na-telefonni-izmamnitci-713342.html", "text": "30 хиляди лева дадоха възрастни хора от петричкото село Марино поле на телефонни измамници. Те се представили за полицаи, а хората им се доверили. Жертвите разказват пред Нова телевизия, че от уплаха и страх, в първия момент дори не разбрали колко пари оставят на мнимите полицаи.В понеделник вечерта едно позвъняване променя живота на Атанас и Величка Тасеви. От слушалката мъжки глас се представя за майор Николов от \"Криминална полиция\". „Ще ви помоля много да ни съдействате в момента, ще ни донесете зад спирката пари от вкъщи за да можем като закарате тези пари, за да можем ние телефонните измамници да ги спипаме на място там”, каза пред NOVA Атанас Тасев.Много уплашени, възрастните хора донасят парите на уреченото място. Оставят ги зад тази спирка и си тръгват, силно притеснени. „Оставих ги в найлоново кисенце, почти бяха всичките пари, обаче от задната страна на спирката, от самия терен отпред има крушки, които осветяват, обаче той през това време, той не може да не е бил някъде на тъмно, за да наблюдава, като ги оставя аз, тъкмо бягам аз и той през това отива да си ги взима и така ни изпързаляха. Сумата в момента как си бяха дори не бяхме ги броили, направо ги закарахме и аз и казвам по едно време, викам като казаха за парите, викам виж какво страх ме е да ги закарам парите, па тя вика, карай ги карай ги да нямам проблеми”, сподели ощетеният мъж.През цялото време измамниците държали възрастните хора на телефона. Успели да ги убедят да изхвърлят джиесемите си в кофа с вода. Успокоявали ги, че веднага след акцията ще им върнат парите. „Прекалената грешка ни е това, че след като гледаме телевизия, за тия телефонни измамници, ние пак клъвнахме на въдицата”, каза още Атанас Тасев.От полицията отново предупреждават, че при полицейски операции органите на реда никога не искат пари и ценности от гражданите.", "date": "2019.10.16", "title": "Възрастни хора дадоха 30 000 лева на телефонни измамници"}
{"url": "https://offnews.bg/obshtestvo/stefan-danailov-e-postaven-v-izkustvena-koma-sastoianieto-mu-e-tezhko-713341.html", "text": "Актьорът Стефан Данаилов е поставен в изкуствена кома, съобщава Нова телевизия. Това се е наложило заради затруднения в дишането.Данаилов беше приет по спешност във Военномедицинска академия миналата седмица. Тогава големият български актьор беше настанен в Интензивното отделение на болницата. Според източници на NOVA той беше събирал вода в белите дробове и се е налагало да му се направи пункция.Състоянието на Стефан Данаилов е тежко. Това става ясно от пост на лидера на БСП Корнелия Нинова във \"Фейсбук\":\"Стотици хора се обаждат, обезпокоени от новината, че Стефан е изпаднал в кома. От седмица съм в непрекъснат контакт с лекарите от ВМА и знам, че те правят всичко възможно. Благодарим им. За съжаление състоянието му е тежко. Моля се от все сърце да се справи. Ламбо, дръж се, миличък. В този труден момент сме до теб и те обичаме\", написа Нинова.", "date": "2019.10.16", "title": "Стефан Данаилов е поставен в изкуствена кома, състоянието му е тежко (обновена)"}
{"url": "https://offnews.bg/ikonomika/chuzhdentci-se-zhalvat-oblasten-upravitel-ot-ataka-blokira-investitci-713332.html", "text": "Няколко големи чужди инвеститори подготвят жалби до Инспектората на Министерски съвет срещу областния управител на Софийска област. Според тях Илиан Тодоров, който е представител на \"Атака\", умишлено саботира чуждите инвестиции в България.Има няколко възможни причини, чудим се дали ни извива ръцете и иска нещо, което не му се полага или става въпрос за обикновен хаос и бездействие. Обсъждахме и вероятността по политически убеждения като член на \"Атака\" да спира съзнателно чуждите предприемачи и техните капиталовложения, но на политическо ниво невпрекъснато получава уверения, че устойчивият растеж на преките чужди инвестиции е основен ангажимент в програмата на коалиционния кабинет „Борисов-3“, част от който е партията на Волен Сидеров, , коментира пред OFFNews един от представителите на инвеститорите, подготвящи жалбата. Най-наболелите случаи са от районите на Божурище и Елин Пелин, а инвестициите са в размер на десетки милиони. Според обясненията на инвеститорите те са получили всички необходими сертификати и разрешения от няколко министерства и им е останала дребна бюрократична подробност, за която дори не се иска одобрение от областния управител, а обикновено придвижване на документите. Въпреки това Илиан Тодоров отново поискал становища от министерствата, които вече му ги били дали, те отново му отговорили, че трябва да задейства процедурите, но той продължил да не прави нищо.Това не е първият случай. Ръководената от Тодоров областна администрация е пример за зле функционираща държавна институция. В София-област няма инициативи, програми и проекти. Буксува изпълнението на елементарни процедури, бавят се становища и документи, не само инвеститорите, а и гражданите са изключително недоволни от предлаганата административна услуга, коментира представителят на инвеститорите.OFFNews разполага с имената на фирмите-инвеститори, но по тяхна молба ги спестява. Ние сме уважавани световни компании и не искаме имената ни да се свързват с подобен скандал. В същото време време един чиновник ни поставя в безизходица и не ни остава нищо друго освен да се обърнем към медиите, за да привлечем внимание към проблема ни, каза представителят им.Редакцията опита да потърси за коментар областният управител. Нито един от телефоните в сайта на областната управа не отговаря, на някои от тях дори се обажда частно лице. Сайтът все пак е активен - в раздел \"новини\" ни съобщава, че г-н Тодоров е на семинар за лидери в образованието в Пекин.Илиан Тодоров беше депутат от Атака и един от най-верните хора на Волен Сидеров през най-бурните му години. Той редовно влизаше в кадър като част от антуража му при многото публични скандали, в които участва Сидеров. През миналата година Тодоров се замеси в скандал с МВР, обвинявайки ги, че искат съдействие от негови подчинени, без изричното му одобрение, по казуса с убития в Ботевград Владимир Пелов, беглец от Централния софийски затвор. ", "date": "2019.10.16", "title": "Чужденци се жалват: Областен управител от Атака блокира инвестициите"}
{"url": "https://offnews.bg/politika/1200-rozovi-balona-za-zhenite-s-rak-na-gardata-713313.html", "text": "Октомври е месец за превенция срещу рака на гърдата. За 7-а поредна година софийските болници организират безплатни прегледи. Днес с Нана Гладуиш, жените от нейната фондация и лекари пуснахме 1200 розови балона – за жените, които загубиха битката, написа на страницата си във фейсбук Йорданка Фандъкова, кмет на София и кандидат за нов мандат. Скъпи жени, тази битка може да бъде спечелена, казвам го като човек, който е преминал през това. Отделете половин час от своето време за преглед. Направете го заради себе, заради децата си и заради близките, които ви обичат.Като кмет създадох най-голямата скринигова програма за безплатни прегледи заедно с големите софийски болници и съм убедена, че трябва и национална програма за профилактика, заявява още Фандъкова. ", "date": "2019.10.16", "title": "1200 розови балона за жените с рак на гърдата"}
{"url": "https://offnews.bg/futbol/krasen-kralev-rumen-radev-za-poreden-pat-proiavi-svoiata-nekompetentn-713314.html", "text": "Министърът на спорта Красен Кралев отговори остро на президента Румен Радев, който по-рано днес коментира скандалната евроквалификация България - Англия (0:6), която породи куп коментари около обвиненията от страна на британските играчи, че са били обиждани на расистка основа, а срещата на два пъти беше спирана.Радев взе отношение по върпроса и заяви, че не трябва да се съди за футбола като някакво единично отделно явление в България. Президентът смята, че е безпрецедентно държавата да се намесва по груб и недопустим начин в независима от държавата федерация, каквато е БФС.\"\".", "date": "2019.10.16", "title": "Красен Кралев: Румен Радев за пореден път прояви своята некомпетентност"}
{"url": "https://offnews.bg/kultura/caged-s-aziatska-premiera-v-seul-713325.html", "text": "Вчера се състоя азиатската премиера на CAGED в Сеул. Днес, 16 октомври, е втората вечер, по време на която публиката на SEOUL PERFORMING ARTS FESTIVAL ще се срещне с първата българска ко-продукция в областта на съвременния танц, създадена изцяло в Пловдив.Световната премиера на CAGED oт Gaya Dance Company се състоя на 7 септември в Дом на културата “Борис Христов”, а спектакълът е продукция на Фондация “ЕДНО за Култура и Изкуства” и SPAF, Корея (SEOUL PERFORMING ARTS FESTIVAL).Oсновател на пловдивската Gaya Dance Company e корейският хореограф Пансън Ким, а в дебютния спектакъл на компанията му участват танцьорите от Корея - Йонгджун Шин и Джийон Янг, както и награждавания корейски танцьор Бонг Су Ким.Композицията и музикалното изпълнение са дело на Емилиян Гацов - Елби и джаз вокалиста Павел Терзийски. В спектакъла страховете оживяват на сцената под формата на майсторски изработени маски от Мариета Големехова и кукли, движени от ръцете на Полина Христова и Стефан Димитров. Сценографията е осъществена от Никола Тороманов, а светлинният дизайн е осъществен от френския артист Каролин Вандам.Вижте официалния трейлър на CAGED:Проектът е продукция на Фондация “ЕДНО за Култура и Изкуства” и се случва в партньорство с Община Пловдив, Министерството на културата на Република България, Media Networks и Европейски Пътища. За повече информация следете Фондация “” и  във Facebook.", "date": "2019.10.16", "title": "CAGED с азиатска премиера в Сеул"}
{"url": "https://offnews.bg/politika/jordan-tconev-dps-shte-upravliava-obshtini-v-koito-ne-zhiveiat-etnic-713307.html", "text": "Българският етнически модел проповядва философията на толерантността и заедността, заяви председателят на Движението за права и свободи Мустафа Карадайъ пред хората в кърджалийското село Мост. Карадайъ каза, че по време на избори е забранено да си говорим на майчиния език. ГЕРБ вкараха националистите във властта, без да има нужда от това и резултатът е такъв, че ГЕРБ и БСП се състезават кои са по-големи националисти, обяви той. Всеки ден виждаме в НС, по медиите и в законодателството, че стъпват в полето на национализма. ГЕРБ взимат властта и обръщат тази власт против нас в законодателството, каза още Карадайъ.Карадайъ обясни, че във всички международни стандарти се посочва, че в условията на демокрация трябва да има информиран избор. Това е ценността – информирания избор, а не езикът, каза той. От Венецианската комисия има поне 15 препоръки за вдигането на тази забрана. Нашата политика не е разделението и противопоставянето. Нашата политика е Българският етнически модел, в който се проповядва толерантността и философията на заедността, бе категоричен лидерът. заяви Мустафа Карадайъ. Пред препълнената зала с привърженици и симпатизанти на ДПС Мустафа Карадайъ подчерта, че ДПС докара демокрацията в нашата родина и трябва да я опази. ДПС е пазител на единството на страната, заяви той.За ДПС формулата на отворено управление означава включването на активните и свободни граждани в процеса на взимане на решения и в контрола на изпълнението на решенията, обясни лидерът. След тези избори сме решени да приложим този модел на отворено управление във всички общини, в които управлява ДПС. Ще начертаем параметрите на такъв тип управление и ще го направим във всички общини, които се управляват от ДПС, каза още той. Председателят на ДПС каза, че моделът на заедността дава своя продукт. Днес имаме няколко общини, където не живеят мюсюлмани, но местната власт е на ДПС. Тази година жребият ни задължи общините на ДПС да не са по-малко от 55, подчерта Карадайъ. След тези избори ще видите, че ДПС ще има много сериозно разширение извън нашите традиционни райони, каза зам.-председателят на ПГ на ДПС Йордан Цонев. Ще видите, че ДПС ще управлява общини, в които не живеят етнически турци. Видяхме го и на евроизборите. Ще видите, че много мои братя и сестри етнически българи не само че работят и живеят с нас в ДПС, но вече организират групи и цели общности, които разбират, че политиката на ДПС през тези 30 години е правилната политика за България, заяви Йордан Цонев.„Заедно трябва да продължим по пътя напред като се противопоставим на опитите за разделение, противопоставяне и на национализма“,каза зам.-председателят на ДПС и кмет на Кърджали инж. Хасан Азис.На предизборната среща присъстваха и народните представители Адлен Шевкед и Ерол Мехмед, членът на ЦОБ Ердинч Хайрула и областният председател на ДПС Кърджали Изет Шабан.", "date": "2019.10.16", "title": "Йордан Цонев: ДПС ще управлява общини, в които не живеят етнически турци"}
{"url": "https://offnews.bg/politika/db-razkri-danni-za-koruptcia-v-stolichnata-obshtina-713303.html", "text": "Представители на Демократична България разкриха схема за източване на Столичната община. Данните дадоха арх. Борислав Игнатов, кандидат на ДБ за кмет на София, Методи Лалов, водач на листата за общински съветници, Владислав Панев, съпредседател на Зелено движение и кандидат за общински съветник, Виктор Чаушев, кандидат за общински съветник.„Ще ви демонстрираме как се ощетяват интересите на софийските граждани в изключително сериозни мащаби през договори за концесия на транспортни услуги. За съжаление, това далеч не са единствените, сключени в ущърб на обществения интерес, договори и концесии. Поемаме ангажимент да направим публични всички подобни актове на общината и ще сезираме компетентните органи\", каза арх. Игнатов.Той обеща при евентуално тяхно управление такива практика да не се допускат. Процесът на обществените поръчки ще се дигитализира, прозрачни и видими в реално време ще са конкурсите и няма да се позволи задкулисни договорки. Методи Лалов бе категоричен, че в случая с концесията за автобуси, дадена за пример за корупция, е много важен фактът на нарушаване на процедури и закони. Нарушенията и констатиране на престъпления са в прерогативите на компетентните органи, които ще бъдат сезирани за всички актове на Столичната община и кмета, които ощетяват интересите на гражданите и нарушават законите, обяви Лалов.Подробната схема с транспорта бе разказана от Виктор Чаушев.Чаушев обясни, че става въпрос за концесията на автобусните линии от „МТК Гроуп“ в Северна София, одобрена през предходния мандат на Фандъкова с гласовете на ГЕРБ, ВМРО и \"Атака\". Според нея концесионерът трябва да обслужва 16, предимно крайградски автобусни линии на цена от 3 лв. на километър и годишен пробег от 5 579 000 км. Докладът първо е внесен от Борислав Борисов (ГЕРБ), Калоян Паргов (БСП) и Борислав Бориславов (СДС). За втори път е внесен от Карлос Контрера (ВМРО). И в двата доклада на Борислав Борисов (ГЕРБ), Калоян Паргов (БСП) и Борислав Бориславов (СДС) и на този на Карлос Контрера (ВМРО) липсва подробна разбивка как е формирана цената от 3 лв./км и дали тя отговаря на европейските и български правила за разумна печалба от 5% при този вид дейност. Няма информация как е формиран този годишен пробег, който в първоначалния вариант на докладите им дори е с 300 000 км повече.Според отговор по ЗДОИ Столичната община също не разполага с никакви изчисления и разчита изцяло на честната дума на общинския съветник Карлос Контрера. При подписването на договора с концесионера Йорданка Фандъкова не е защитила обществения интерес и не е поискала подробен разчет със съответните изчисления.Освен това 7 от автобусите на концесионера са стари и не отговарят на изискванията по договора (новопроизведени, климатизирани и ЕВРО VІ екологичен клас) и са без климатик, с екологичен клас ЕВРО ІV, дизелови. За да не се разпознават лесно, концесионерът е пребоядисал старите автобуси в цветовете на новите.От ДБ направихме собствено изчисление каква би трябвало да е реалната цена за обслужването на тези линии според европейските и български норми за печалба. Изчисленията показвали, че в момента се плаща близо 50 (0.49 лв.) стотинки повече на километър, което за 8 г. би надплатило на концесионера минимум 22 млн. лв., смятат от ДБ.\"Настояваме незабавно кметът на Столична община Йорданка Фандъкова да покаже всички документи и комуникация, какви санкции е наложила до момента на концесионера, включително и за използваните 7 броя стари автобуси\", обяви арх. Игнатов. Той допълни, че компетентните органи ще бъдат сезирани.", "date": "2019.10.16", "title": "ДБ разкри данни за корупция в Столичната община"}
{"url": "https://offnews.bg/sviat/erdogan-turtcia-shte-likvidira-zaplahata-ot-isliamska-darzhava-za-seb-713312.html", "text": "„Ей, вие от Запада и от Арабската лига, колко бежанци приехте в страните си“, провикна се турският президент Реджеп Ердоган в речта си пред парламентарната група на партията си днес, цитиран от Анадолската агенция.„Анкара е готова да ликвидира заплахата от ДАЕШ /Ислямска държава/ по отношение на своята територия. Колкото до заплахата за другите страни, то нека за това да мислят чуждестранните политици“, каза той.Ердоган посочи, че нито един чужд политик не е изразил съболезнования пред Анкара заради гибелта на 20 жители на крайграничните райони след ракетно-минометните обстрели от Сирия и не е пожелал бързо оздравяване на 170 ранени. „Ние това ще го отчетем и повече никога няма да им вярваме. Такива чуждестранни партньори не са надеждни“, подчерта той.Президентът отбеляза, че никой не е очаквал турската армия да успее да навлезе така дълбоко на сирийска територия за кратки срокове. Според него, поддръжниците на терористите са започнали спешно да търсят диалог с Анкара, след като са осъзнали своето поражение.„В историята на Турция и турския народ никога не е имало поражения. Турция и сега се бори с терористите, както подобава на страна и народ, лозунгът на които „Свобода или смърт!“. Обръщам се към Запада и Лигата на арабските държави, към всички страни, които все още са наясно какво е морал и съвест. Ще дойде и нашето време!“, заяви Ердоган.Турският лидер подложи на остра критика Лигата на арабските държави, заела тенденциозна позиция по отношение на действията на турската армия в Сирия. „Колко сирийски бежанци приехте вие? Първо изключвате Сирия от Арабската лига, а после, в опит да оскърбите Турция, опитвате да се сближите с Дамаск с нов прием в организацията“, обърна се той към тях от трибуната на партийното заседание.В коментар за призивите на редица страни от Запада за прекратяване на операцията „Извор на мира“ и за диалог с терористите, президентът заяви: „Турция никога в историята си не е влизала в преговори с терористи. Това не се е случвало и няма да се случи. И ние не търсим посредници за това. Да се договарят с терористи могат онези, които с години са ги ръководили и подкрепяли. Турция няма да тръгне по този път. Заплахата от икономически санкции против Анкара заради операцията „Извор на мира“ няма да повлияят на позицията на Турция“.Ердоган обяви, че предлага на терористите още днес да свалят оръжията и да напуснат районите, определени за зона на сигурност, и подчерта, че това ще бъде краят на военната операция.Колкото до възможността да посети САЩ, той посочи, че този въпрос може да бъде обсъден само на базата на анализа на резултатите от визитата на американската делегация в Турция /преговорите са днес, бел.ред./ Според него нападките срещу Анкара в Конгреса на САЩ, срещу турското правителство и лично по негов адрес са пример за неуважение към цялата Република Турция.Ердоган отчете, че операцията „Извор на мира“ в Сирия продължава успешно според плана, прочистена от терористи е територия от 1 200 кв. км. Според него, още преди началото на сирийската криза Анкара многократно е предупреждавала режима на Башар Асад за необходимостта от преразглеждане на вътрешната политика и отказа от натиск върху местното население.„За съжаление, нашата позиция не бе взета под внимание. През годините на конфликта в Сирия 12 милиона жители изоставиха домовете си. Половината от тях напуснаха Сирия. От 6-те милиона бежанци в Турция се намират 3, 65 милиона души“, посочи държавният и партиен лидер.Ердоган определи терористичната организация ДАЕШ /Ислямска държава/ като проект, разгърнал се с финансовата подкрепа на определени страни, които са и преките ръководители на терористите. „Днес тези страни се позиционират като най-ярките противници на ДАЕШ. На Турция обаче й е много добре известна ролята на всяка от тези страни в региона“, заяви той.Турският лидер отбеляза, че в хода на предишната антитерористична операция „Щит на Ефрат“ Турция е показала истинското лице на терористите от ДАЕШ, заплахата от които е била раздута от определени сили, но не ги назова.", "date": "2019.10.16", "title": "Ердоган: Турция ще ликвидира заплахата от Ислямска държава за себе си, другите страни сами да му мислят"}
{"url": "https://offnews.bg/politika/noviat-poslanik-na-sasht-hero-mustafa-pristigna-sas-semejstvoto-si-v-s-713320.html", "text": "Новият американски посланик у нас  пристигна в София със съпруга си и двете си малки дъщери.Снимки от посрещането с цветя, хляб и сол публикува дипломатическата мисия на фейсбук страницата си.Мустафа поема мандата от досегашния ръководител на мисията Ерик Рубин.Херо Мустафа говори девет езика, сред които руски, арабски, гръцки, фарси, хинди и турски. Завършила е бакалавърската си степен в университета Джорджтаун, а магистърската си в Принстън.Тя е родена през 1973 г. в днешната кюрдска столица Ербил в Ирак. Заедно с родителите си е живяла две години в бежански лагер, докато през 1976 г. не получават статут на бежанци в Америка.Други нейни професионални позиции включват тази на съветник за Близкия изток в администрацията на вицепрезидента Джо Байдън, директорство на Съвета за национална сигурност, както и работа в посолството в Гърция.", "date": "2019.10.16", "title": "Новият посланик на САЩ Херо Мустафа пристигна със семейството си в София (снимки)"}
{"url": "https://offnews.bg/obshtestvo/biskviti-i-halva-s-palmovo-olio-izze-babh-ot-uchenicheski-stolove-713298.html", "text": "Агенцията по храните (БАБХ) издаде 20 акта на ученически столове и кухни в детски градини след масови проверки в 2462 кухненските блокове, бюфети и столове в детски заведения.По време на проверката са иззети около 13 кг бисквити, солети и халва с вложени палмови и кокосови мазнини, също толкова и кашкавал, 4 кг брашно, около 6 кг кренвирши, които също не са произведени по утвърден стандарт. Нарушения има и сред безалкохолните напитки, както и в айряна със сол.В Бургас, Кюстендил, Пловдив и София-град са били извършени и 18 проверки по сигнали от родители и потребители в училищни столове и лавки. В училищните бюфети на територията на Кюстендил и София е установено предлагане на чипс с различни вкусове, соленки, бисквити, както и кексчета, които са в несъответствие с Наредба №8. За откритите 57 опаковани храни са издадени предписания за премахването им от обектите, като следва и провеждане на обучение на персонала за стриктно спазване на наредбата.В училищен бюфет на територията на Пловдив е установено предлагане на кроасани с какаов пълнеж, които също не отговарят на изискванията в наредбата, за което на управителя е връчен акт.", "date": "2019.10.16", "title": "Бисквити и халва с палмово олио иззе БАБХ от ученически столове"}
{"url": "https://offnews.bg/kultura/grand-damata-na-frenskia-shanson-mirej-matijo-za-parvi-pat-u-nas-713318.html", "text": "Една от най-големите звезди на френската музика Мирей Матийо ще изнесе бляскав концерт за първи път у нас на 10 април 2020 г. Дебютното гостуване на легендата на френския шансон ще бъде в зала 1 на НДК, по покана на Продуцентска компания АРТ БГ.Концертът на Матийо у нас ще бъде едно от малкото й участия извън Франция понастоящем - факт, който прави събитието наистина ексклузивно и рядък шанс за българските ценители на френския шансон и ретро музикалната естетика, които ще получат уникалната възможност да й се насладят на живо.“Врабчето от Авиньон”, както е наричана още Матийо, е изпяла над 1200 песни на 8 езика и продава над 200 милиона албума. През годините изпълнява дуети с Шарл Азнавур, Клод Франсоа, Джони Холидей, Пол Анка, Силви Вартан и Хулио Иглесиас. Често е сравнявана с Едит Пиаф, но пътят й е напълно различен.От началото на кариерата си през 1965 г. Мирей Матийо не е преставала да твори и да дарява публиката с широката си усмивка. “В песните си винаги пея за любов, това е начинът по който се изразявам”, споделя певицата. Излизала е пред буквално всякакъв тип публика, в почти всички държави по света. Обичана е еднакво както от обикновените хора, така и от големите световни лидери и шоу звезди. Приветствана е от държавни глави и е обиколила всички континенти. “На сцената тя се чувства у дома, там намира своя духовен мир”, разказва за нея мениджърът й Джони Старк и добавя: “Такава е Мирей - сърце, което пее, сърце, което плаче, но преди всичко едно сърце, което обича”.През 2018 г., след 13 години затишие, Мирей Матийо издава актуалния си албум “Mes Classiques“, в който отдава почит на любимите си творби от света на класическата музика. „Mes Classiques“ (Моите класики) е албум, който Мирей Матийо посвещава на паметта на покойната си майка. За албума Матийо записва 18 красиви песни на седем езика – френски, английски, немски, испански, италиански, руски и латински. В „Mes Classiques“ влизат творби от Верди, Моцарт, Офенбах, Хендел, Чайковски, Шуберт Брамс, Форе и на испанския композитор и китарист – Франциско Тарега.През 1998 г. е удостоена с почетната титла Кавалер на Ордена на Почетния легион.Билетите за ексклузивния концерт на Мирей Матийо в зала 1 на НДК на 10 април 2020 г. са вече в продажба в мрежата на Eventim и . Първите 500 билета са на промоционална цена с 10 лв отстъпка от всички ценови категории. Редовните цени са между 60 и 100 лв, както и ВИП места между 120 и 200 лв.", "date": "2019.10.16", "title": "Гранд дамата на френския шансон Мирей Матийо за първи път у нас"}
{"url": "https://offnews.bg/volejbol/veteranat-metodi-ananiev-podsili-levski-sofia-713319.html", "text": "Още един опитен играч се завръща във волейболната Суперлига на България. След присъствието на редица класни състезатели и национали за настоящия сезон, сега и бившият национал Методи Ананиев се присъединява към състава на Левски София.  Методи Ананиев ще облече за трети път екипа на \"сините\" в първенството на елита. Волейболистът, който играе на поста посрещач се готви с Левски повече от два месеца и след като не получи достатъчно примамлива оферта от чужбина, реши да остане.33-годишният състезател вече игра в няколко от контролите и бе картотекиран за новия сезон, който стартира в петък, 18 октомври. На старта на Суперлигата волейболистите на Левски гостуват на Марек Юнион Ивкони (Дупница). Двубоят е на 18 октомври от 18:15 часа в зала \"Спортна\".  Ананиев започна кариерата си преди 15 години в Левски, а през 2016 г. заедно с Андрей Жеков, Боян Йорданов, Ивайло Лалов и Венцислав Рагин помогнаха на тима да се спаси от изпадане в края на един изключително труден сезон.", "date": "2019.10.16", "title": "Ветеранът Методи Ананиев подсили Левски София"}
{"url": "https://offnews.bg/politika/bsp-pita-kmeta-portnih-dali-se-e-darzhal-nepristojno-713322.html", "text": "През последните дни в медийното пространство беше разпространена информацията, че Иван Портних в качеството си на кмет на община Варна е имал непристойно и уронващо престижа на града поведение по време на официална визита в Хайфа, Израел, през февруари 2018 г. По този повод БСП-Варна настоява за официална позиция от страна на Иван Портних. Призоваваме също Министерството на вътрешните работи и Министерството на външните работи да запознаят обществеността с цялата истина около случая.Ако разпространената информация се потвърди, то бихме искали да знаем на база на какво тя не е оповестена до този момент, при положение, че въпросното събитие се е случило миналата година. Ползват ли се кандидатите на ГЕРБ от специална протекция на държавните институции?БСП-Варна държи да води открита, морална и честна предизборна кампания, но също така държи и на истината. В този момент оповестяването на истината по случая е в интерес не на една или друга кампания, а на цялата общественост.", "date": "2019.10.16", "title": "БСП пита кмета Портних дали се е държал непристойно"}
{"url": "https://offnews.bg/kultura/a-pale-horse-named-death-tazi-nedelia-v-sofia-713323.html", "text": "Първото гостуване на бруклинските легенди 'A Pale Horse Named Death' ще се състои тази неделя, 20 октомври от 19:00 часа в столичния клуб Микстейп 5. Същата вечер на сцената ще видим за първи път французите Molybaron и родната гордост The Flying Detachment.Програмата за вечерта ще е следната:19:00 - Врати19:30 – The Flying Detachment20:30 – Molybaron21:40 – A PALE HORSE NAMED DEATHОт BGTSC декларират желанието за провеждане на събитието в приятна и безопасна за здравето среда. Концертът ще се проведе при познатите на феновете условия за комфорт и сигурност.Опасни предмети и неакредитирани лица с непрофесионална техника, пушене(във всичките му форми), антисоциално поведение, животни и малолетни без придружител няма да бъдат допускани в клуба.Вижте  видео обръщение от Sal Abruscato ('A Pale Horse Named Death', ex-Type O Negative и Life of Agony). Не пропускайте най-близката среща с бившите членове на TYPE O NEGATIVE събрани в една от най-очакваните дарк метъл групи за първи път у нас!Билетите ще са вече в продажба онлайн и в мрежата на Евентим, а някои от местата на които можете да ги намерите са Бензиностанции OMV , Technopolis, Български пощи, Orange, Usit Colours, магазини На Тъмно, дюкян Меломан, Office 1 Superstore, билетна каса на EVENTIM на ул.“6-ти септември“в София, билетен център НДК, Дворец на културата и спорта – Варна, Пловдив – билетна каса пред общината.*Клубът не работи с резервации**Политика за достъп на непълнолетни:  ***Гардероб - упътване за употреба:  Организаторите препоръчват навременното закупуване на билети и спазването на реда в клуба! Събитието е 18+", "date": "2019.10.16", "title": "'A Pale Horse Named Death' тази неделя в София"}
{"url": "https://offnews.bg/interviu/martin-stefanov-fondatcia-a21-balgaria-zhertvite-na-savremennoto-r-713255.html", "text": "Предстои шестият пореден \"Поход за свобода\", организиран от Фондация ''А21 България''. С Мартин Стефанов, директор на ''А21 България'', разговаряме за съвременните форми на робство, превенцията и първата стъпка към свободата.Г-н Стефанов, какво представлява съвременното робство и кои са неговите признаци?Смята се, че над 40 милиона души по света са жертви на трафик на хора, или т.нар. “съвременно робство”. Това е най-голямото по брой жертви робство, известно в човешката история. Накратко трафикът на хора представлява отнемане на свобода + експлоатация.„Съвременното робство\" има много различни лица, форми и признаци, в зависимост от вида експлоатация и локацията. Но сред най-често срещаните форми са принудителен труд, робска зависимост заради дългове, принудителен брак, сексуална експлоатация, продажба и експлоатация на деца и бебета, насилствена просия, отвличане на хора, и др.Кои хора са най-уязвими да станат жертва на трафик и кои ситуации най-често ги поставят в капан?Съвременното робство не признава раса, възраст, пол или географско положение. Всеки, който е в нужда или търси по-добър живот, е в риск да стане жертва на трафик на хора. Погрешно е схващането, че жертви на трафик на хора стават предимно необразовани хора от маргинализирани общества. Най-често жертвите на трафик биват набелязвани и въвличани в схеми на трафик посредством фалшиви предложения за работа, изнудване, заплахи и най-нашумелия напоследък модел “loverboy”, при който трафикантът набира момичета чрез т.нар. “фалшива любов”Колко годишни са най-младата и най-възрастната жертви?В зависимост от страната, за която говорим, възрастта варира. Средната възраст на жертвите на трафик на хора в световен мащаб е 12 години. Това, разбира се, е силно повлияно от географското местоположение. Така, например, в азиатските държави средната възрасти е изключително ниска, като тя може да достигне 3 или 4 годишни деца (Тайланд, Китай). В Европа или Африка нещата стоят по друг начин. И при положение че продажбата на бебета е вид трафик на хора, означава, че най-младите жертви са новородени. Най-възрастните жертви пък са трудово експлоатираните. Там няма горна граница, стига да са трудоспособни.Къде е България в световната статистика?България е страна-източник на жертви на трафик на хора. Това означава, че хора от България биват изнасяни и експлоатирани в чужбина, предимно в държави от западна, северна и южна Европа. Според различни изследвания, България си дели първото място по износ на жертви на трафик на хора на глава от населението с Румъния. А според официалните доклади на НКБТХ в България средно има по 500 човека, които са станали жертва на трафик на хора годишно. Но това е само официалната статистика. Колко са в действителност, никой не може да определи с точност.Колко трудна е първата стъпка към свободата и как организацията Ви я подпомага? В какво се изразяват вашите дейности за превенция и помощ?Тъй като формите на трафик са много и разнообразни, трудно може да се говори за формула в първата стъпка към свободата. Тя е силно повлияна от конкретната ситуация. Едно е условието, обаче, което е необходимо, за да се тръгне в посока свобода, а именно някой да направи първата стъпка - да подаде сигнал, да се опита да избяга, да говори с полицията или с властите за ситуацията, в която се намира. Това е трудно и рисковано решение, но без него няма път към свободата. Нашата организация подпомага и подкрепя жертвите от момента, в който те са поели инициатива да потърсят спасение, през спасяването им, транспортирането им и настаняването им на безопасно място, до крайното им възстановяване, което често отнема години работа.Превенцията е ключова част от борбата ни с трафика на хора, тъй като отваря очите на хората за този проблем и как може да изглежда той. Част от преванционната ни дейност включва публични информационни кампании, като Похода за Свобода, презентации и лекции в училища, домове, институции, социални експерименти като Summer Jobs, която провеждаме в университети, както и ключови партньорства с други НПО и държавни органи.Само 1% от жертвите биват спасени? Реален ли е този ужасяващо малък процент и на какво се дължи?За съжаление е реален. В основата си той се дължи отново на факта, че формите на трафик са много различни и много често дори жертвите реално не се определят като такива. Повечето сценарии за въвличане в трафик, включват заблуда, подвеждане и доброволни действия от страна на жертвите. В резултат на тези манипулации, само-идентифицирането и евентуалните последващи действия в посока освобождаване са изключително трудни. Именно затова, обществото трябва да говори и да обсъжда формите на трафик, начините на привличане на жертви, за да могат хората да ги разпознават и да се предпазват, преди да попаднат в подобен капан.Кои са вашите вдъхновяващи примери?Случаите, с които работим наистина са много и разнообразни и определено всеки е уникален, колкото е уникална всяка човешка съдба и история. Но често се сещаме за един случай, който е наистина вдъхновяващ. Една жена, спасена от трафик на хора, дойде при нас и след известно време на работа с нея и полагане на необходимите грижи, тя в момента е самостоятелен човек, с работа, която сама си намери и в жилище, което сама поддържа. Тази жена успя от жертва да се превърне отново в пълноправен член на обществото. Наистина е вдъхновяващо да станеш свидетел на такава трансформация.Имаме ли правилно разбиране към свободата и умеем ли да я пазим?И да, и не. Имаме различни разбирания за свободата, а и нейните измерения са много. Понякога реагираме на нещо много дребно и защитаваме позициите си със зъби и нокти, а друг път неглижираме очевидни заплахи за свободата си. Важно е да бъдем информирани за рисковете и методите за ограничаване на свободата, които не са толкова явни, но могат да доведат до трайни последствия, както физически, така и емоционално и душевно.Какви са вашите съвети за безопасност?Ние от А21 винаги даваме няколко основни, простички съвета, които могат значително да намалят риска от попадане в трафик на хора. Тъй като в голям процент от случаите става дума за фалшиви обяви за работа, ние винаги съветваме хората да проверяват по няколко пъти различните обяви за работа в чужбина, особено ако предложението изглежда твърде хубаво - т.е. занижени изисквания за заемане на позицията в комбинация с високо заплащане.От друга страна е добре, човек никога да не се разделя с личните си документи и да внимава с кого общува в социалните мрежи. Голям процент от “подбора” на жертви на трафик на хора се случва именно там. И отново говорим за предложения и обещания, които изглеждат твърде хубави или се развиват и случват прекалено бързо. Тук подчертаваме, че не става дума само за предложения за работа, но и за романтични и приятелски такива.И не на последно място винаги е добре наши близки да знаят къде и с кого заминаваме, особено ако става дума за чужбина.При всеки един от тези случаи, ние съветваме при най-малкото съмнение да се подаде сигнал на Националната телефонна линия за борба с трафика на хора - 0800 20 100. Тя работи денонощно и приема безплатни обаждания за български номера от всички държави-членки на ЕС.Предстои шестият пореден „Поход за свобода“. Разкажете кога и къде ще се проведе инициативата тази година.На 19.10.2019 г., за шеста поредна година, Фондация “А21 България” организира в България най-мащабната информационна кампания против трафика на хора: ПОХОД за СВОБОДА. Посветена на Европейския ден за борба с трафика на хора, 18 октомври, инициативата събира граждани с активна обществена позиция, партньори и съмишленици в борбата с трафика на хора, като има за цел да обърне вниманието на българите към огромните мащаби на трафика на хора и търговията с човешки животи у нас. Освен това, тази инициатива цели да  разпространи информация за един от най-ценните инструменти в тази борба, а именно Националната телефонна линия за борба с трафика на хора, която приема сигнали за случаи на трафик на хора денонощно и безплатно на телефон 0800 20 100. “Поход за свобода” е ежегодно събитие, което се провежда в повече от 450 града в над 50 държави по цял свят и с това се превръща в най-голямата и значима инициатива в подкрепа на жертвите на трафик на хора в света. Благодарение на ефективните партньорства на Фондация “А21 България” с Националната комисия за борба с трафика на хора, Местните комисии за борба с трафика на хора, Български младежки Червен кръст и Превантивно-информационните центрове към местните общини, за първа година България взима участие в международната инициатива на А21 с цели 25 града - домакини. На 19.10, освен в София, Поход за Свобода ще бъде проведен и в Пловдив, Бургас, Плевен, Сливен, Благоевград, Видин, Монтана, Смолян, Кърджали, Ямбол, Пазарджик, Габрово, Силистра, Разград, Русе, Шумен, Никола Козлево, Варна, Сандански, Добрич, Търговище, Велико Търново, Хасково.", "date": "2019.10.16", "title": "Мартин Стефанов, Фондация 'А21 България': Жертвите на съвременното робство не се разпознават като такива"}
{"url": "https://offnews.bg/futbol/zdravko-ot-riton-tcska-zapochna-da-gubi-tezhest-levski-e-na-pravia-p-713321.html", "text": "Въпреки подготовката си за дългото турне в Америка и Канада, легендата на българската естрада Здравко Желязков от дует Ритон намери време да сподели мнението си за случващото се в родните грандове ЦСКА, Левски и Лудогорец, и тяхното представяне към момента.Здравко, който не крие любовта си към \"червените\" призна, че е много разочарован от играта на отбора и прекалено многото чуждестранни играчи в него.\"\", сподели легендата на естрадната музика.  Катя и Здравко ще поемат на дълго турне в САЩ и Канада през ноември. Двамата ще зарадват българските фенове с концерти в Торонто, Денвър, Лас Вегас, Чикаго, Детройт, Филаделфия и Сиатъл.", "date": "2019.10.16", "title": "Здравко от Ритон: ЦСКА започна да губи тежест, Левски е на правия път"}
{"url": "https://offnews.bg/politika/anketata-ni-za-haskovo-hristo-sariev-machka-i-gerb-i-bsp-713285.html", "text": "Изключително любопитни са данните от онлайн гласуването на сайта ни за изборите в Хасково. Според временните резултати от анкетата на OFFNews категоричният лидер е кандидат, който няма нищо общо нито с ГЕРБ, нито с БСП.Номинираният от Движение ЗАЕДНО за промяна Христо Сариев е получил до момента цели 32,96% от гласовете на читателите ни в южния областен център. Подобен резултат не е никак ясно дали ще се повтори на 27 октомври, но според много хасковлии, силно представяне от страна на точно този кандидат няма да е изненада.Причината е, че Сариев е личната номинация на дългогодишния кмет на областния център Георги Иванов, който все още има изключително силни позиции в града. Думата му в града с гигантската статуя на Богородица се чува още по-силно, особено след по-скоро разочароващия мандат на Добри Беливанов, който управляваще кметството през последните четири години.Така че човекът на Георги Иванов със сигурност има шансове. Още повече, че самият Сариев е познато име в града - бивш шеф на Булгартабак в Хасково и областен шеф на Фонд \"Земеделие\" в периода 2012-2014 г. На второ място в допитването на OFFNews е кандидатът на ГЕРБ Станислав Дечев, който е подкрепен от 24,44% от гласувалите на сайта ни. Във врата на бившия областен управител обаче диша досегашният кмет Добри Беливанов. На предишните избори той бе избран от ГЕРБ, но влезе в конфликт с местния герберски тартор Делян Добрев покрай аферата Кумгейт и бе отлъчен от партията на Бойко Борисов. Сега Беливанов се явява на избори като кандидат на малката дясна партия Съюз на свободните демократи и печели подкрепата на 21,85% от гласувалите в анкетата ни.Кандидатът на БСП Коста Стоев в допитването ни е на четвърто място с доста слабия резултат от 9,44%, който е почти изравнен с намиращия се на пето място в допитването Драгомир Андонов от Демократична България (8,89%).Останалите кандидати за вота на хасковлии привличат символичен брой гласове.Анкетите на OFFNews за изборите на 27 октомври ще останат отворени до деня за размисъл.", "date": "2019.10.16", "title": "Анкетата ни за Хасково: Христо Сариев мачка и ГЕРБ, и БСП"}
{"url": "https://offnews.bg/analizi-i-komentari/otnovo-za-othvarlenite-s-vot-ot-93-mini-v-transko-713308.html", "text": "На 11.06.2017 г. в местен референдум  на „Евромакс Сървисиз“ ЕООД, дъщерна фирма на „Асарел-Медет“. Инвеститорът кандидатства за отваряне на 2 мини в община Трън. Възнамерява да възобнови експлоатацията на старата мина „Злата“ близо до с. Ерул и да разкрие още една в планината Руй. Въпросът, на който огромното мнозинство отговаря с „да“ е : „Против ли сте община Трън чрез Общинския съвет да одобрява устройствени планове, определящи територии за добив и обработка на метални полезни изкопаеми?”. С други думи посредством инструмента с най-висш легитимационен ранг в демократични общества – референдума, трънчани отхвърлят възможността на територията на общината да бъдат откривани мини.Дълъг и нелек е пътят на местните хора, докато се преборят за правото си на волеизявление, въпреки че то е гарантирано в . Областният управител на Перник Александър Александров (ГЕРБ), както и наследникът му Васил Михайлов, назначен от служебния кабинет на Огнян Герджиков, правят опити като представители на изпълнителната власт да предотвратят референдума чрез съда. Едновременно с тях и инвеститорът „Евромакс Сървисиз“ подава в съда жалба да не бъде допуснато насроченото допитване, въпреки изявлението си пред БТА „…че разбира основанията на Общинския съвет (в Трън, б. а.) за провеждане на местен референдум“. ВАС потвърждава законосъобразността на референдума, а резултатът му е еднозначен – да няма мини в общината.На 14.06.2017 г. в изявление до медиите „Евромакс Сървисиз“ обявява, че спира реализацията на проекта си в Трън, а на 3.07.2017 г. уведомява и РИОСВ-Перник, че „на този етап“ прекратява и процедурата по ОВОС. Трънчани остават с впечатление, че мнението им е окончателно зачетено и от инвеститора, и от държавата. Чрез своята страница във Facebook на 12.06.2017 г. президентът Радев дори официално ги поздравява за организирането на местния референдум като демократична процедура. Държавният глава пише:И до ден днешен обаче президентът остава единственият висш политик в държавата, заявил подкрепа за вота на трънските гласоподаватели. Все още нито партиите в управляващата коалиция (ГЕРБ, ВМРО, Атака, НФСБ), нито пък опозицията в лицето на БСП, ДПС и „Воля“ са потвърдили, че застават зад решението на местните хора да няма мини на територията на общината им. Явно там, където се касае за много пари, партиите обичат да си оставят и много опции. При това трънчани все още чакат министърът на околната среда и водите Нено Димов да спази даденото на 13.06.2017 г. от ефира на bTV обещание. В изявлението си той заявява, че ще прекрати окончателно процедурата за ОВОС на проекта за златодобив в Трън, ако Върховният административен съд постанови, че местният референдум е законосъобразен. На 20.06.2017 г. ВАС дава положително становище. Процедурата по ОВОС обаче и до сега е само временно спряна и то по желание на инвеститора.Въпреки резултата от референдума „Евромакс Сървисиз“ и Минно-геоложката камара продължават и делото си срещу Басейнова дирекция „Дунавски район“, в частност срещу „План за управление на речните басейни 2016-2021”, регулиращ опазването и управлението на повърхностни и подземни води в община Трън. Частното дружество вече е декларирало, че проектът в Трън официално е преустановен, но продължава да изисква отмяна на точки 6, 7 и 8 в плана, ограничаващи възможностите за рудодобив, а именно:„6. Забрана за водовземане и ползване на воден обект в зони за защита на водите – ЗЗ „Руй” с код BG 0000313 и ЗЗ „Руй” с код BG0002112 при извършване на миннодобивна и минно-обогатителна дейност.7. Реализацията на инвестиционни намерения, свързани с миннодобивна и миннообогатителна дейност във водосборна площ на поречие Ерма, да се допуска само, след като с конкретни изследвания е доказано, че реализацията на инвестиционните предложения няма да доведе до влошаване състоянието на повърхностните и подземните води и зоните за защита на водите.8. При разрешаването на всички бъдещи инвестиционни дейности на територията на Дунавски район за басейново управление да се предвиди условие за прекратяване на дейността в случай/случаи на констатирано влошаване на качествените и количествените показатели на повърхностните и подземните води, причинено в резултат от дейността, доказано с данни от мониторинга, освен в случаите, когато са налице условия за обосноваване на изключения по реда на чл. 156в – чл. 156е от ЗВ.“И общинската управа в Трън, и местното население негодуват и недоумяват, защо кандидат-инвеститорът и Минно-геоложката камара предприемат действия, противоречащи както на резултата от референдума, така и на дадените в миналото обещания. Трънчани са особено подразнени от факта, че „Евромакс Сървисиз“ обещава проектът й за мини в Трънско да не уврежда води във водосбора на р. Ерма, а същевременно си противоречи, като обжалва мерките в Плана за управление на речните басейни, които гарантират именно това.На 14.03.2019 г. последната съдебна инстанция, петчленен състав на ВАС, въпреки противоположните решения на всички долни инстанции отсъжда в полза на минното дружество и камарата. На 26.09.2019 г. в сградата на Басейнова дирекция „Дунавски район“ в Плевен по инициатива на самата дирекция се провежда кръгла маса. Целта е заинтересованите страни да обсъдят изпълнението на съдебното решение. Поканени са община Трън, Членът на УС на сдружение „Балканка“ инж. Димитър Куманов, председателите на местните сдружения, обявили се срещу златодобива и г-н Тома Белев Председател на УС на Асоциация на парковете в България. Присъстват и представители на „Евромакс Сървисиз“ и Минно-геоложката камара. Инж. Куманов беше така добър да отговори на въпросите ми.Какви предложения направиха страните по време на кръглата маса, за да бъдат изпълнени предписанията на ВАС?Първоначално изказалите се опоненти на инвестиционното предложение настояха отменените от ВАС защитни мерки 6,7 и 8 отново да бъдат включени в сега действащия План за управление на речните басейни по съответния законов ред. Басейнова Дирекция-Плевен разясни обаче, че процедурата по връщането на мерките в плана ще отнеме много дълго време. Докато те реално бъдат вписани в действащият до 2021 г. настоящ план, самият план вече ще е към края на своето действие. След като ние от сдружение „Балканка“ съобразихме, че дори ако още утре тези мерки станат част от плана, инвеститорът вероятно пак ще ги обжалва и те ще останат без ефект до изтичането на сегашния план, окончателно стана ясно че това е безсмислено. Предложихме по-удачен подход, а именно веднага да започне работата по влизане на тези мерки в следващия ПУРБ. За целта е нужно да се извършат съответните анализи и оценка на въздействието – на експертен език „натиска“ - върху повърхностните и подземните води от страна на експлоатираната в миналото мина „Злата“. Така ще се спази стриктно законовата процедура и от 2021 г. трите предпазни мерки отново ще бъдат факт.Потвърдиха ли представителите на „Евромакс Сървисиз“ по време на кръглата маса решението си да не осъществяват проекта за мини в Трън?Не, не потвърдиха, че са се отказали. Говореха за преоценка на бъдещите си действия по това инвестиционно предложение. Точен отговор относно намеренията си може да даде само инвеститорът.Както вече стана ясно, до 2021 г., до влизане в сила на новия план, в следствие на решението на ВКС мерки 6, 7 и 8 няма да действат. Те обаче гарантират опазване на водите при миннодобивна и миннообогатителна дейност. Може ли според Вас за целите на проекта си в Трън „Евромакс Сървисиз“ да използва облекчения режим през двугодишния период до 2021 г.?Да. Сами по себе си отменените мерки и до сега не възпрепятстваха напълно инвестиционното намерение. Те забраняваха водовземане и водоползване в , която е част от Натура 2000, и налагаха гаранции, че инвеститорът няма да увреди повърхностните и подземните води. Това обаче не означава, че той не можеше да развие дейността си, защото би могъл да извършва водовземане извън Защитена Зона Руй. Ако наистина нямаше да причини увреждане на повърхностни и подземни води, можеше да започне да копае златото веднага след приключване на съответните процедури по оценка на въздействието. Фактът, че „Евромакс Сървисиз“ се съпротивлява срещу тези мерки, означава че фирмата е напълно наясно, че дейността й ще причини увреждане както навсякъде по света при подобни дейности.Нещо повече Басейнова Дирекция-Плевен издава последователно в периода 2013 – 2015 г. , в които обявява инвестиционното предложение за напълно недопустимо. В по ред становище тя отново го определя като недопустимо, освен ако с конкретни изследвания „Евромакс Сървисиз“ не докаже, че няма да причини увреждане на водите. Инвеститорът е бил щастлив да се сдобие с това последно становище, което въобще дава някакъв шанс за реализация на проекта му. Парадокс е обаче, че сега обжалва мярка номер 7 от ПУРБ, която по смисъл буквално му предписва същото, а именно да докаже, че няма да причини увреждане на водите.Има ли министър Нено Димов правомощия окончателно да прекрати процедурата по ОВОС, която за сега е в режим на изчакване?Самото МОСВ реално не е компетентният орган относно процедурата по ОВОС. Компетентен орган е РИОСВ-Перник. Това следва от Административнопроцесуалния кодекс, който гарантира на компетентните органи самостоятелност при взимане на решения. От друга страна самият министър Димов действително пред медиите гарантира, че процедурата ще бъде прекратена. А как ще стане това, очевидно и той самият не е наясно. Разбира се той би могъл да въздейства на директора на РИОСВ-Перник, който му е подчинен. Защо не го е направил досега въпреки обещанията си, е въпрос, който чака отговор.Споменахте документи от геоложки проучвания, доказващи наличието на уран в закритата мина „Злата“, чиято експлоатация с цел добив на злато „Евромакс Сървисиз“ желае да възобнови. Еколози твърдят, че тя дори е закрита като уранодобивна мина. Замърсяването на въздуха, водите и природата с уран, който е опасен за здравето, бе важен аргумент за местните хора да отхвърлят златодобива.Тук се сблъскваме с интересен феномен. В първото решение на Министерски Съвет за закриване на уранодобива и преодоляване на вредните последици от него, мина „Злата“, участък „Ямка“, фигурира като подлежаща на закриване и рекултивация уранодобивна мина. В две последващи постановления на Министерски Съвет тя е изтрита от списъка на мините, за които се счита, че са нужни мерки за преодоляване на тяхното вредно въздействие. Оставам с впечатление, че наличието на уран в района целенасочено се крие от обществеността. Нещо повече, цели две години в изявления пред медиите различни представители на минногеоложката общност твърдяха, че там уран няма. Едва след като излязоха наяве няколко документа от националния геоложки фонд, компетентните органи заговориха за наличието на уран и че този факт трябва да се отчете при оценката на въздействието на инвестиционно предложение, касаещо мина „Злата“.Освен това пак в изявление пред медиите инвеститорът е заявявал, че ще добива само златото без да уточнява какво ще се случи с урановите минерализации, които ще остават във вид на отпадък от производството.Негативните последствия за човек и природа, криещи се в проекта на „Евромакс Сървисиз“ за мини в Трънско, според Вас са безспорни. Отчасти са дори посочени в описанието на инвестиционното предложение, изготвено от самия инвеститор за процедурата по оценка на въздействието в трансграничен контекст, по която Р Сърбия е страна. Защо тогава нито една партия не взе политическо решение в подкрепа на трънския референдум?За това трябва да попитате представители на самите партии. До колкото си спомням от името на партия ГЕРБ бяха поемани устни ангажименти в тази посока по време на предизборната кампания при частичните избори за кмет на община Трън през есента на 2017 г. Нещо повече дори сегашният министър на околната среда и водите, който е от квотата на „патриотичните“ сили преди две години обеща, че процедурата ще бъде прекратена. До сега това си е само голо обещание. Едновременно същите „патриотични“ сили нееднократно декларираха подкрепата си за миннодобивния бизнес, с обещания за облекчаване на процедурите по разрешаване на подобни дейности. Изборно време е и партиите се нуждаят от субсидии…Пореден интересен феномен е фактът, че на сайта на МОСВ са изчезнали всички следи от процедурата по оценката на въздействието в трансграничен контекст, в която Р България е страна на произход, а Р Сърбя е засегната страна. Самото описание на инвестиционното предложение в рамките на тази процедура вече не е налично и това само по себе си представлява нарушение на националното законодателство, на Орхуската конвенция и на конвенцията от ЕСПОО за оценките за въздействие в трансграничен контекст. Оставам с впечатление, че се цели данните за това инвестиционно предложение да бъдат скрити от обществото.Според Вас възможно ли е, частен инвеститор да надделее над местна общност, която чрез референдум с резултат от 93% е отхвърлила инвестиционния му проект? Димитър Цоцорков Председателят на УС на „Асарел-Медет“ в интервю за „Капитал“ от 26.07.2019 г. заявява: „В Трън имаше един референдум, който е незаконен и ние мислим да докажем това в съда.“Що се отнася до отговора на първата част от въпроса, ако бяхме в Швейцария или всяка друга нормална европейска държава въпросът с миннодобивната дейност в района на община Трън отдавна щеше да е приключил. У нас за съжаление законодателството не гарантира, че това инвестиционно предложение няма да бъде реализирано, въпреки категоричните резултати от референдума. Налични са различни юридически и процедурни хватки, а можете да сте сигурни, че за „Асарел-Медет“ работят добри, скъпоплатени юристи. Възможна е дори промяна на законодателството от страна на управляващите, ако бъдат подходящо „стимулирани“ от инвеститора. Не изключвам и ситуация, в която цялата държавна машина да бъде впрегната за обезсилване на резултатите от трънския референдум. Съветвам трънчани да не „лежат на кълката на референдума“, а да се готвят за дълга и изтощителна битка.Що се отнася до изявленията на инвеститора, че ще обжалва законността на референдума, считам че този референдум не може да бъде обжалван за незаконосъобразност поради изтичане на сроковете за такова обжалване. Двама областни управители обжалваха референдума и загубиха. Третият сега действащ областен управител Ирена Соколова по настояване на настоящия кмет на община Трън Цветислава Цветкова изтегли жалбата на предшественика си от съда. Това прави чест и на двете.Инвеститорът би могъл да обжалва референдума за нищожност. Това обаче може да се случи, само ако съответното решение или административният акт за него са издадени от некомпетентен орган или се базират на несъществуваща правна норма. И двете условия в случая не са налице.Много от кандидатите за кмет на София се борят за избирателна подкрепа, обещавайки гражданско включване в управлението на града. Говорят за местни референдуми по ключови въпроси. Какви поуки могат да се извлекат в този контекст от историята на трънския местен референдум?Главната поука е, че националното законодателство трябва да бъде изменено, за да гарантира категоричност и безпрекословност на решения, взети чрез местен референдум. Ако всеки би могъл да ги заобикаля с лека ръка, както вече е декларирано от кандидат-инвеститора „Евромакс Сървисиз“, а и от всички партии в управляващата коалиция, тогава от местни референдуми няма абсолютно никакъв смисъл. Обещанията за провеждане на местни референдуми, давани от кандидати за кметове, не само в София, а и на други места в страната, само целят да заблудят обществото, че след като изборите приключат, нещо ще зависи от избирателите.", "date": "2019.10.16", "title": "Отново за отхвърлените с вот от 93% мини в Трънско"}
{"url": "https://offnews.bg/futbol/lechkov-bobi-ostava-izpalkomat-niama-da-prieme-ostavkata-mu-713324.html", "text": "Първият вицепрезидент на БФС Йордан Лечков смята, че Борислав Михайлов ще остане президент на футболната централа, въпреки че вчера подаде оставка под натиска на министър-председателя Бойко Борисов.Тя трябва да бъде гласувана на извънредно заседание на изпълнителния комитет на съюза в петък.\"Няма да бъде приета от изпълкома оставката, според мен - заяви Лечков пред TopNovini.bg. - Има си ред - президентът е избран от конгрес и само конгрес може да го свали и да му приеме оставката.За недоброто състояние на българския футбол трябва да се питат треньорите на отборите. На тях сме им дали правото. Балъков трябва да каже за мача с Англия. Не знам кога пак ще бъдем четвърти в света.\"Лечков добави, че поисканата от спортния министър Красен Кралев стратегия за развитието на националния ни отбор вече е изготвена и му е предоставена.", "date": "2019.10.16", "title": "Лечков: Боби остава, Изпълкомът няма да приеме оставката му"}
{"url": "https://offnews.bg/zdrave/po-visoki-vaznagrazhdenia-za-republikanskite-konsultanti-i-ekspertnite-713284.html", "text": "Наредбата за изменение и допълнение на Наредба 7 от 2010 г. регламентира условията и реда за финансиране на експертните съвети и републиканските консултанти в системата на здравеопазването.Според предложенията в нея размерът на възнаграждението за извършена консултация без оперативна намеса не може да е по-малък от 15% от цената на съответната клинична пътека/клинична/амбулаторна процедура.За извършена консултация с оперативна намеса, консултантът следва да получи 30% от цената на клиничната пътека, приложима към момента на извършване на консултацията.Според мотивите към документа с промените се цели оптимизирането на консултативната медицинска помощ при спешни състояния, с подобряване на мотивацията на републиканските консултанти за своевременно оказване на помощ.С проектонаредбата се регламентират и случаите, в които републиканските консултанти могат да бъдат изключени от списъка - при желание от страна на специалиста, при неизпълнение на задълженията, при констатирани нарушения, по заповед на министъра.Според вносителите определените проценти за финансиране на дейността на експертните съвети и републиканските консултанти няма да доведат до затруднения в бюджета на лечебните заведения. Към момента средногодишният брой консултации за страната е 400.Според досега действащата наредба от 2010 г. републиканските консултанти получават за сметка на бюджета наМЗ възнаграждение в размер до 0,50 лв. за всеки час или част от него, в който са на разположение по график за оказване на консултативна медицинска помощ при спешни състояния.Проектът е качен в сайта на министерството за обществено обсъждане до 14 ноември 2019 г.", "date": "2019.10.16", "title": "По-високи възнаграждения за републиканските консултанти и експертните съвети предвижда Наредба на МЗ"}
{"url": "https://offnews.bg/futbol/sinat-na-gundi-za-da-izkorenim-rasizma-parvo-triabva-da-si-go-prizna-713292.html", "text": "Андрей Аспарухов, син на една от най-големите легенди на българския футбол Георги Аспарухов - Гунди, осъди остро случилото се на националния стадион \"Васил Левски\" по време на евроквалификацията с Англия.Двубоят беше на два пъти прекъсван за расистки скандирания от част от публиката, а грозните сцени обиколиха световните медии и доведоха до опозоряването на страната ни. Английските медии бяха особено остри в реакцията си, което пък от своя страна предизвика справедлив гняв у нас.Според сина на Гунди обаче по-правилно е да осъдим тези прояви, вместо да скачаме като опарени и да сочим с пръст как са се държали английските фенове у нас.\"Най-страшното не е, че някои се опитаха да прекратят мача по идиотски начин, по-страшно е, че вместо да скочим и осъдим тези прояви на расизъм, голяма част от коментарите са за това колко дрогирани и пияни били англичаните в София, къде пикаели и чупели, расизмът идвал оттам.Да, всичко това е сигурно е вярно и затова има органи, занимаващи се с контрол на гостуващите фенове, но как това ни оневинява за расистките прояви? Те се борят срещу него, ние си приказваме, че при нас нямало.Нямало ли? Ами отворете някоя от фен страниците след мач и ще ви стане лошо.Нека не си завираме главите в пясъка. Проблем има и всички го знаят. За да го изкореним, първо трябва да го признаем.Англичаните трябваше да минат през \"Хейзел\" и петгодишно наказание, за да оправят проблема с футболното хулиганство, дано ние се осъзнаем навреме и не стигаме дотам\", написа Аспарухов в социалните мрежи.", "date": "2019.10.16", "title": "Синът на Гунди: За да изкореним расизма, първо трябва да си го признаем"}
{"url": "https://offnews.bg/politika/prezidentat-radev-futbolat-e-ogledalo-na-sastoianieto-na-darzhavata-713294.html", "text": "При внезапен масиран миграционен натиск към нашите сухопътни граници България няма капацитет да се справи сама и затова трябва да сме много активни и да използваме всички възможни лостове и механизми на ЕС. Това заяви президентът Румен Радев в отговор на журналистически въпрос за проведената вчера среща с министър-председателя, представители на правителството и на службите за сигурност във връзка с ескалацията на напрежение в Близкия Изток, съобщиха от Дондуков 2. Държавният глава отново призова за приемането на общ европейски план за действие в случай на внезапно увеличение на миграционния натиск по външните европейски граници. Искането за приемане на такъв оперативен план беше внесено в Съвета на ЕС през април 2017 г., когато страната ни се представляваше от президента Румен Радев и беше обсъдено на срещата на върха на президентите на парламентарни републики от Европейския съюз на 11 октомври т.г. в Атина. Помолен да коментира освобождаването на Джок Полфрийман, което внася разделение в обществото, президентът заяви, че няма да си позволи да коментира съдебно решение. „Искам да призова никой, било то отвън или вътре в системата, да не се меси в работата на съдебния състав“, подчерта още Румен Радев. В отговор на въпрос за подадената оставка от президента на БФС Борислав Михайлов, както и проведената акция на ГДБОП във футболната централа, държавният глава посочи, че искането на оставка по този повод е паническо бягство от отговорност на хората, които по закон носят тази отговорност. Според държавния глава със самите призиви и обяснения, че тази оставка се иска заради расистки изстъпления, управляващите са се саморазобличили, защото нито една федерация не носи отговорност за поведението на феновете и нито една федерация, включително Българският футболен съюз, няма охранителни и разследващи функции.„Футболът е огледало на състоянието на държавата. Каквото е управлението на държавата, такова е и управлението на българския футбол и вчерашните действия са блестящо доказателство за това“, коментира още Румен Радев и допълни, че за него е безпрецедентно държавата да се намесва по груб и недопустим начин в една абсолютно независима от нея федерация.Държавният глава подчерта, че е крайно неприятно България, която спаси 50 хиляди евреи и не допусна нито един от тях да бъде изпратен в лагерите на смъртта в най-ужасното за Европа време, да бъде олицетворявана с расизъм. „Необходимо е държавата да приложи драконовски мерки по отношение на футболното хулиганство и докато политици се изкушават да използват футболни агитки в протести и котрапротести, тези рецидиви ще продължават“, посочи още президентът Румен Радев. ", "date": "2019.10.16", "title": "Президентът Радев: Футболът е огледало на състоянието на държавата"}
{"url": "https://offnews.bg/sviat/stanishev-nastoiava-es-da-ne-zatvaria-vratite-si-za-makedonia-i-albani-713315.html", "text": "В писмо до председателя на Европейския съвет Доналд Туск, от името на лявото политическо семейство в Европа, лидерът на ПЕС Сергей Станишев настоява въпросът за започването на преговори за членство в ЕС със Северна Македония и Албания да бъде включен в дневния ред на срещата на европейските премиери.Във вторник Съветът на министрите не успя да постигне съгласие за започване на преговори с двете страни заради категоричния отказ на Франция. Европейската комисия е на мнение, че кандидатите са изпълнили всички необходими критерии, а европейските министри вече трети път отлагат решението в рамките на малко повече от година.Срещата на европейските премиери започва в четвъртък в Брюксел.В писмото Станишев посочва, че семейството на ПЕС винаги е подкрепяло процеса на европейска интеграция на страните от Западните Балкани:\"Никога не сме преставали да бъдем конструктивно ангажирани с провеждането на необходимите реформи, в тясно сътрудничество с партии, лидери, институции и гражданското общество в региона, дори във времена, когато политиката на Разширяване не стоеше високо в дневния ред на ЕС. Винаги сме правили това водени от убеждението, че тези страни са неразделна част от нашата Общност на народи, от нашия Съюз на ценности и споделен мир, сигурност и просперитет, и че не трябва да пестим усилия, за да им помогнем да постигнат същото ниво на развитие, на което се радваме ние в ЕС.\"Станишев посочва, че Северна Македония и Албания са извървели дълъг и труден път по пътя си към еврочленството и специално подчертава \"ролята на прогресивните премиери Зоран Заев и Еди Рама\": \"[Те] положиха много политически усилия, проведоха болезнени реформи и взеха редица трудни решения, за да се придвижат напред по пътя към ЕС“.И продължава: \"Да пренебрегнем постиженията на тези две страни сега, както и собствената си политика на Разширяване и поетите от ЕС ангажименти, би било фатална политическа грешка. Като министър-председател на България по време на нашето присъединяване към ЕС, твърде добре познавам огромните усилия, които са нужни в процеса на преговори и във финалната фаза преди присъединяването. Знам също и как страхът от отлагане на членството отеква в общественото мнение.\"\"Ако ЕС не спази поетите ангажименти сега, това разочарование в обществата ще разруши доверието, което те сега имат в ЕС, и ще разпали разрушителния анти-европейски популизъм и национализъм. Не можем да си позволим възраждането на национализма да подкопае положените до момента усилия за мир и помирение в този още крехък регион на млади демокрации, където раните от миналото все още не са напълно излекувани.\" - се казва още в писмото.\"Ето защо се опасявам, че ако се провалим сега, не просто ще подкопаем доверието в ЕС, а ще застрашим политиката по Разширяване и процеса на европейска интеграция на Западните Балкани за дълго време напред. Не бива да се проваляме. Дължим го не само на народите на страните от Западните Балкани, но и на всички европейски граждани. Те очакват решителни действия и отговорно лидерство, а не просто сигнали\", завършва посланието си Станишев.", "date": "2019.10.16", "title": "Станишев настоява ЕС да не затваря вратите си за Македония и Албания"}
{"url": "https://offnews.bg/futbol/ivelin-popov-neudobno-mi-e-tova-ne-se-sluchva-v-rodnoto-ni-parvenstv-713293.html", "text": "Капитанът на българския национален отбор по футбол Ивелин Попов все пак успя да натрупа малко позитиви за нашата страна. Пред британското издание \"The Independent\" футболистът осъди строго проявите на някои от фвеновете по време на мача с Англия.Освен ужасяващата загуба на \"трикольорите\" с 0:6, срещата на два пъти беше прекъсвана първото полувреме заради расистки скандирания, които се чуха ясно, тъй като публиката се беше смълчала след ужасното начало на двубоя за момчетата на Красимир Балъков, които отстъпваха вече с 0:2.Припомняме, че Попов опита да поговори с феновете на полувремето заради проблема. Той сподели, че запалянковците са били ядосани от развитието на мача, но смята, че неговите думи може би са помогнали за успокояване на обстановката след почивката.\".\", каза Попов.", "date": "2019.10.16", "title": "Ивелин Попов: Неудобно ми е, това не се случва в родното ни първенство"}
{"url": "https://offnews.bg/politika/kaloian-pargov-arh-ignatov-si-sluzhi-s-otkroveni-lazhi-ne-mu-pravi-713296.html", "text": "Арх. Игнатов си служи с откровени лъжи, които свързва с моето име. Това заяви в лична позиция лидерът на БСП – София и водач на листата за общински съветници Калоян Паргов. „Вчера в „Референдум\" по БНТ и днес в „Тази сутрин\" по БТВ Борислав Игнатов свърза името ми с доклад за отдаването на автобусни линии, обслужващи северните райони на София, на частен оператор\", обясни Паргов.„Нито съм автор, нито вноситетел на този доклад. Нещо повече, групата на БСП, на която бях председател през изминалия мандат, не подкрепи въпросния доклад в СОС. За разлика от общинските съветници от Реформаторския блок\", категоричен е лидерът на БСП – София.„Моят принос към транспортното обслужване на северните райони, по конкретно Нови Искър и Надежда, е че отвоювах линиите №№ 20 и 27 да бъде удължени и по този начин хората от Локорско, Чепинци, Негован, Кътина, Курило, Кумарица, Славовци и Требич да имат директна връзка с метрото\", припомни Паргов.„Искрено съм изненадан, че човек, който наскоро стана жертва на компроматна атака, ползва същия инструментариум\", посочи Калоян Паргов.Той изтъкна, че предизборната надпревара трябва да се основава на идеи, политики и решения, а не да се гради върху лъжи и компромати срещу политическите опоненти.„Това не прави чест на арх. Игнатов!\", заяви в заключение Калоян Паргов.", "date": "2019.10.16", "title": "Калоян Паргов: Арх. Игнатов си служи с откровени лъжи. Не му прави чест"}
{"url": "https://offnews.bg/112/kamion-pregazi-stado-kozi-713295.html", "text": "Товарен автомобил прегази и уби 22 кози между шуменските села Хърсово и Осеновец. Животните са били на пътното платно, когато ги блъска камионът с плевенска регистрация.Тестът за алкохол на шофьора е отрицателен. Води се досъдебно производство.", "date": "2019.10.16", "title": "Камион прегази стадо кози"}
{"url": "https://offnews.bg/knigi/az-sam-dinamit-zhivotat-na-nitcshe-713317.html", "text": "Биография на Ницше се издава за първи път на български език. Книгата развенчава по изключителен начин закоравелите митове по адрес на една от най-великите личности в човешката история.Фридрих Ницше е един от най-големите мислители на XIX век – философ, литератор, изкуствовед, музикант, чиито идеи повлияват дълбоко европейската и световна култура до наши дни, като в същото време са обект на полемики, спекулации и противоположни интерпретации. Ницше е една от най-загадъчните фигури във философията. Неговите концепции за свръхчовека, волята за власт и робския морал променят фундаментално разбирането за човешката същност.Като се опира на документи, проучвания, писма, както и на трудовете на Ницше, британската писателка и историк Сю Прюдо обрисува света на един блестящ, ексцентричен и дълбоко смутен човек, хвърляйки светлина върху събитията и хората, формирали живота и работата му. От християнското му възпитание, засенчено от мистериозната смърт на баща му, през учителската му кариера, отношенията му с видните интелектуалци на неговото време, самотното философстване по високите планини, до драматичния му психически срив. Сю Прюдо успява с малко щрихи ярко да пресъздаде интелектуалната, културната и политическата атмосфера в Европа от втората половина на ХIХ в.Сю Прюдо е родена през 1946 г. в Лондон, Великобритания. Автор е на редица биографични книги, за които е отличена с множество престижни награди. Забележителната ѝ творба \"Аз съм динамит. Животът на Ницше\" е носител на една от най-авторитетните британски литературни статуетки. късоглед и често страда от изменчиво главоболие. Баща му е починал млад от омекване на мозъка и е роден от по-възрастни родители; синът е роден по време, когато бащата вече е бил зле. Засега няма лоши симптоми, но здравната му история трябва да се следи внимателно.“Прощалното слово на Ницше за „Пфорта“ не е по-ласкателно: „Живях в таен култ към определени изкуства... спасих личните си склонности и желания от общия закон; опитах се да разчупя закостенялостта на планове и графици, определени от правилата, като се отдадох на прекомерна страст към универсалното познание и удоволствия... Имах нужда от някакъв противовес на моите изменчиви и неспокойни наклонности, наука, с която мога да се занимавам с хладно безпристрастие, студена логика, монотонна работа, без резултатите от нея да ме вълнуват твърде дълбоко... Колко добре обучен, но колко зле образован е възпитаникът на такава величайша институция.“", "date": "2019.10.16", "title": "Аз съм динамит. Животът на Ницше"}
{"url": "https://offnews.bg/obshtestvo/galap-interneshenal-70-ot-balgarite-slagat-burkani-piat-domashna-ra-713299.html", "text": "В последните години в София и големите градове като че ли досегът със селото, грижите за зеленчукова градина и домашни животни, консумацията на домашна храна придобиват смисъл и на градска мода в контекста на актуалните „органични“, „био“ и пр. влияния. Оказва се обаче, че със или без съзнание за „натурално“ и т.н. около и над две трети от пълнолетните българи са буквално на ръка разстояние от всичко, свързано със земя и природа. Предпочитат ракията да е домашна и своя, имат приятели и/или близки, които отглеждат домашни животни за храна или овощни дръвчета. Често използват домашна зимнина. Над 70% от българите свидетелстват, че някога са приготвяли или често ползват т.нар. зимнина, включително туршия, лютеница, компоти и т.н. Изглежда, че модерният начин на живот в големите градове, характеризиращ се с възможността да се сдобиеш с всичко необходимо на една ръка разстояние в кварталния супермаркет, не е заличил традиционното за българите приготвяне на продукти за зимата.В определени случаи употребата на домашно приготвени продукти дори е силно предпочитана, пред тези, произведени под държавна регулация. 66% от запитаните, например, споделят, че предпочитат, ако пият ракия, тя да е домашна, респ. да е своя, а не купена. Една четвърт от запитаните не споделят това предпочитание. Останалите се колебаят.Над 60% от българите твърдят, че или отглеждат плодове и зеленчуци и домашни животни за лична консумация, или имат близки и познати, които го правят. Разноцветни балкони и тераси по улиците на големите градове у нас са често срещана гледка, но не единствено заради различни декорации, „украсяващи“ блоковете, нито само заради всевъзможното остъкляване или самодейно саниране на парче, но и благодарение на опънатото почти във всяко жилище пране. Оказва се, че за 77% процента от запитаните българи сушенето на дрехите на балкона остава основен възможен или предпочитан метод, въпреки спорния ефект върху естетиката на фасадите и градския пейзаж.Впечатление прави и фактът, че за повече от две трети от участниците в национално представителното изследване събуването на обувките вкъщи е от голямо значение - 71% отговарят, че когато имат гости, биха предпочели те да влязат в къщи едва след като се събуят. Една четвърт от запитаните са тези, които не биха предпочели гостите да са без обувки, а 4% не могат да отговорят.Оказва се, че традиционализмът на подобни битови привички е широко присъщ. Разбира се, посочените тук примери, следва да се анализират и с усмивка, но те са ясен индикатор, че има навици, които трудно се променят – дори и при влиянието на масови медии и външни културни образци. Освен всичко, подобни навици идват и от средата, в която голяма част от българите са принудени да живеят.Традицията обаче е „победена“ от прогреса, ако се съди по отговорите на въпроса за домашните ремонти. 55% от участвалите в проучването респонденти, заявяват, че твърдението „предпочитам сам да се справям с домашните ремонти“ не се отнася за тях. 41% обаче все още предпочитат да разчитат на себе си, а не на професионалисти, що се отнася до домашните ремонти.Очаквано, що се отнася до тази тема, се открива значителна разлика между отговорите на мъжете и жените, попаднали в изследването. По другите индикатори не се наблюдава такава сериозна разлика в отговорите между мъже и жени.Естествено, по-младите, хората в по-големите населени места, респ. с по-високи доходи и пр., са и онези, които са по-далеч от традиционните навици и вкусове. Разлики има и в начина, по който жителите на малките населени места и областните градове и столицата отговарят. Но отново дяловете на положителните отговори по отношение на традиционни за бита ни дейности като приготвяне на зимнина и консумация на домашна ракия и туршия например са около и над половината независимо от населеното място, макар и значително по-високи в по-малките населени места.Все пак, изглежда, че в що се отнася до столицата, мнозинството от жителите са изоставили отглеждането на животни и растения и извършването на ремонтите самостоятелно, но не и приготвянето на зимнина, употребата на домашна ракия или простирането на дрехите на терасата. Представените данни са част от ежемесечната изследователска програма на „Галъп интернешънъл“. Изследването е проведено в периода между 4 и 10 септември сред 802 души и е представително за населението на България на възраст 18+. Максималното стандартно отклонение е ±3.5% при 50% дялове. 1% от извадката е равен на около 55 хиляди души.", "date": "2019.10.16", "title": "Галъп интернешенъл: 70% от българите слагат буркани, пият домашна ракия и искат гостите по чорапи"}
{"url": "https://offnews.bg/politika/svilenski-zastavame-zad-zhitelite-na-kresna-713326.html", "text": "Ние няма да допуснем държавата да упражнява натиск - върху който и да е български гражданин, в която и да е българска община, една седмица преди изборите. Това заяви зам.-председателят на ПГ на \"БСП за България\" и член на Националния предизборен щаб Георги Свиленски след среща с досегашния кмет на Кресна и кандидат за нов кметски мандат в общината Николай Георгиев. Свиленски бе в малката община по повод сигналите на десетки граждани, че полиция влиза в домовете им, за да проверява адресната им регистрация.Кандидатът за кмет на Кресна обясни, че от седмица, вместо да се провежда нормална предизборна кампания, в града обикалят шест полицейски екипа, които са изпратени по жалба на представители на ГЕРБ. \"Полицаите влизат по няколко пъти в къщите на хората, включително в тъмната част на деня, и без да се съобразяват с конкретната ситуация, притесняват по безпрецедентен начин гражданите\", обясни Георгиев и заяви, че това се прави няколко дни преди изборите. Той припомни и местните избори през 2015 г., когато в малката община под Пирин се изсипа жандармерия, без да има каквато и да е необходимост от това. Избирателните списъци и регистрацията на гласоподавателите е извършена преди шест месеца и държавата имаше всички инструменти да провери кой и как се е регистрирал в този период, а не да го прави в седмицата преди изборите\", коментира Гeорги Свиленски. Той бе категоричен, че БСП не се противопоставя срещу това - органите на реда да защитават гражданите и техните права да гласуват свободно и честно. \"Заставаме зад жителите на Кресна и техните права и няма да допуснем върху тях да се упражнява натиск, да бъдат заплашвани и предупреждавани, да бъдат принуждавани да подписват протоколи, предупредителни и каквито и да било, без да имат основание органите на полицията и други органи на държавата да правят това\", заяви Свиленски.", "date": "2019.10.16", "title": "Свиленски: Заставаме зад жителите на Кресна"}
{"url": "https://offnews.bg/politika/pravitelstvoto-prie-promeni-za-da-ima-pari-za-pregradi-na-metro-1-i-2-713302.html", "text": "Кабинетът прие изменения в Оперативна програма „Транспорт и транспортна инфраструктура” (ОПТТИ) 2014-2020 г. С промените ще се осигури възможност за финансиране на проект за оборудване на метростанции по линия 1 и линия 2 с автоматични перонни преградни врати, с оглед намаляване на риска от инциденти. Такива стъклени прегради има по новите и все още неработещи спирки от третия диаметър на метрото,който се строи в момента. В обхвата на програмата се включва финансирането на подготовката на проектите за развитие на железопътните възли Русе, Варна и Горна Оряховица. Така ще се гарантира пълната им готовност за реализация в следващия програмен период. С други промени в обхвата на ОПТТИ се включва модернизацията на осигурителните системи в железопътния участък Русе-Каспичан, която заменя проекта за внедряване на ETCS по протежение на жп отсечката София-Септември. По този начин ще се осигури висока степен на безопасност в жп отсечката.Изменението на програмата включва още преразпределение на финансовия резерв за изпълнение по приоритетите на ОПТТИ, с оглед ефективно усвояване на ресурса и успешното изпълнение на програмата.", "date": "2019.10.16", "title": "Правителството прие промени, за да има пари за прегради на метро 1 и 2"}
{"url": "https://offnews.bg/evropa/kristalina-georgieva-opredeli-kato-svoj-neumolim-angazhiment-ravenst-713291.html", "text": "Управляващият директор на Международния валутен фонд Кристалина Георгиева обеща да се бори за по-голямо равенство между половете както в рамките на фонда, така и по целият свят, заявявайки публично \"Пригответе се. Това ще стане\".Георгиева е едва втората жена начело на МВФ след Кристин Лагард. На есенната среща на фонда във вторник новият ръководител на фонда обяви, че предстои тежка работа дори в рамките на водещия международен кредитор, където жените представляват едва 25% на високите позиции, предаде Ройтерс, цитиран от БНР.Георгиева заяви, че според икономическите проучвания подобряването на равенството между половете ще стимулира икономическия растеж. Позовавайки се на проучвания на МБФ тя спомена, че подкрепя квотите за частния сектор, което ще ускори по-доброто представителство на жените в най-висшите етажи на управлението. Според нея това ще увеличи резултатите на бизнеса с 8% до 11%.\"Подкрепям квотите, защото в противен случай ще ни отнеме много време да стигнем до там, докъдето искаме да стигнем“, посочи Кристалина Георгиева.През 2017 г., когато българката стана изпълнителен директор на Световната банка, тя си постави за цел постигането на равенство между половете в главните управленски постове и година по-късно банката изпълни тази цел, т.е. две години по-рано от крайния срок.Георгиева спомена, че ще даде приоритет на равенство и при заплащането в МВФ, като отбеляза, че едва когато тя е назначена на ръководна длъжност в Световната банка, е разбрала за разликата в заплатите на мъжете и жените. Средно 16% е разликата в заплащането между половете в развитите икономики, като в Южна Корея е достигнало дори цели 37 на сто, отбеляза шефът на МВФ.Нов документ на МВФ показва, че жените полагат средно по 2,7 часа повече грижи за деца, почистване на къщи и друга неплатена работа на ден спрямо мъжете. Проучването на фонда отбелязва, че в развитите икономики разликата между половете в незаплатените часове драстично се е подобрила, но неравенството в заплащането въпреки това остава.В Норвегия - една от най-егалитарните страни според изследването, жените вършат с 20% повече неплатена работа от мъжете, докато в Пакистан те вършат 1000% повече работа, отбеляза Георгиева. Тя смята, че неплатената работа, ако е включена в изчисленията на брутния вътрешен продукт, ще увеличи с цели 35% икономическото производство в световен мащаб.Кристалина Георгиева отбеляза, че ще помогне на държавите да намалят бариерите пред жените и те ще станат платена работна сила, като ще използва инструментите за бюджетиране на фонда, както и други инструменти. Тя определи това като свой \"неумолим\" ангажимент за справяне с неравенството между половете.\"Няма как никое общество да просперира без да използва таланта на всички свои хора - мъже и жени\", посочи тя.", "date": "2019.10.16", "title": "Кристалина Георгиева определи като свой 'неумолим' ангажимент равенството между половете"}
{"url": "https://offnews.bg/futbol/stoichkov-izbuhna-v-salzi-zaradi-rasistkia-skandal-video-713290.html", "text": "Живата легенда на Барселона и България Христо Стоичков не скри чувствата си и се разплака в ефир заради разразилия се расистки скандал в евроквалификацията между България и Англия (0:6).В момента страната ни е нападана от европейските медии заради случилото се на стадион \"Васил Левски\" по време на двубоя.Камата изрази много силни емоции, докато говореше по наболялата тема за телевизия \"Tudnusa\".\"Разбира се, че случващото се ме натъжава! Какво да направя? Не трябва да се допускат до стадиона или по-тежко. Като в Англия от години.Пет години, без да стъпват на стадиони нито на национален отбор, нито на мачове в страната. Хората не заслужават да страдат. Мислиш ли, че се чувствам добре\", споделя Стоичков, след което навежда глава в опит да скрие сълзите си.", "date": "2019.10.16", "title": "Стоичков избухна в сълзи заради расисткия скандал (видео)"}
{"url": "https://offnews.bg/sviat/kim-chen-un-v-planinata-pektu-na-bial-kon-snimki-713283.html", "text": "Севернокорейският лидер Ким Чен Ун покори най-високия връх в страната на бял кон, съобщи държавната осведомителна агенция KCNA, цитирана от Би Би Си.Лидерът не за първи път покорява планината, която е висока цели 2750 метра и я прави най-високата точка на Корейския полуостров. Една от най-красивите забележителности в планината е езерото Чхонджи („Небесното езеро“), разположено в кратер, който се е образувал след вулканично изригване преди близо 1000 години.  „Походът му на кон до планината Пекту е велико събитие с голямо значение в историята на корейската революция“, се казва в репортажа на KCNA.„Възседнал коня на върха на планината Пекту, г-н Ким си припомня пътя на тежката борба, изминат от него заради една велика кауза, а тя е изграждането на най-могъщата страна с вяра и воля, голяма и силна като върха на Пекту“, се посочва в съобщението.Пекту е смятан от севернокорейците за свещен и затова Ким Чен Ун често посещава това място преди вземането на важни решения като започването на преговори с Южна Корея и САЩ миналата година.Според севернокорейската осведомителна агенция лидерът е изкачвал върха Пекту поне три пъти, като през 2018 г. кани и президента на Южна Корея Муун Джи-ин да го придружи.Планината Пекту, която е действащ вулкан, се смята за родното място на Дангун, който е основателят на първото корейско кралство преди повече от 4000 години. Планината се намира точно на границата между Северна Корея и Китай и на стотици километри от столицата Пхенян.", "date": "2019.10.16", "title": "Ким Чен Ун в планината Пекту на бял кон (снимки)"}
{"url": "https://offnews.bg/bojni/edi-harn-savetva-dzhoshua-da-se-bie-s-kobrata-713300.html", "text": "Промоутърът на бившия световен шампион в тежката категория на професионалния бокс Антъни Джошуа - Еди Хърн посъветва британеца да се изправи срещу Кубрат Пулев в следващата си среща, а не с Олександър Усик.Ей Джей ще се изправи срещу Кобрата или украинеца при положение, че успее да си върне коланите на IBF, WBA и WBO в реванша срещу Анди Руис младши на 7 декември в Саудитска Арабия.Усик е задължителен претендент на WBO, Кубрат пък е в това положение при IBF. Еди Хърн смята, че към момента никой от добрите боксьори няма да рискува да се бие срещу Уиск, който вдъхва сериозен респект.\"Никой няма да тръгне да се бие с Олександър. Ще бъда честен, ако трябва да дам съвет на Джошуа дали да се бие с Пулев или Усик, най-вероятно ще го посъветвам да се бие с Кубрат.Антъни обаче може да мисли по различен начин. Той може да поиска да приеме предизвикателството и да се бие с Усик. Все пак в момента всичко, за което Джошуа мисли, е Анди Руис. Така че ще решаваме това по-късно.Хубаво ще е ако имаме такъв проблем, но ако мексиканецът спечели, той ще изпита същия проблем. Усик се намира в страхотна позиция\", каза Хърн.", "date": "2019.10.16", "title": "Еди Хърн съветва Джошуа да се бие с Кобрата"}
{"url": "https://offnews.bg/politika/ignatov-demokratichna-balgaria-niama-da-podkrepi-nito-fandakova-nito-713266.html", "text": "Демократична България ще призове симпатизантите си да гласуват по съвест, ако на балотаж за кмет на София се явят Йорданка Фандъкова и Мая Манолова. Това стана ясно от думите на кандидата за кмет на столицата от ДБ Борислав Игнатов по бТВ. Нито Фандъкова, нито Манолова споделят нашите ценности, градът се управлява по социалистически сега, а Манолова си е социалист, обяви Игнатов. Кандидатът на \"Демократична България\" обаче бе категоричен, че според данните, с които разполага, именно той ще бъде единият участник на втория тур на вота, а Фандъкова и Манолова се борят коя да е срещу него. Позицията на ДБ за балотажа е ключова за изхода на изборите в София, според социолози и анализатори именно гласовете на десните избиратели ще наклонят везните в полза на Фандъкова или Манолова. Основният проблем на София е корупцията, категоричен бе Игнатов. ", "date": "2019.10.16", "title": "Игнатов: Демократична България няма да подкрепи нито Фандъкова, нито Манолова на балотаж"}
{"url": "https://offnews.bg/futbol/blago-georgiev-zaradi-shepa-prostatci-ni-se-smee-tcial-sviat-713268.html", "text": "Бившият национал Благой Георгиев коментира расисткия скандал на националния стадион \"Васил Левски\" по време на евроквалификацията срещу Англия. Двубоят беше прекъсван на два пъти заради обидни скандирания от малка част от публиката, а инцидентите бяха широко отразени в цял свят и хвърлиха петно върху България.\"Заради една шепа простаци ни се смее цял свят. Това наистина бяха шепа хора, пълна простащина. Проблемът с расизма го има навсякъде. Нормално е да ни сочат с пръст, но е прекалено да ни слагат под общ знаменател като расисти, защото това не е така.Смятам също, че случилото се малко се преекспонира, тъй като ако насреща стоеше не България, а Испания или Италия, едва ли мачът щеше да бъде прекъсван. Мои приятели на стадиона ми казаха, че на трибуните почти нищо не се е чуло. Но белята е сторена\", коментира Благо пред bTV. Той се спря и на играта на нашите, които загубиха с 0:6.\"Жал ми беше, честно казано. Освен, че излязохме като обречени, след първия гол всичко рухна. Нямаше искрица у нашите, затова ми стана болно. Да, те са по-добре, но можеха да се опитат да се сборят\", каза още Георгиев.След мача беше поискана оставката на президента на БФС Борислав Михайлов, който в крайна сметка я подаде след натиск от изпълнителната власт.\"Нормално е да се иска оставка на ръководителя на една организация, когато нещата не вървят. Има много виновни. БФС в крайна сметка само създава условия за националите, а защо футболистите, които са викани са такива, вина носят клубовете. Не се работи правилно в ДЮШ, не може треньорите, които работят с децата да взимат едни мизерни заплати и всичко да се изчерпва с хвърляне на една топка и каквото стане.Борислав Михайлов е направил много за футбола ни, не само като играч, а и като шеф. Дори само базата в Бояна да остане след него, пак е много\", каза още популярния с прозвището Благо Джизъса футболист, който напоследък се замисля за подновяване на кариерата си.\"Имам предложения от български клубове и се колебая дали да не се върна. Тренирам всеки ден, поддържам форма, но все още няма нищо конкретно и сигурно\", завърши Георгиев.", "date": "2019.10.16", "title": "Благо Георгиев: Заради шепа простаци ни се смее цял свят"}
{"url": "https://offnews.bg/zvezdi/dzhenifar-anistan-schupi-instagram-sas-selfi-na-priateli-713304.html", "text": "Дженифър Анистън предизвика фурор в \"Инстаграм\", публикувайки скорошно селфи снимка с бившите си колеги от сериала \"Приятели\".Само за 12 часа 50-годишната актриса привлече почти пет милиона последователи в новооткрития си профил. Анистън споделя, че селфито с Лиза Кудроу, Кортни Кокс, Мат Леблан, Дейвид Шуимър и Матю Пери е направено в дома на Кортни.\"Сега сме ПРИЯТЕЛИ и в Instagram. Здравей, Instagram\", написа актрисата.След като профилът на Анистън за кратко време не приемаше нови последователи поради технически проблем, актрисата се пошегува, като написа: \"Съжалявам, мисля, че го счупих.\"Актрисата е спечелила над 116 000 последователи в рамките на 30 минути след създаването на акаунта си.Вероятно Анистън държи рекорда за най-бързото постигане на един милион последователи за толкова кратко време. Според световните рекорди на Гинес, принц Хари и съпругата му Меган държат този рекорд от април, когато съвместният им акаунт постига един милиона последоватеи само за пет часа и 45 минути.Смята се, че акаунтът на Анистън е надминал този рекорд за далеч по-кратък период, въпреки че това все още не е официално потвърдено.Марая Кери, Кейт Хъдсън и Рийз Уидърспуун са сред известните личности, публикували съобщения, приветстващи Анистън в платформата.", "date": "2019.10.16", "title": "Дженифър Анистън 'счупи' Instagram със селфи на 'Приятели'"}
{"url": "https://offnews.bg/obshtestvo/studenti-po-meditcina-na-protest-pred-zdravnoto-ministerstvo-713262.html", "text": "Студенти по медицина излизат на протест пред м инистерството на здравеопазването. Те са недоволни от предложените промени за придобиване на специалност, според които сцециализантите държавна поръчка ще са задължени да работят три години след завършването си в болница, посочена от ведомството. Ако не изпълнят това условие, ще трябва да връщат парите обратно.В протеста в сряда ще участват и медицински специалисти, които още от март настояват за по-добри условия на труд и по-високи доходи.Протестиращите ще се срещнат с министъра на здравеопазването Кирил Ананиев. ", "date": "2019.10.16", "title": "Студенти по медицина на протест пред здравното министерство"}
{"url": "https://offnews.bg/politika/dimitar-delchev-sofia-se-upravliava-kato-ofshorka-713271.html", "text": "София се управлява като офшорна кампания. Както при офшорките най-отпред стои лице, което е безразлично на хората, за да не ги дразни, а зад него се крият онези, които прибират голямото парче от баницата. Тези хора вече са ясни - кой да работи в София решават премиерът Борисов и близките му фирми.Това заяви в предаването „Денят с Веселин Дремджиев“ Димитър Делчев, водач на листата на коалицията „Движение България на гражданите“ (ДБГ, ЗНС, НДСВ, Път на младите), която подкрепи гражданския кандидат за кмет Мая Манолова.На тези избори битката е между два отбора – на промяната и статуквото. Промяната вече стана в Истанбул, стана и в Будапеща, време е да стане и в София, добави той.Статуквото от 14 години обещава всичко на всички, но не изпълнява нищо. От 14 години чакаме цяло Околовръстно, електронна община и място в детска градина за всяко дете. На хората им писна. За листата на ДБГ залогът е промяната, смяната на корупционния модел на ГЕРБ. Мая Манолова иска и може да смени този модел и затова я подкрепихме, каза Делчев.Да, Манолова има ляво минало, но успя да докаже, че може да работи за каузи, важни и за десните хора. Именно затова получи подкрепата на гражданите, които издигнаха кандидатурата й.София има 1,7 млрд лева бюджет. Представяте ли си, че ако поне половината от парите в обществените поръчки не се отклоняваха, отдавна вече щяхме да имаме цяло рингове, които да разтоварват центъра от паразитния трафик, нормални тротоари за пешеходците и много повече ремонтирани улици, коментира Делчев.Той припомни, че с Манолова са подписали Платформа за гражданско управление с над 20 десни политики, сред които неувеличаване на данъците, подкрепа за малкия и средния бизнес в София чрез електронна община и намаляване на бюрокрацията, ваучери за частни детски градини за децата, останали без място в общинска.Делчев заключи, че за по-чист въздух е необходимо следващият общински съвет да стимулира ползването на повече електромобили в София.", "date": "2019.10.16", "title": "Димитър Делчев: София се управлява като офшорка"}
{"url": "https://offnews.bg/politika/kandidatat-za-varna-stela-nikolova-top-prioritetat-e-da-se-izchisti-g-713269.html", "text": "„Топ приоритетът за варненци е да се изчисти градът. Отчаяна съм, че хората имат толкова занижени очаквания към общината. Те молят да се сложи някоя друга пейка, някое друго кошче за отпадъци, малко зеленинка\", коментира кандидатът за кмет на община Варна от Демократична България Стела Николова в предаването „Лице в лице“ по bTV.Тя подчерта, че Варна е замърсена и откъм въздух, и откъм шум, но изрази увереност, че Демократична България има решение на тези проблеми. Според Николова, която е юрист, управлението също има нужда от чистота и прозрачност. „Моят екип от млади професионалисти ме увери, че въвеждането на електронно управление във Варна е постижимо в съвсем кратък срок“, заяви тя. Тя се ангажира и с това, всеки месец да отчита как се харчат парите на варненци.„Болно ми е за начина, по който се отнася общинската администрация към гражданите. На г-н Портних му казват „невидимият кмет“. Той не желае срещи с гражданите, не участва в дебати, никой не го е виждал по улиците на Варна. Той не знае какво е състоянието на града,“ заяви още тя.„Ние водим кампания „лице в лице” с хората. Аз съм пешеходец, ходя всеки ден по улиците на града и знам как изглеждат и пътищата, и тротоарите. Тротоарите трябва да са достъпни и за майки с колички, и за хора с увреждания, но те не са достъпни даже за обикновените граждани. За да не пострадаш, трябва да ходиш с маратонки“, обобщи Николова.Тя сподели и една от най-чувствителните за нея каузи, с които е позната като граждански активист - действителният статут на Морската градина като парк - да се опази от застрояване и от преминаващи автомобили. „В момента в Морската градина можеш да влезеш с кола, само като покажеш договор за наем, който можеш да напишеш във всеки офис“, заяви тя. Общият устройствен план на града се нуждае от цялостна преработка и изменение. В действащия ОУП се заложен огромният проблем с презастрояването в целия град и неравномерното развитие на районите. Тя се ангажира кандидатите за съветници и кмет на Демократична България да работят за възстановяването на човешкия облик на града и неговия дух.Сред проблемите, които посочи Стела Николова, е и фактът, че досега в много отношения опозицията от БСП и управляващите от ГЕРБ в общината са вземали заедно решения в общинския съвет, които не са в полза на града. Казусът „Дупката“ е най-яркото доказателство за това, че те са просто две страни на една и съща монета. Симбиозата между ГЕРБ, ДПС, СДС, БСП и присъдружните им формации е проектирана кристално ясно в управляващото мнозинство в Общинския съвет на Варна. Ние ще отворим общината към гражданите и ще я направим прозрачна“, добави кандидатката.", "date": "2019.10.16", "title": "Кандидатът за Варна Стела Николова: Топ приоритетът е да се изчисти градът"}
{"url": "https://offnews.bg/futbol/ispania-se-klasira-na-evro-2020-s-gol-v-kraia-713272.html", "text": "Испания се докопа до равенство 1:1 в гостуването си на Швеция на “Френдс Арена” в Стокхолм и се класира за европейското първенство догодина.Домакините излязоха напред в резултата в 50-ата минута, когато точен бе Маркус Берг. Испания изравни резултата в 92-ата минута с гол на Родриго Морено.\"Ла Фурия Роха\" има 20 точки два кръга преди края и не може да бъде изместена от второто място. Испания се присъединява към вече класиралите се Белгия, Русия, Италия, Полша и Украйна. В другите мачове от групата Румъния и Норвегия завършиха 1:1, а тимът на Фарьорските острови се наложи над Малта с 1:0.В група J Италия разгроми Лихтенщайн с 5:0. Головете за Скуадра Адзура отбелязаха Андреа Белоти (2), Федерико Бернардески, Алесио Романьоли и Стефан Ел Шаарауи. Гърция победи Босна и Херцеговина с 2:1, а Финландия надигра Армения с 3:0.Резултати и класиране:Група D:Гибралтар – Грузия 2:3Швейцария – Ирландия 2:0Класиране:1. Ирландия 12 т.2. Дания 12 т.3. Швейцария 11 т.4. Грузия 8 т.5. Гибралтар 0 т.Група F:Фарьорски острови– Малта 1:0Румъния – Норвегия 1:1Швеция - Испания 1:1Класиране:1. Испания 20 т.2. Швеция 15 т.3. Румъния 14 т.4. Норвегия 11 т.5. Фарьорски о-ви 36. Малта 3 т.Група G:Израел – Латвия 3:1Класиране:1. Полша 19 т.2. Австрия 16 т.3. С. Македония 11 т.4. Словакия 11 т.5. Израел 11 т.6. Латвия 0 т.Група J:Финландия - Армения 3:0Гърция – Босна и Херцеговина 2:1Лихтенщайн – Италия 0:5Класиране:1. Италия 24 т.2. Финландия 15 т.3. Армения 10 т.4. Босна и Херцеговина 10 т.5. Гърция 8 т.6. Лихтенщайн 2 т.", "date": "2019.10.16", "title": "Испания се класира на Евро 2020 с гол в края"}
{"url": "https://offnews.bg/obshtestvo/ogranichavat-dvizhenieto-na-trakia-v-tunel-traianovi-vrata-713243.html", "text": "Движението в активната лента в тунел „Траянови врата“ на магистрала „Тракия“ в посока Бургас се ограничава днес от 10 до 15,30 часа. Причината е ремонт на пожаро-известителната система и светофарната уредба, уточняват от Агенция \"Пътна инфракструктура\". Трафикът ще се осъществява в изпреварващата лента.АПИ съветва шофьорите да карат със съобразена скорост и повишено внимание, както и да спазват правилата за безопасност и движение по пътищата.", "date": "2019.10.16", "title": "Ограничават движението на Тракия в тунел Траянови врата"}
{"url": "https://offnews.bg/obshtestvo/sv-mchk-longin-vidial-vazkresenieto-na-hristos-713222.html", "text": "Църквата почита днес Св. мчк Лонгин стотник, който присъствал при възнесението на Христос. При кръстната смърт на Спасителя настанал мрак и земята се разтресла, скалите се разпукали. Цялата природа се ужасила. Ужасил се и стотникът, който заедно с войниците бил на пост около Кръста, и извикал: Наистина Божи Син е бил Тоя Човек! Този бележит стотник се казвал Лонгин. Едно предание разказва, че капка света кръв от прободеното ребро на Спасителя паднала в неговите болни очи и ги излекувала. След погребението на Исус Лонгин пак стоял на стража при Гроба Господен. Той станал свидетел на Христовото възкресение. Тогава той вече изцяло повярвал в богочовека заедно с другите двама войници, които били с него на стража. Когато първосвещениците и старейшините еврейски предложили на войниците пари, за да говорят, че уж безжизненото тяло било взето от Христовите ученици, Лонгин не взел парите и открито свидетелствал за възкресението на Господа. Пилат и еврейските началници силно негодували срещу него. Те не могли да се помирят с това, че Лонгин бил най-старши от войниците дори известен на римския император. А ето, че сега е станал вестител на Възкресението. Те търсели начин да го погубят. Но той се отдалечил от тях и напуснал службата си.Лонгин приел свето Кръщение заедно с другите двама войници. След това отишъл в Кападокия, където успешно проповядвал словото Божие. След години се настанил в имението на баща си и там прекарвал в пост и молитва.Слухът за успешната проповед на Лонгин дошъл до еврейските началници. Те уговорили Пилат Понтийски да напише донос до императора и да обвини Лонгин в това, че той, като напуснал военната си служба, възбудил народа против Рим. Озлобените врагове на християнството всякак си стараели да убедят император Тиберий да осъди на смърт Лонгин и другите двама войници. Най-после успели.Главата на Лонгин била отсечена. По заповед на Пилат била донесена в Йерусалим и хвърлена вън от града.", "date": "2019.10.16", "title": "Св. мчк. Лонгин видял възкресението на Христос"}
{"url": "https://offnews.bg/obshtestvo/bez-voda-v-chasti-ot-nadezhda-i-zona-b-19-713179.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Пресвързване на уличен водопровод на ул. „Зайчар“ в жк. „Зона Б-19“ налага спиране на водоподаването от 09:00 до 21:00 часа на ул. „Зайчар“ от ул. „Добри Желязков“ до бул. „Иван Иванов“, ул. „Добри Желязков“ от бул. „Константин Величков“ до ул.“Зайчар“. Заради диагностика на уличен водопровод на ул. 236 в жк. „Надежда“ 4 се налага спиране на водоподаването от 09:30 до 16:30 часа на ул. „Леда“ от ул. „Екзарх Стефан“ до ул. 236, ул. 236 от ул. „Леда“ до ул.“Генерал Никола Жеков“. ", "date": "2019.10.16", "title": "Без вода в части от Надежда и Зона Б-19"}
{"url": "https://offnews.bg/obshtestvo/oktomvri-se-maskira-na-iuli-oshte-sedmitca-713217.html", "text": "Слънчево и топло ще е времето днес, сутринта обаче в източната част от страната ще има мъгли. Максималните температури ще са между 22 и 27 градуса, в София - около 25, според прогнозата на НИМХ.Над планините ще бъде слънчево. Ще духа слаб югозападен вятър. Максималната температура на височина 1200 метра ще е около 20, а на 2000 метра - около 12 градуса.Край морете ще духа слаб източен вятър, термометрите на брега ще се качат до 21 градуса, а сред вълните от 1-2 бала ще са с градус - два по-ниски. До края на тази и в началото на следващата седмица ще остане топло за октомври и предимно слънчево, твърдят синоптиците. ", "date": "2019.10.16", "title": "Октомври се маскира на юли още седмица"}
{"url": "https://offnews.bg/zdrave/otvariat-ofertite-za-natcionalnata-detska-bolnitca-713270.html", "text": "Днес в Mинистерството на здравеопазването ще бъдат публично отворени постъпилите оферти за изграждането на Национална многопрофилна детска болница. Крайният срок за подаване на предложенията в МЗ изтече на 15 октомври в 17.30 часа.След като бе прекратена поради жалби, МЗ възобнови обществената поръчка с предмет: „Избор на изпълнител за извършване на инженеринг (проектиране, строителство и авторски надзор) на Национална многопрофилна детска болница\".Това стана възможно след като Комисията за защита на конкуренцията остави без уважение искането за налагане на временна мярка \"спиране на процедурата\" по обществената поръчка. Определението на КЗК не беше обжалвано пред Върховния административен съд.Припомняме, че през април тази година министър Ананиев обеща болницата да бъде построена до 2 години и да бъде със специален статут. За целта правителството отпусна 20 млн. лв.Предварителните прогнози строителните дейности да започнат през септември обаче не се сбъднаха, тъй като от Камарата на архитектите обжалваха обществената поръчка, с аргумента, че обявените параметри не гарантират качествено изпълнение.Прогнозната стойност на поръчката е 95, 4 млн лв. С ДДС. Болницата трябва да бъде изградена на мястото на недовършения корпус на клиниката по педиатрия в двора на Александровска болница. Общата площ е 45 000 кв. М., в два 11-етажни корпуса, 6 триетажни и 2 сутерена и да разполага с 350-400 легла.", "date": "2019.10.16", "title": "Отварят офертите за Националната детска болница"}
{"url": "https://offnews.bg/futbol/kakvo-sledva-sled-ostavkata-na-mihajlov-713279.html", "text": "Президентът на БФС Борислав Михайлов отговори на очакванията на изпълнителната власт и подаде оставка в късния следобед във вторник. Той ще я депозира през управителния съвет (т.нар. Изпълком) на националната асоциация в петък, след което се очаква да направи изявление.Съставът на Изпълкома е предложен от самия Михайлов и няма отношение към неговия избор или оттегляне, тъй като президентът се избира от конгрес на БФС. Това е органът, който трябва да приеме оставката му и да го освободи официално от отговорност.Очакванията са Изпълкомът да насрочи нов конгрес през декември, на който да бъде освободен Боби и да бъде избран новият президент на БФС. Актуалният въпрос е кой ще замести временно Михайлов до провеждането на конгреса.В Устава на БФС е написано следното:\"При подаване на оставка, трайна невъзможност да изпълнява задълженията си или смърт, правомощията на президента се изпълняват от първия вицепрезидент, а при невъзможност или отказ от негова страна - от друг вицепрезидент, избран от ИК, до провеждането на конгрес\".Ако оставката на Михайлов бъде приета в петък, то тогава трябва да бъде назначена и дата за нов Конгрес. А функциите му като първи вицепрезидент би трябвало да изпълнява Йордан Лечков.Той обаче не може да поеме временно функциите на Михайлов, тъй като в момента е кандидат за кмет на Сливен. Така възможностите за временен президент са другите двама вицепрезиденти Михаил Касабов и Атанас Фурнаджиев.До подаването на оставка от Михайлов се стигна след безпрецедентен натиск от изпълнителната власт. Вчера сутринта спортният министър Красен Кралев разкри, че това била волята на премиера Бойко Борисов, който по-късно през деня лично се включи в искането. Първоначално Михайлов отказа да се подчини, но два часа по-късно размисли и обяви, че ще се оттегли. Това съвпадна с нахлуване на полиция и антимафиоти в офисите на централата, като твърденията бяха, че това няма връзка с Михайлов, а е част от разследване на корупция сред съдиите.Официално Михайлов беше заплашен със спиране на съвместните проекти между държавата и БФС до оттеглянето му. Фактите показват, че до 2015 година БФС не е получавал финансиране от държавата, а след този период министерството се ангажира с програма за развитие на детско-юношеския футбол, като сумите не са значими. Това обяснява първочалният му отказ да се подчини, но какво е станало в тези два часа между отказа и подаването на оставката предстои тепърва да разберем.", "date": "2019.10.16", "title": "Какво следва след оставката на Михайлов?"}
{"url": "https://offnews.bg/politika/ventcislav-venkov-fond-tvoiat-dom-shte-obnovi-kvartalnite-prostranstv-713280.html", "text": "Кандидатът за кмет на Шумен от „БСП за България” Венцислав Венков представи идеите на левицата за развитие на града пред жителите на квартал „Тракия”. „Навсякъде в Шумен има проблеми с междублоковите пространства, които цяло лято бяха потънали в бурени и треви. БСП възнамерява да създаде специален фонд „Твоят дом“, насочен към малките общности, да финансира техни проекти за облагородяване на районите около жилищата. Така хората от един блок или от една улица ще могат да кандидатстват с малки проекти за благоустрояване, засаждане на цветя, осветление, асфалтиране на паркинги, изграждане на детски площадки. С финансовата подкрепа от общината и с доброволен труд от гражданите, само за 2-3 години междублоковите и кварталните пространства могат да бъдат облагородени, убеден е кандидатът на левицата”. БСП предлага да бъдат възстановени и кварталните отговорници, които ще са връзката между местната власт и хората в различните райони на града. И както при всички срещи, разговорите започват и завършват с водата: „Докога ще пием кална вода, докога ще плащаме скъпо за мътилката от чешмите?”, тези въпроси задаваха и хората от квартал Тракия, както навсякъде в Шумен.„Ако спечелим изборите, ще спрем проекта в квартал „Тракия”, докато не се изясни статутът на бъдещите жилища и докато не питаме хората от квартала дали са съгласни тук да има такова строителство”, коментира Венков във връзка с притесненията по повод планираното строителство на общински блокове за социално слаби в квартала. Неговото обещание беше посрещнато с овации от гражданите, които масово настояват за замразяване на проекта. Венков обясни, че дори самите общински съветници не разбрали за кого всъщност са предназначени новите жилища. „Първоначално се говореше, че в тях ще бъдат настанени млади семейства, лекари, сестри, дефицитни кадри и затова ние одобрихме идеята. После изведнъж се оказа, че не става дума за тях, затова жителите на квартала имат основание да недоволстват“, коментира Венков.Срещите на Венцислав Венков и на кандидатите на БСП продължават. През последните дни те разговаряха с хората от Овчарово, Белокопитово, Панайот Волов, Друмево, Илия Блъсков, с жители на различни шуменски квартали. С голям интерес кандидатите на левицата бяха посрещнати в с. Струйно. Пред тях Венков коментира, че проблемите на всички шуменски села са еднакви – липса на транспорт, липса на медицински грижи, проблеми с чистотата и с извозването на боклука. „Ако спечели изборите, ще направим общи събрания във всяко село и ще ви питаме какво искате – дали да върнем старите индивидуални кофи за смет, или да извозваме отпадъците всяка седмица”, обеща Венков, разисквайки с хората болната тема за всички села. В програмата на БСП е предвидено към общинското предприятие по чистота да се назначи по един човек за всяко село, който ще почиства улиците и гробищните паркове, ще коси трева, ще помага през зимата за отваряне на път към домовете на самотните старци. ", "date": "2019.10.16", "title": "Венцислав Венков: Фонд Твоят дом ще обнови кварталните пространства в Шумен"}
{"url": "https://offnews.bg/politika/market-links-ochertava-se-osporvan-balotazh-mezhdu-gerb-i-bsp-v-ruse-713278.html", "text": "На местните изобри в Русе не се очертава победител на първи тур. Това сочат данните от проучване на „Маркет Линкс” по поръчка на bTV. То е проведено сред 315 пълнолетни лица в периода от 2 октомври до 6 октомври по метода на прякото лично интервю.Според данните се очаква на изборите в дунавския град да има доста висока избирателна активност – 69%.Кандидатът на ГЕРБ Диана Иванова има подкрепа 18%, а кандидатът на МК „БСП за България” Пенчо Милков – 15%. Иванова е директор на Професионалната гимназия по текстил в Русе. През 2015 година преди да се осъзнае като герберка тя бе областен координатор в друга политическа сила - партията на енергийния бизнесмен Христо Ковачки. Пенчо Милков е депутат от БСП.По думите му не трябва да се подценява и кандидатът на ВМРО-БНД Галин Григоров, който има подкрепа 11%. Сериозен процент на подкрепа събира и бившият кмет на Русе Елеонора Николова. Тя представлява местна коалиция, водена от СДС. Според данните на \"Маркет Линкс\" Николова получава 8% от гласовете, които едва ли ще й осигурят участие във втори тур.При листите за общински съвети ГЕРБ получава 22%, а МК „БСП за България” – 14%. Следва ги ВМРО-БНД – 11%.", "date": "2019.10.16", "title": "Маркет линкс: Очертава се оспорван балотаж между ГЕРБ и БСП в Русе"}
{"url": "https://offnews.bg/politika/deputatite-izlizat-ofitcialno-v-predizborna-vakantcia-za-10-dni-713263.html", "text": "Парламентът официално излиза в предизборна ваканция от днес до 25 октомври включително - последния работен ден преди местния вот.   До изборите ще заседават само постоянните парламентарни комисии. Първото редовно заседание на Народното събрание след местния вот ще се проведе на 31 октомври. Депутатите си гласуваха ваканцията в края на септември, предложението беше внесено от всички парламентарни групи без БСП.Доводите за предизборната почивка са основно два - че част от депутатите са участници във вота, както и че пленарната зала ще се използва за предизборна агитация. ", "date": "2019.10.16", "title": "Депутатите  излизат официално в предизборна ваканция за 10 дни"}
{"url": "https://offnews.bg/zdrave/vodesht-spetcialist-v-litcevo-cheliustnata-hirurgia-se-prisaedini-kam-713276.html", "text": "Известният лицево-челюстен хирург доц. Николай Янев оглави екипа на Отделението по лицево-челюстна хирургия, коeто е част от Клиниката по неврохирургия на \"Пирогов\", съобщават от здравното заведение.Доц. Янев идва в спешната университетска болница, за да доразвие лицево-челюстната и орална хирургия с големите, сложни по обем операции. Специалистът избра да се върне от Англия, за да се присъедини към университетската спешна болница.  Доц. Янев придоби широка популярност преди 2 години. През август 2017 г., макар и част от екипа на друга болница към онзи момент, той извърши уникална операция за Югоизточна Европа с 3D принтиран индивидуален имплант.Подобни операции са съпътстваща част от оперативната му програма от години, но в Англия. Той е и сред малцината лекари, които извършват микро-съдови анастомози. Чрез тях възстановява кръвообращението на лицето и трансплантира кожа, която да покрие дефектите след резекция на тумор. Доц. Николай Янев притежава двойно образование по Медицина (MD) и Стоматология (DMD), призната специалност по Лицево-челюстна хирургия (ЛЧХ) в България и по Орална и Лицево-челюстна хирургия (OMFS) във Великобритания, както и защитен докторат по Медицина (PhD).Той е специалист лицево-челюстен хирург в Royal Derby Hospital Великобритания, доцент в Медицински Университет - Плевен.Активната му работа в Англия го усъвършенства в областта на лицево-челюстната и онкохирургията. Там доц. Янев се занимава със спасяването на пациенти, които имат рак на лицето, използвайки най-съвременната технология на 3D принтирането.През 2017 г. БЛС го отличи като Лекар на годината.", "date": "2019.10.16", "title": "Водещ специалист в лицево-челюстната хирургия се присъедини към екипа на 'Пирогов'"}
{"url": "https://offnews.bg/kultura/poklonenieto-pred-milcho-leviev-shte-e-v-petak-v-zala-balgaria-713288.html", "text": "Поклонението пред големия джаз музикант Милчо Левиев ще бъде в петък, 18 октомври, във фоайето на столичната зала \"България\" на ул. Аксаков между 11 и 14 часа.Това съобщиха от Софийската филхармония по молба на близките на Левиев. Музикантът почина на 81 години на 12 октомври.Поклон пред паметта му!", "date": "2019.10.16", "title": "Поклонението пред Милчо Левиев ще е в петък в зала 'България'"}
{"url": "https://offnews.bg/evropa/sled-tciala-nosht-pregovori-mezhdu-es-i-velikobritania-probiv-niama-713275.html", "text": "Преговорите между Европейския съюз и Великобритания за Брекзит са продължили през цялата нощ, но не е постигнат пробив. Двете страни ще търсят компромис и днес, в навечерието на срещата на върха на ЕС утре и вдругиден, предадоха Асошиейтед прес и БТА.\"Дискусиите продължиха до късно през нощта и ще продължим днес\", каза европейски представител, пожелал анонимност.Двете страни се надяват, че през следващите часове може да бъде постигнато споразумение за развода след повече от три години на неуспехи и внезапни обрати, отбелязва АП.Лидерите от ЕС се събират утре - само две седмици преди планираното излизане на Великобритания от съюза на 31 октомври.", "date": "2019.10.16", "title": "След цяла нощ преговори между ЕС и Великобритания пробив няма"}
{"url": "https://offnews.bg/evropa/frantcia-poiska-sreshta-na-mezhdunarodnata-koalitcia-sreshtu-isliamsk-713264.html", "text": "Външният министър на Франция Жан-Ив Льо Дриан ще поиска среща на международната коалиция с участието на САЩ и Турция срещу групировката „Ислямска държава“.Франция иска да бъде обсъдено положението в Североизточна Сирия, допълни министърът и уточни, че скоро ще посети Ирак, за да се срещне с ключовите фигури в региона, включително и с кюрдски лидери, съобщиха АП и БНР.Сирийските кюрди, които бяха в коалиция със САЩ срещу \"Ислямска държава\", водят преговори с Франция.Жан-Ив льо Дриан призова САЩ и Турция да поемат отговорността си, като уведомят съюзниците си какви действия ще предприемат срещу ИДИЛ.", "date": "2019.10.16", "title": "Франция поиска среща на международната коалиция срещу 'Ислямска държава'"}
{"url": "https://offnews.bg/politika/nikolaj-radev-kam-arhitektite-imame-iasna-vizia-i-zhelaem-satrudniche-713282.html", "text": "„Недопустимо е град като Пловдив да не разполага с дом на операта. Задачата на следващия кмет и новия общински съвет е да отредят терен за построяването на модерна и функционална сграда“, заяви кандидатът за кмет на Пловдив от „БСП за България“ Николай Радев.„През следващите години бюджетът на Пловдив няма да има достатъчно средства за едновременното изпълнение на всички важни инфраструктурни обекти“, прогнозира кандидатът за кмет.На дискусията, инициирана от Съюза на архитектите, той изтъкна, че за приемането на нов Устройствен план е необходимо определяне на приоритетните обекти. \"С формиране на бюджета по новия начин, който ние предлагаме, т.е. програмно ориентиран, инфраструктурните проекти ще бъдат подредени по реда на тяхната приоритетност така, че последователното им изграждане да бъде финансово обезпечено“, обясни социалистът.Той бе категоричен, че с програмен бюджет животът на пловдивчани ще бъде облекчен, без да се налага тегленето на банкови заеми. „Ние имаме ясна визия за Пловдив и желаем равностойно партньорство с професионалните гилдии“, посочи Радев.", "date": "2019.10.16", "title": "Николай Радев към архитектите: Имаме ясна визия и желаем сътрудничество"}
{"url": "https://offnews.bg/112/zadarzhaha-chetirima-ot-fenovete-pokazvali-rasistki-zhestove-na-macha-713267.html", "text": "Четирима от феновете, показали расистки жестове по време на мача България-Англия в София, вече са задържани. В ход е операция на СДВР за установяване и вземане на отношение спрямо хора, извършили непристойни действия по време на футболната среща между националните отбори на България и Англия.До момента в полицията са задържани четирима, чиято съпричастност към случилото се изяснява. През днешния ден продължава работата по установяване на други участници в инцидента.Събраните материали ще бъдат докладвани в прокуратурата.Поведението на тези фенове стана причина за изключително сериозен скандал в българския футбол, довел и до оставката на шефа на БФС Борислав Михайлов. ", "date": "2019.10.16", "title": "Задържаха четирима от феновете, показвали расистки жестове на мача с Англия"}
{"url": "https://offnews.bg/futbol/anglijski-natcional-besnee-sreshtu-rasizma-v-manchestar-se-vazmushtav-713301.html", "text": "В опит да изрази възмущението си след скандалната евроквалификация между България и Англия (0:6), халфът на британците Джордан Хендерсън предизвика сериозни полемики в страната си.Футболистът на Ливърпул разкри какво са си казали футболистите на \"трите лъва\" по време на почивката на срещата на \"Васил Левски\".\"Очевидно не бях никак доволен от ситуацията. Много е разочароващо, че такова нещо се случва през 2019-а година. Отвратително е. Бях бесен. Това не трябваше да се случва и нещо трябваше да се направи.Мисля, че момчетата бяха невероятни. Оставихме футболът да говори. На почивката решихме в съблекалнята, че искаме да излезем и да ги накараме да страдат, да причиним страдание и на техния отбор. Говорихме и преценихме, че трябва да останем, защото ако бяхме решили да напуснем терена и да спрем мача, те щяха да спечелят мача.Това без съмнение ни направи по-силни. Останахме единни, както трябваше. Ако само един играч не бе поискал да продължим, просто щяхме да спрем да играем\", каза Хендерсън. Той пусна и публикация в официалния си профил в социалната мрежа Туитър, чрез който демонстрира подкрепата си в борбата срещу расизма.Феновете на Манчестър Юнайтед обаче му напомниха, че той е правилният човек, който трябва да говори за този световен проблем. Причина за това е, че през 2011 година е демонстрирал точно обратното.Това се случва след дербито от Висшата лига между Ливърпул и Манчестър Юнайтед, по време на което звездата на мърсисайдци Луис Суарес на няколко пъти нарича Патрис Евра \"негро\".При последвалата глоба от английската федерация към уругваеца Хендерсън и съотборниците му излизат на загрявката преди поредния си двубой в първенството с фланелки в подкрепа на нападателя.", "date": "2019.10.16", "title": "Английски национал беснее срещу расизма, в Манчестър се възмущават от двуличието му"}
{"url": "https://offnews.bg/sviat/erdogan-turtcia-nikoga-niama-da-obiavi-primirie-v-severna-siria-713265.html", "text": "Руският президент Владимир Путин и турският му колега Реджеп Тайип Ердоган обсъдиха положението в Сирия в телефонен разговор по инициатива на турската страна, съобщи пресслужбата на Кремъл, цитирана от ТАСС. Двамата лидери са изтъкнали, че трябва да се предотвратят сблъсъци между подразделения на турската армия и въоръжените сили на сирийското правителство. Путин е обърнал внимание на изострянето на хуманитарната ситуация в районите край сирийско-турската граница и е подчертал, че не трябва да се допуска членове на терористични организации, включително \"Ислямска държава\", да се възползват от обстановката. Двамата лидери са потвърдили ангажимента си за гарантиране на териториалната цялост на Сирия. Американският президент Доналд Тръмп съобщи, че вицепрезидентът Майк Пенс и държавният секретар Майк Помпейо ще пристигнат днес в Турция, за да преговарят за спиране на огъня в Сирия, предадоха Франс прес и БТА. \"Настояваме за спиране на огъня\", заяви Тръмп, който призова Ердоган да сложи край на военната си офанзива срещу кюрдски сили в Северна Сирия. Вицепрезидентът Майк Пенс ще се срещне с Ердоган в Анкара утре, където ще настоява Турция да постигне незабавно прекратяване на огъня в Сирия и да работи за намиране на решение чрез преговори, заяви Белият дом, цитиран от Ройтерс. Турският президент заяви, че отхвърля призивите на американския президент Доналд Тръмп да обяви примирие и да спре турското военно настъпление в Североизточна Сирия, а също, че не го тревожат американските санкции заради офанзивата, цитиран от турската телевизия НТВ.Казват ни \"Обявете примирие\". Никога не бихме могли да обявим примирие\", заяви турският лидер. ", "date": "2019.10.16", "title": "Ердоган: Турция никога няма да обяви примирие в Северна Сирия"}
{"url": "https://offnews.bg/temida/spetcprokuraturata-razbi-grupa-za-nelegalen-tiutiun-713309.html", "text": "Специализираната рокуратура, ГДБОП и служители на териториалната служба БОП - Пловдив, Пазарджик и Смолян проведоха съвместни действия по разследването на организирана престъпна група за разпространение на нарязан тютюн в Цалапица и Пловдив. До момента са извършени 18 претърсвания на недвижими имоти, автомобили и стопански сгради, както и лични обиски. Иззети са около 480 кг ситно нарязан тютюн, над един тон тютюн на бали, две машини за нарязване и много други доказателства за престъпната дейност на групата. Разпитани са свидетели. Задържани по Закона за МВР за срок до 24 часа са общо 7 лица. Предстои да се определи колко от тях ще бъдат привлечени към наказателна отговорност и за колко от тях Специализираната прокуратура ще поиска от съда да бъдатзадържани под стража. Събраните досега доказателства сочат, че групата е започнала престъпната си дейност през юни 2018 г. Най-често участници в групата изкупували необработен тютюн от производители и го доставяли в стопанска сграда крайЦалапица и в къща в Пловдив.Там тютюнът бил нарязван, пакетиран и изпращан на клиенти в страната по куриерски фирми. ", "date": "2019.10.16", "title": "Спецпрокуратурата разби група за нелегален тютюн"}
{"url": "https://offnews.bg/zdrave/daniel-valchev-bolnitcite-niamat-interes-da-razkrivat-lekarskite-gres-713287.html", "text": "Болниците нямат интерес да разкриват лекарските грешки. Това каза юристът проф. Даниел Вълчев пред БНР. Според него системата за обезщетяване на пострадалите пациенти не стимулира здравната система да се освобождава от такива специалисти.Темата за лекарските грешки е във фокуса на вниманието на „Юридически барометър\" - гражданска инициатива за наблюдение, анализ и оценка на състоянието и развитието на правния ред в България.Част от акцентите на изследването показват, че делата за доказване на лекарска грешка са трудни. Друга констатация е, че пациентите не знаят към кого да се обърнат, дали към съответното медицинско лице, дали към самото лечебно заведение или към застраховател, коментира Даниел Вълчев.Вторият голям проблем е, че доказването на определени факти в тези дела е много трудно. Изводът на експертите ангажирани с проучването е, че системата е направена така, че осветляването на подобни случаи и освобождаването на тези специалисти да не е приоритет. „Делата са трудни и самите лечебни заведения нямат интерес да разкриват подобни случаи\", категоричен е юристът.Даниел Вълчев съобщи за случай, при който лечебното заведение е осъдено да плати парично обезщетение в размер на издръжката на болницата за половин година. По думите му болницата няма интерес да го признае, защото ще фалира. Вълчев обясни, че в много държави няма дълги съдебни процедури, деянието се констатира по административен път и отговорност се търси от самото лечебно заведение.", "date": "2019.10.16", "title": "Даниел Вълчев: Болниците нямат интерес да разкриват лекарските грешки"}
{"url": "https://offnews.bg/evropa/donald-tusk-osnovnite-elementi-na-sdelka-za-brekzit-sa-gotovi-713331.html", "text": "Основните елементи на сделка за Брекзит са договорени, каза председателят на Европейския съвет Доналд Туск и добави, че всичко би трябвало да стане ясно в следващите седем-осем часа, предаде ДПА.\"Главните основи на споразумението са готови. На теория бихме могли да приемем тази сделка с Великобритания утре и да избегнем хаоса и всички бедствия, свързани с неконтролирано и хаотично напускане\", заяви Туск пред репортери.По думите му \"преговорите продължават\" и \"всичко върви в правилната посока\".\"Снощи бях готов да се обзаложа, че сделката е готова и приета. Днес отново се появиха някои съмнения\", каза той, имайки предвид сложната ситуация в британския парламент.", "date": "2019.10.16", "title": "Доналд Туск: Основните елементи на сделка за Брекзит са готови"}
{"url": "https://offnews.bg/futbol/tcska-i-levski-otnesoha-solidni-globi-ot-bfs-713311.html", "text": "Дисциплинарната комисия към Българския футболен съюз наложи глоба от 10 000 лева на ЦСКА заради използване на треньор без валиден лиценз. Самият Милош Крушчич, който е начело на \"червените\", отнесе голба в размер на 1 000 лева.Левски пък ще олекне с 6300 лева за различни провинения на феновете и нареди на \"сините\" да възстановят щетите на стадион \"Лудогорец Арена\".Санкциите са наложени за нерегламентирано използване на факли и димки, довели до спиране на играта, използване на бомбичка, за хвърлени предмети и обидни и нецензурни скандирания.\"\".", "date": "2019.10.16", "title": "ЦСКА и Левски отнесоха солидни глоби от БФС"}
{"url": "https://offnews.bg/zdrave/medsestrite-otkazvat-da-napusnat-mz-713310.html", "text": "Представителите на протестиращите медицински сестри отказват да си тръгнат Министерството на здравеопазването, където бяха приети на среща с министър Кирил Ананиев преди повече от два часа.Над час след края на срещата с министъра седем медсестри още са в залата и са заявили, че няма да станат от масата на преговорите, докато исканията им не бъдат удовлетворени, научи OFFNews. Ананиев вече е в кабинета си.Специалистите по здравни грижи настояват за конкретни срокове за изпълнение на всичките им искания: стартова заплата от две минимални работни заплати за медсестрите; отпадане на статута на търговски дружества за болниците; отнемане на лицензите на лечебните заведения, които не изпълняват разпоредбите и не отделят 50% от разходите за възнаграждения на персонала; за регламентиране на заплащането за извънреден и нощен труд.", "date": "2019.10.16", "title": "Медсестрите отказват да напуснат МЗ"}
{"url": "https://offnews.bg/evropa/namaliavaneto-na-regionalnite-razlichia-shte-e-sred-osnovnite-priorit-713330.html", "text": "Намаляване на дисбалансите между регионите в икономически, социален и териториален план в следващите десет години. Това е една от основните цели, залегнали в основополагащия стратегически документ за провеждането на регионална политика в ЕС - Териториален дневен ред 2030. Документът бе обсъден по време на форум на Генералните директори, отговорни за кохезионната политика, териториалното сближаване и градските въпроси, който се провежда в Хелзинки, Финландия, в рамките на финландското председателство на Съвета на ЕС.България бе представлявана от заместник-министъра на регионалното развитие и благоустройството Деница Николова.Териториалният дневен ред 2030 предпоставя шест основни приоритета, ориентирани към специфичните територии, към които следва да бъдат прилагани мерките на държавите за комплексно решаване на предизвикателствата пред тях. Приоритетите извеждат основни направления за фокус към функционалните зони, интегрираните проекти и взаимодействието на заинтересованите страни в партньорства за постигането на целите. Така например се извежда направление, ориентирано към осъществяване на мерки над административните граници на населените места, като така фокусът ще бъде поставян върху специфичните предизвикателства и нужди на функционални зони с подобни географски характеристики и ресурси - например планинска, морска, Дунавска, зона с по-слабо развити територии и др.„Важно условие ще е да се отчитат разликите между териториите, защото едно решение валидно за всички и конвенционален подход не биха могли до допринесат за намаляване на регионалните дисбаланси“, коментира зам.-министър Деница Николова.Тя допълни, че местните и регионални нужди следва да бъдат определящи за конкретната територия. „Изпълнението на Дневния ред е ключово определящо за политиката на сближаване на ЕС, затова се предвижда всяка държава-членка, институция и организация да има своя определена роля в изпълнението му. Очаква се държавите да бъдат основни двигатели в изпълнението на целенасочени мерки чрез бъдещите програми, финансирани с европейски средства“, коментира зам.-министър Николова.Изпълнението му се предвижда да бъде осъществявано чрез наличните средства за Кохезионна политика на местно, регионално, национално и наднационално равнище. В допълнение се предвижда подкрепа от международни финансови институции, като Европейската инвестиционна банка, Европейската банка за възстановяване и развитие и др. На форума бе отчетена и необходимостта от стартиране изпълнението на Дневния ред чрез пилотни мерки, в които да се включат държавите, които имат интерес.Фокусът и оформеният проект на обсъждания Териториален дневен ред се очаква да бъде приет на среща на министрите през 2020 г. по време на ротационното председателство на Съвета на ЕС от Германия.„Приоритетите в документа съответстват на визията на МРРБ в провежданата реформа в регионалната политика и планиране. При структуриране на новия програмен период след 2020 г. основен фокус е именно определяне и изпълнение на териториално-ориентирани мултисекторни мерки за комплексно преодоляване на специфични предизвикателства в районите за планиране“, изтъкна още Деница Николова. Тя добави, че с новия подход в регионалната политика, страната ни създава предпоставки за формиране на партньорства на над-общинско и областно ниво и включване на регионалните съвети за развитие като подкрепящ орган при вземането на решения за осъществяване на инвестиции с европейски средства, както и предпоставки за гъвкавост при определяне на видовете инвестиции и типове мерки за всеки район.„България подкрепя възможността за участие в пилотните мерки, като основните и водещи теми, в които заявяваме позиция за участие са развитие на функционални зони, както и инвестиции, ориентирани към основната тематична цел за развитие на ЕС - „Европа близо до хората“, коментира още заместник-регионалният министър.", "date": "2019.10.16", "title": "Намаляването на регионалните различия  ще е сред основните приоритети в дневния ред на Европа"}
{"url": "https://offnews.bg/zdrave/d-r-ilian-traianov-ot-mbal-pazardzhik-be-otlichen-sas-spetcialna-nagra-713346.html", "text": "Д-р Илиян Траянов, завеждащ Акушеро-гинекологичното отделение на Областната болница в Пазарджик, бе отличен със специална награда от инициативата „Добрата дума лекува“ на БЛС, съобщиха от Българският лекарски съюз (БЛС), съобщава Фокус.Наградата му се присъжда за спасяването на родилка с амниотична емболия и ДИК синдром. Тази година БЛС реши да връчи и три специални награди. Едната от тях посветена на инициативата „Добрата дума лекува“, която е част от националната кампания срещу насилието над медици #ПребориГнева.В централата на съсловната организация бяха изпратени стотици благодарствени писма, придружени със снимки. Най-много „добри думи” бяха получени за д-р Здравко Пенков от Сливен, който ще бъде отличен по време на церемонията.Имената на победителите ще бъдат обявени по време на тържествена церемония от 19.00 часа на 17 октомври (четвъртък) в София.Сред официалните гости ще са Диана Ковачева – омбудсман на Р България, Кирил Ананиев – министър на здравеопазването, д-р Даниела Дариткова – председател на парламентарната комисия по здравеопазване, депутати, директори на болници, представители на различни организации в здравеопазването, лекари.", "date": "2019.10.16", "title": "Д-р Илиян Траянов от МБАЛ-Пазарджик бе отличен със специална награда от инициативата 'Добрата дума лекува' на БЛС"}
{"url": "https://offnews.bg/sviat/okonchatelno-laura-kioveshi-e-glaven-prokuror-na-es-713348.html", "text": "С решение на лидерите на политически групи и на председателя на Европейския парламент румънката Лаура Кьовеши окончателно беше одобрена за първи главен прокурор на Европейския съюз, съобщава БНТ.С това официално започва седемгодишният й мандат. Преди дни положително решение по кандидатурата на Кьовеши взе и Съвета на Европейския съюз.Новосъздадената европейската прокуратура ще е базирана в Люксембург и трябва да започне работа в края на следващата година. Тя ще преследва престъпления срещу европейския бюджет като злоупотреби, корупция или трансгранични измами с ДДС на стойност над 10 милиона евро.Сред 22-те страни-учредителки е и България, останалите пет еврочленки могат да се присъединят, когато решат.", "date": "2019.10.16", "title": "Окончателно: Лаура Кьовеши е главен прокурор на ЕС"}
{"url": "https://offnews.bg/temida/sadiite-vav-vss-nameknaha-za-ostavkata-na-lozan-panov-713306.html", "text": "Съдийската колегия във Висшия съдебен съвет намекна, че на дневен ред е оставката на председателя на Върховния касационен съд (ВКС) Лозан Панов. Онзи ден Панов излезе с позиция по висящото дело на австралиеца Джок Полфрийман и каза, че задържането му в Бусманци е незаконосъобразно.Мнозинството от съдиите във ВСС намират за недопустим опита му да повлияе върху изхода на висящото дело за предсрочното освобождаване на австралиеца.Вчера поведението му бе осъдено като безпрецедентно, а днес съдийската колегия излезе с официална позиция, публикувана на сайта на ВСС, подписана от 10 от всички 14 членове на колегията.Неподписали са самият Лозан Панов и съдийките Атанаска Дишева, Олга Керелска и Цветинка Пашкунова.Останалите застават зад становището, че е недопустимо \"ангажирането на съдебната институция и ползването й като трибуна за изразяване на лично мнение\" от шеф на който и да е съд, особено от председателя на ВКС.\"Призиви и внушения по висящ пред съда спор нарушават независимостта на българските съдии, конституцията и законите на България, както и етичните норми, действащи за тях\", е казва още в позицията на Съдийската колегия. \"Обръщението на председателя на ВКС към поименно посочените съдии от състава на съда, на които е възложено разглеждането на делото, е безпрецедентна и откровена намеса в тяхната работа. Особено фрапиращо е неприкритото му изявление за бърз и желан изход от делото, което съставлява недопустим опит за влияние\", констатират съдиите от ВСС.\"Призоваваме председателя на Върховния касационен съд също да поеме своята отговорност от грубото потъпкване на българските закони, професионалния дълг и чест\", завършва позицията.", "date": "2019.10.16", "title": "Съдиите във ВСС намекнаха за оставката на Лозан Панов"}
{"url": "https://offnews.bg/ikonomika/leden-dush-ot-pravitelstvoto-izgariat-lihvotochkite-na-150-000-balgar-713305.html", "text": "Лихвоточките горят и около 150 000 българи ще пият по една студена вода. Това заяви пред OFFNews председателят на Сдружението на притежателите на компенсаторни инструменти Валентин Христов.Медията ни го потърси за коментар на днешното решение на Министерски съвет за промени в бюджета на финансовото министерство.С него средства в размер 1 500 000 лв. се дават по бюджета на Националния компенсационен жилищен фонд за изплащане на натрупаните задължения за левови компенсации на граждани, отговарящи на нормативно установените изисквания като притежатели на многогодишни жилищно-спестовни влогове.В същото време необезщетените от държавата собственици на лихвоточки са близо 150 000 български граждани, а срокът за изплащането на обезщетенията изтича в края на тази година.", "date": "2019.10.16", "title": "Леден душ от правителството: Изгарят лихвоточките на 150 000 българи"}
{"url": "https://offnews.bg/tenis/amerikanetc-izhvarli-grigor-dimitrov-ot-turnira-v-stokholm-713347.html", "text": "Най-добрият ни тенисит Григор Димитров приключи рано-рано участието си в турнира от сериите АТР 250 в Стокхолм, след като отпадна във втория кръг от Сам Куери със 7:6(7), 3:6, 6:7(3).Това е първа загуба за нашето момче от американеца в четири двубоя помежду им до този момент. Гришо допусна трето поредно поражение след загубата от Александър Бублик в Чънду, последвана от поражение на старта в Пекин от Андрей Рубльов.В първия сет нямаше пробиви и в крайна сметка се стигна логично до тайбрек в който българинът набра голяма скорост и достигна до аванс от 6:2 при точките. Стигна се обаче до изравняване до 6:6, но все пак Григор стигна до решителен минипробив за 8:7, след което успя да спечели сета.Във втората част обаче американецът доминираше. Куери проби на нула в шестия гейм, а след това съумя да си спечели двете оставащи подавания до края на частта и даде в тях само две точки на българина, за да прати мача в трети и решителен сет.В третия сет и двамата си взимаха лесно подаванията и до края нямаше пробиви, като в крайна сметка отново се стигна до тайбрек. В него обаче Куери бе по-прецизен и го спечели след 7:3 точки в своя полза.Така на 1/4-финалите американецът ще се изправи срещу победителя от двубоя между Пабло Кареньо Буста или щастливия губещ Джанлука Маджер.", "date": "2019.10.16", "title": "Американец изхвърли Григор Димитров от турнира в Стокхолм"}
{"url": "https://offnews.bg/112/goliam-pozhar-v-sklad-v-pleven-713345.html", "text": "Пожар горя в склад в Плевен. Това съобщиха за Агенция „Фокус“ от ОДМВР – Плевен.По първоначална информация това е склад на фирма за електроматериали. Сигнал за инцидента е подаден в 16.41 часа.Към мястото в индустриална зона са изпратени екипи на Регионална служба пожарна безопасност и защита на населението. От там са изтеглени няколко леки автомобила. Пожарът е локализиран, пострадали няма.При пожара е паднал е покривът, който е близо 800 кв. м. Продължават огледите на мястото на инцидента.Ще бъдат осигурени дежурство на екип от Регионална служба пожарна безопасност и защита на населението.", "date": "2019.10.16", "title": "Голям пожар в склад в Плевен"}
