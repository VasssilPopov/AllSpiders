{"url": "https://offnews.bg/obshtestvo/radev-za-spasiavaneto-na-evreite-balgarite-napraviha-tova-koeto-nito-676415.html", "text": "\"Спасяването на българските евреи преди 75 години е един безпрецедентен акт. В най-мрачните години на Европа и нацизма, България извърши едно от най-светлите си постижения\", каза президентът Румен Радев по време на среща с представители на еврейски организации от България и Израел. „Този знак, безпрецедентен в историята на Европа, обедини политици и държавници, интелектуалци, духовници и обикновени хора, да застанат в защита на своите съотечественици българските евреи“, заяви още президентът.„България беше единствената малка страна, която се опълчи срещу големия нацизъм и каза „не“. Нито една от страните в Европа и на Балканския полуостров не направи това, което направи българският народ, и като казвам български народ включвам всички – народът, свещениците, управата, даже и царят, който не подписа указа за нашето изпращане. Това беше акт, който трябва да се споменава, както казах и днес на освещаването на паметника, всяка година и навсякъде, за да се знае какво е направила България“, заявиха представители на еврейските организации.  Отправено беше и предложение спасяването на българските евреи през Втората световна война да се изучава в учебните програми на българските училища, а българските ученици да посещават паметника на спасяването на еврейската общност в град София.В срещата участваха десетки представители на еврейски организации от България и Държавата Израел, членове на Консисторията на ОЕБ \"Шалом\" и партньорски организации.", "date": "2018.03.09", "title": "Радев за спасяването на евреите: Българите направиха това, което нито една страна в Европа не стори"}
{"url": "https://offnews.bg/dom/maria-silvestar-i-brigadata-na-karadzhov-spasiha-semejstvo-ot-strah-i-676399.html", "text": "Екипът на предаването \"Бригада Нов дом\" спаси семейство с три деца от страх и агресия, като им осигури мечтаното собствено фамилно жилище.Вторият епизод на предаването разказа историята на Теодор и Зорница и техните деца Диана, Емануела и Венци. Те живеят във фамилната къща на Теодор, която делят с родителите и чичо му. Младото семейство обаче е принудено да направи трудния, но неизбежен избор да напусне родния дом. Причината е дядото на децата, който всекидневно подлага всички на тормоз под въздействието на алкохола. Скандалите, нервите и агресията се превръщат в ежедневие за децата. Тежката ситуация не може да бъде променена, което кара Теодор да се чувства виновен за стреса, в който живеят трите му деца.Техен приятел решава да се притече на помощ на младото семейство и да им предостави жилище, в което да се нанесат. В къщата обаче не е правен ремонт над 40 години, баня няма, стаите са мизерни, нефункционални и се нуждаят от нови мебели. Децата мечтаят за собствен хубав дом, а родителите им за място без агресия и страх.Сърцераздирателната история на семейството трогва екипа на „Бригада нов дом”. Петте дни, отредени за ремонт на къщата, са крайно недостатъчни, което ще подложи майсторите на сериозни предизивикателства. Единственото помещение, което няма нужда от промяна, е кухнята. Всичко останало трябва да претърпи сериозен ремонт. Обезопасяването на терасата носи със себе си допълнителни трудности, които забавят ремонта и предизвикват сериозно напрежение в екипа.Всичко обаче завършва успешно, а Мария изненадва семейство Георгиеви, като „пренася“ любимата им градинка с пъстри цветя от старата къща в новия дом. ", "date": "2018.03.09", "title": "Мария Силвестър и бригадата на Караджов спасиха семейство от страх и агресия"}
{"url": "https://offnews.bg/sviat/ispanskiat-sad-niama-da-pusne-ot-zatvora-kandidata-za-premier-na-katal-676404.html", "text": "Испанският Върховен съд обяви, че няма да пусне от затвора кандидата за премиер на Каталуния Жорди Санчес и той няма да може да присъства на гласуването на кандидатурата му следващата седмица. Каталунският парламент трябва да се събере в понеделник, за да гласува кой да е новият регионален лидер. Партиите, които са за отцепване на областта от Испания, предложиха това да е Санчес, който е в затвора в очакване на процес по обвинения в бунт и отцепване на областта. Обвиненията бяха повдигнати във връзка с ролята му в организирането на незаконния референдум и едностранното обявяване на независимостта на Каталуния от Испания през октомври миналата година. Мадрид настоява, че кандидатът за премиер на Каталуния трябва задължително да присъства на заседанието, на което ще се обсъжда кандидатурата му. Съдът отхвърли молбата на Санчес да бъде освободен и отиде в парламента, като се обоснова с \"риск от престъпен рецидив\", съобщи Ройтерс, цитирана от БТА.Испанските власти приканиха шефа на каталунския парламент Роже Торен да предложи кандидат за премиер, който няма проблеми със закона.На заседанието на парламента на Каталуния би трябвало кандидатът за премиер да говори пред депутатите, да има изказвания, а след това и гласуване. За да поеме поста, кандидатът трябва да има абсолютно мнозинство. Ако това не стане, след два дни се организират нови дебати и ново гласуване, при което вече е необходимо обикновено мнозинство. Ако не се стигне до избор на регионален ръководител, започват нови политически консултации, за да се направи опит да бъде одобрен предложения кандидат, или се издига друг.Заради това, че не може да присъства на заседанието, на което се гласува кандидатурата за премиер, бившият лидер на Каталуния Карлес Пучдемон оттегли кандидатурата си. ", "date": "2018.03.09", "title": "Испанският съд няма да пусне от затвора кандидата за премиер на Каталуния"}
{"url": "https://offnews.bg/offtopic/pingvini-si-napraviha-selfi-video-676416.html", "text": "Пингвини си направиха селфи в Антарктида.Двата императорски пингвина намерили камерата на австралийски полярни изследователи и започнали да я разглеждат.От института качиха 40-секунден клип, в който се вижда как пингвините се приближават до камерата и я оглеждат.Под видеото веднага се появиха коментари, че двата пингвина сякаш използват камерата, за да си направят селфи.", "date": "2018.03.09", "title": "Пингвини си направиха селфи (видео)"}
{"url": "https://offnews.bg/politika/slavi-veche-pishe-programata-za-smiana-na-vlastta-nabira-oshte-sledov-676403.html", "text": "Шоуменът и новозаявен политически водач Слави Трифонов обяви следващия си ход. Гологлавият тв водещ вече започва да работи по програмата, с която да смени статуквото в страната и да превърне България в модерна държава. Това се разбра от публикация на Трифонов на официалния му фейсбук профил.Освен това шоу-политикът ще продължи с интервютата в кастинга за партийния му проект. Причината е, че още много хора от страната и чужбина искали да го последват.Ето и цялото послание на Трифонов: ", "date": "2018.03.09", "title": "Слави вече пише програмата за смяна на властта, набира още следовници"}
{"url": "https://offnews.bg/obshtestvo/bivsh-ruski-deputat-s-obidi-kam-upravliavashtite-i-radev-v-efir-narec-676420.html", "text": "Визитата на руския патриарх Кирил в България на 3 март създаде напрежение не само у нас.В едно от най-гледаните руски политически предавания - \"Вечер\", чиято тема на епизода от 6 март е „Защо България забрави руската кръв”, бяха отправени обиди към политиците ни и президента Румен Радев.В ефира на телевизия „Россия 1” журналистът и водещ на предаването Владимир Соловьов отваря дискусията. Той заявява, че \"българите са забравили кой ги е освободил от турско робство\".По време на разговора Семьон Багдасаров, бивш депутат, директор на Центъра за проучване на страните от Близкия изток и Централна Азия, обвинява президентът Румен Радев в това, че е \"предал своя народ и вяра\".Според него Радев е проамерикански настроен, защото е учил в САЩ. Той допълва, че президентът ни е \"човек в кавички\". Освен това нарича политиците тук дегенерати: \"Какво искате от тези дегенерати, които ръководят България?” Той обвинява управляващите, че са \"негодници, които са забравили кой ги е освободил\".Преди дискусията патриарх Кирил изказа разочарованието си за това, че страната ни не отдава заслужената почит на Русия за Освобождението. Преди дни руската патриаршия разпространи на сайта си видеозапис от срещата между патриарх Кирил и Румен Радев, от който става ясно, че главата на руската църква е недоволен:\"Искам да ви кажа ясно, че България е освободена от Русия. Нито от Полша, нито от Литва, нито от други страни, а от Русия. И на мен ми беше тежко да слушам всичките тези позовавания на участието на други страни в освобождението на България. Нито полският сейм, нито литовският са вземали решение за започване на война срещу Османска Турция. Надявам се, че средствата за масова информация, които са тук, ще чуят и ще предадат на хората разочарованието на руския патриарх от неправилната историческа интерпретация на събитията, свързани с освобождението на България\", казва в обръщението си към Радев Кирил.\"Ние сме за историческата истина, г-н президент. Ние тази историческа истина сме я извоювали с кръвта си. И няма никакви исторически или прагматични причини тази историческа истина днес да се премълчава или да се интерпретира лъжливо\", продължава той.\"Въпреки това аз съм благодарен на вас, на властите, на българската православна църква за забележителния начин, по който бе отпразнуван този юбилей. Много се надявам, че в съзнанието на българския народ и неговия политически елит ще се запази уважението и признателността към великите жертви, които понесе нашият народ съвършено безкористно, въпреки всякаква политическа конюнктура, за да освободи България\", допълва руският патриарх.Именно това изказване на патриарх Кирил накара ГЕРБ да поиска разсекретяване на разговоря между двамата, защото във видеото липсва частта с реакцията на президента. От Президентството обаче заявиха, че стенограма няма.Относно случилото се в ефира на \"Россия 1\" от външно министерство заявиха, че няма да коментират лични изказвания, но подчертават, че те не спомагат за добрите отношения между двете страни.", "date": "2018.03.09", "title": "Бивш руски депутат с обиди към управляващите и Радев в ефир, нарече ги 'дегенерати' и 'негодници'"}
{"url": "https://offnews.bg/ikonomika/dannite-za-ikonomikata-ne-sa-dobri-no-s-koruptcia-i-bez-reformi-niama-676408.html", "text": "Данните за ръста на БВП през миналата година са известно разочарование, защото така България продължава бавния процес на догонване на доходите и средния стандарт на живот в ЕС.Предварителните данни на НСИ показват задържане и спад на растежа в някои сектори на икономиката ни.Според тях производството у нас все още не достига 100 млрд. лв.Сезонно изгладените данни за БВП по предварителни оценки показват растеж от 3.5% през четвъртото тримесечие на 2017 г. спрямо съответното тримесечие на предходната година.Всъщност се оказва, че растежът на показателя за последното тримесечие на 2017 г. се е забавил и заради това растежът за цялата 2017 г. е по-нисък от очакваното – 3,6%.Изоставаме и спрямо региона на Централна и Източна Европа, а това означава, че икономиката ни ще продължава бавно да догонва европейската.Фирми напускат България заради липса на кадри, а работодателите ни се оплакват за недостиг на подготвени работници и служители.Корупция и недостиг на кадри спъват инвеститорите, затова борба с корупцията и предсказуема икономическа политика са неотложно нужни за привличане на инвестиции.Иначе ще продължава недостига на доверие и излишъка на нестабилност.Това няма как да не се отрази и на използването на еврофондовете.Ако не се променят нещата, скоро няма да има изгледи за повече пари от еврофондовете.Вече се вижда, че в това отношение се появяват известни проблеми.Също така еврофондовете не могат да заместят липсващи инвестиции.А спирането на част от тези еврофондове ще се отрази допълнително негативно на икономиката ни.В крайна сметка за съжаление загуба на средства от еврофондовете ще има.", "date": "2018.03.09", "title": "Данните за икономиката не са добри, но с корупция и без реформи няма как да е иначе"}
{"url": "https://offnews.bg/obshtestvo/muzeite-stavat-klasni-stai-tam-shte-se-provezhdat-chasove-darzhavata-676393.html", "text": "Част от училищните часове ще се провеждат в различни музеи, учениците ще имат там видео уроци и виртуални турове. Идеята е част от националната програма на Министерството на образованието \"Осигуряване на съвременна образователна среда\", то е осигурило и необходимите пари - 100 000 лв. за годината.В музеите ще могат да се провеждат задължителни, избираеми и факултативни учебни часове по общообразователните предмети на децата до седми клас.За финансиране ще могат да кандидатстват държавни и общински училища, както и Националният музей на образованието в Габрово, в който са планирани дни на отворени врати, като е предвидена и сумата от 10 хил. лева, която да покрие разходите.МОН ще покрива разходите за: входни билети на учениците и учителите им; таксите за беседи, виртуални турове и видео уроци; материали, предложени от музеите за дейности по време на уроците (невключени във входните билети); пътуване с влак или автобус на учениците и придружаващите ги учители от училището до музея.Максималният размер на един училищен проект е 2 500 лв.До 10 май училищата трябва да разработят проекти, като избират от предложените теми и дейности на музеите, публикувани на сайта на МОН или на съответните музеи. Всяко училище може да кандидатства само с един проект по модула – за начален или за прогимназиален етап.Проектите ще се внасят в съответното Регионално управление на образованието, ще се оценяват и класират от комисия, определена със заповед на началника. До 1 юни класиранията от регионите трябва да постъпят в МОН. До 30 юни ще бъде утвърден окончателният списък и след това се предоставят средствата.Между училищата ще има и състезание за най-добър урок в музея.Дали дадено училище да се включи в инициативата, ще решава педагогическият съвет на училището.Целта на МОН е 8 000 ученици да проведат часове в музеи през учебната 2018/2019 г., а включените училища да не са под 300.", "date": "2018.03.09", "title": "Музеите стават класни стаи: там ще се провеждат часове, държавата ще плаща входа и беседите"}
{"url": "https://offnews.bg/ikonomika/eib-predostavi-300-mln-evro-zaemi-v-balgaria-prez-2017-g-676410.html", "text": "Групата на Европейската инвестиционна банка, която се състои от Европейската инвестиционна банка (ЕИБ) и Европейския инвестиционен фонд (ЕИФ), осигури близо 300 млн. евро нови заеми, гаранции и капиталови инвестиции в България през 2017 г. Заемите от ЕИБ възлизат на 250 млн. евро, а ЕИФ предостави 49 млн. евро, за да улесни инвестициите на малките предприятия в подкрепа на растежа и конкурентоспособността.Подкрепата на Групата на ЕИБ за България достигна близо 0,59 % от БВП на страната - над средното за ЕС ниво от 0,46 %.Банката на ЕС въведе заеми за частни компании, подкрепени от гаранция от Европейския фонд за стратегически инвестиции (ЕФСИ), който е част от Инвестиционния план за Европа. Общите инвестиции, привлечени от тези операции, достигнаха 1,58 млрд. евро.През 2017 г. ЕИБ отбеляза 25-годишнината от първата си заемна операция в България. През този период ЕИБ подкрепи 79 проекта, а ЕИФ извърши 56 операции в България. Общият размер на отпуснатите от ЕИБ кредити в страната възлиза на 5,1 млрд. евро от началото на дейността на ЕИБ през 1992 г.Насърчаване на развитието на Западните БалканиЕИБ е най-активната международна финансова институция на Западните Балкани, като за последните десет години одобрените заеми достигнаха 8 млрд. евро , докато ЕИФ е отпуснала над 200 млн. евро, като от 2011 г. досега допълнително са привлечени повече от 900 млн. евро. Групата на ЕИБ потвърди ангажимента си да подкрепя приоритетите на българското председателство на Съвета на ЕС, като развитието на транспортни коридори или цифровизацията на региона.Вазил Худак, вицепрезидент на ЕИБ, заяви:Първи заеми от ЕФСИ за частния сектор в БългарияБяха сключени две заемни сделки в рамките на Европейския фонд за стратегически инвестиции (ЕФСИ), който е част от Инвестиционния план за Европа или „ Планът Юнкер\", благодарение на който ЕИБ финансира операции, които не могат лесно да привлекат финансиране поради по-високия си рисков профил. По-конкретно, ЕИБ подписа следните кредитни споразумения:Заем от 31 млн. евро за „Олива\" АД - водещо предприятие в производството на слънчогледово масло и търговията със зърно в България. Компанията използва заема от ЕИБ, за да финансира изграждането на нова фабрика за производство на слънчогледово олио и складова база и логистични съоръжения в община Белослав край Варна.Заем от 100 млн. евро за „Биовет\" - дъщерно дружество на фармацевтичната компания Huvepharma International, предназначен за финансиране на планираното увеличаване на производствения капацитет и НИРД в областта на ветеринарното дело. Тази операция ще повиши конкурентоспособността на тази водеща компания във ветеринарния фармацевтичен сектор в България, което от своя страна ще укрепи водещата позиция на Европа на пазара за ветеринарни продукти.Насърчаване на цифровизацията и НИРД в самолетостроенетоЕИБ подпомогна научноразвойната и изследователска дейност на компания Software AG във връзка с новите софтуерни продукти, използвани за цифровизация на работните процеси. Проектът, който включва инвестиции в няколко държави членки на ЕС, е насочен към софтуерни приложения, свързани с принципа за „Интернет на нещата\" и управлението на големи бази данни. Заемът от 23 млн. Евро подкрепя модернизирането на интернет връзката в България.Банката на ЕС предостави и заем от 55 млн. евро на френския производител на авиационни системи Latecoere, предназначени за иновации и разширяване на производството. Шест млн. евро от тях ще бъдат използвани за изграждането на нов монтажен цех в Пловдив - втория по големина град в България. Очаква се първият етап от българската част на проекта да осигури над 200 работни места.Насърчаване на градския транспортБанката на ЕС подписа договор за заем от 56 млн. евро за изграждането на първия етап от третия лъч на софийското метро, включващ метро линия с дължина 7,8 км, изграждането на осем метростанции, влаково депо и доставката на 20 влака и система за управление. Тази инвестиция спомага за намаляването на зависимостта от частните автомобили и за увеличаване на дела на обществения транспорт, като по този начин допринася за смекчаване на последиците от климатичните промени и оказва положителен ефект върху икономическото и социалното развитие на град София.Подкрепа за МСП и предприятия със средна капитализацияПрез 2017 г. банката сключи споразумение за кредитиране с посредници в размер на 40 млн. евро с две партньорски финансови институции на ЕИБ, като по този начин подобри още повече достъпа на български МСП и общините до финансиране от ЕИБ:Заемът от 30 млн. евро ще позволи на Raiffeisen Leasing Bulgaria да отговори по-добре на потребностите от финансиране на МСП и предприятията със средна капитализация, които представляват гръбнака на българската икономика. Според очакванията, от този заем ще се възползват над 150 компании, които работят в България в областта на селското стопанство, производството, транспорта и складовото съхранение.Заем чрез посредничество за 10 млн. евро на Прокредит Банк за съфинансиране на по-малки проекти, изпълнявани от МСП и предприятия със средна капитализация.Подписаната през 2016 г. Инициатива за МСП в България започна успешно в началото на 2017 г. със сключването на гаранционни споразумения с десет партньорски банки в България. Към края на 2017 г. по програмата бяха отпуснати над 2 000 отделни заема за МСП в България. Програмата осигурява общо финансиране за около 300 млн. евро за малки предприятия и така още през първата година от нейното изпълнение бяха усвоени 50 % от средствата. Близо 10 % от средствата бяха използвани за подпомагане на НИРД в малките предприятия.ЕИФ отпусна 49 млн. евро по четири гаранционни операции с цел привличане на 327 млн. евро.", "date": "2018.03.09", "title": "ЕИБ предостави 300 млн. евро заеми в България през 2017 г."}
{"url": "https://offnews.bg/kultura/ruskiat-balet-na-led-shte-ni-radva-i-tazi-zima-s-lebedovo-ezero-676405.html", "text": "Eдно от най-любимите класически произведения на всички времена - „Лебедово езеро“, отново стъпва на родна земя с хореография върху лед в изпълнение на световноизвестна руска формация. С оригинална музика на Чайковски на 9 декември 2018 г. спектакълът ще преобрази сцената на зала 1 на НДК в заледено езеро, което ще потопи българските зрители в приказния свят на грациозните лебеди в изпълнение на руските олимпийски шампиони по фигурно пързаляне.Всяка поява на руския „Балет на лед“ у нас е обречена на абсолютен успех – всички представления на трупата у нас по правило разпродават всички места в залата седмици преди обявената дата. Такава е съдбата на представените у нас „Лешникотрошачката“, „Ромео и Жулиета“ и „Спящата красавица“ при всичките им гостувания до момента.Фактът, че на 9 декември в НДК ще го изиграят невероятните фигуристи от балет „Санкт Петербург“ дава отговор защо да очакваме един още по-ярък и запомнящ се прочит – сложни акробатични фигури, пищна сценография и автентични костюми спират дъха на притихналия от удивление зрител.Сред виртуозните ледени балетисти се отличават европейските и олимпийски шампиони Людмила Белоусова и Олег Протопопов, заедно с още 20 от най-популярните състезатели на Русия, известни още като „Руските господари на спорта“, заради многобройните им победи в най-престижните световни състезания.", "date": "2018.03.09", "title": "Руският балет на лед ще ни радва и тази зима с \"Лебедово езеро\""}
{"url": "https://offnews.bg/112/padna-parche-ot-fasadata-na-natcionalnata-biblioteka-676409.html", "text": "Част от фасадата на Националната библиотека „Св. Св. Кирил и Методий” в столицата падна.Парче от фриза на козирката на е паднало пред сградата, но за щастие няма пострадали.Инцидентът е станал вчера след края на работния ден. На мястото са изпратени екипи на пожарната и полицията, а районът е отцепен, предава БГНЕС.Най-вероятно парчето е паднало след големите температурни амплитуди и топенето на снеговете. Това не е първи инцидент в сградата на Националната библиотека. На 3 февруари 2017 г. под тежестта на снега е пропадна стъкленият покрив на сградата и се срути върху една от читалните. Един от читателите - 39-годишен мъж, бе откаран в ИСУЛ с прорезни рани.Основен ремонт на сградата не е имало от близо 60 г.", "date": "2018.03.09", "title": "Падна парче от фасадата на Националната библиотека"}
{"url": "https://offnews.bg/temida/5-godini-zatvor-za-obshtinski-savetnik-ot-ataka-zaradi-lihvarstvo-676402.html", "text": "Върховният касационен съд постанови ефективна присъда от 5 години затвор и глоба от 5000 лв. на общински съветник от \"Атака\" в Силистра заради лихварство. Живко Димов е признат за виновен в това, че в периода 1998–2009 г. в гр. Силистра, без съответното разрешение, е извършвал банкови сделки, за които се изисква такова по закон. Димов е предоставял парични заеми на различни лица, обезпечени с ипотеки на недвижими имоти, записи на заповеди или залози на вещи, срещу получаване на лихви и задължения за връщането им. От незаконната дейност общинският съветник е получил значителни неправомерни доходи в размер на 106 496 лв., се казва още в решението на съда.Върховният касационен съд отказва да намали наказанието на Живко Димов с мотива, че той трябва да е блестящ пример за гражданско съзнание за семейството си и за своите съграждани. Магистратите уточняват, че при отмерения минимален размер на наказанието \"лишаване от свобода\" всякакво по-нататъшно намаляване би било проява на неоправдано снизхождение.", "date": "2018.03.09", "title": "5 години затвор за общински съветник от 'Атака' заради лихварство"}
{"url": "https://offnews.bg/sport/parvite-u-nas-sportni-hakatoni-zapochvat-tazi-sabota-676407.html", "text": "Тази събота стартира първото у нас състезание за технологии в спорта – Домакин на събитието е Националната спортна академия „Васил Левски“, а партньор на инициативата е Министерството на младежта и спорта.Програмата започва в 10:00 ч. в Зала 1 със , на която ще бъдат представени най-добрите практики и иновации в спорта и технологиите, подпомагащи прогреса на спортистите и управлението.Стартът на самото състезание е от 10:30 ч. в Зала 2 на Спортната академия. Състезателите ще разполагат с 48 часа да завършат проектите си.Журито, което ще оценява разработените проекти в рамките на двудневния хакатон е в състав: Ваня Колева, заместник-министър на спорта; проф. Татяна Янчева, заместник-ректор на НСА; Саша Безуханова, основател и председател на Move.bg; Светлин Наков, мениджър „Обучение и вдъхновение“ в СофтУни; Мартин Куванджиев, софтуерен инженер и програмист.Отличените ще получат своите награди на 11 март от 18.00 ч.Повече за правилата за разработване на проекти​, критериите за оценка и наградния фонд, Спортни Хакатони България се организира от , със съдействието на ", "date": "2018.03.09", "title": "Първите у нас Спортни хакатони започват тази събота"}
{"url": "https://offnews.bg/politika/maria-gabriel-sred-10-te-naj-vliatelni-evropejki-v-klasatciata-na-tout-676414.html", "text": "Електронното издание \"Toute l'Europe\" (\"Цяла Европа\"), отразяващо функционирането на ЕС и актуални теми от европейския дневен ред, включи българския еврокомисар Мария Габриел сред десетте най-влиятелни европейки. Изданието публикува портрети на жени, които определя като най-влиятелните в Европа и чиято работа си струва да бъде следена през 2018 г.Българският комисар по цифровата икономика и общество Мария Габриел е в челната петица сред жени, изявени партийни лидери, министър-председатели, депутати и комисари. Изданието отбелязва, че техните решения могат да променят значително посоката на европейската политика в следващите няколко месеца, съобщи представителството на Европейската комисия в България, цитирано от БТА. Българският еврокомисар е определена като \"диригент на цифровия единен пазар\".Правейки преглед на кариерата й като успешен евродепутат в два последователни мандата и сега като еврокомисар, Toute l'Europe посочва, че тя е заела комисарския пост в ключов момент.Европейската комисия си е поставила 2018 година като крайна цел за финализиране на преговорите по законодателните предложения в обхвата на цифровия единен пазар, но в същото време много от предложенията са на ранен преговорен етап.Изданието посочва, че сред направените от българския еврокомисар ключови предложения са свързаните с реформата на авторското право, засилването на законодателството за неприкосновеността на личния живот онлайн, както и регулирането на уеб гигантите.", "date": "2018.03.09", "title": "Мария Габриел сред 10-те най-влиятелни европейки в класацията на Toute l'Europe"}
{"url": "https://offnews.bg/sviat/10-hiliadi-na-protest-v-bratislava-sreshtu-koruptciata-sled-ubijstvoto-676418.html", "text": "Най-малко 10 000 души се събраха тази вечер на площад в Братислава, за да протестират срещу корупцията и да поискат оставката на министър-председателя Роберт Фицо, съобщи Франс прес.Демонстрацията бе организирана след убийството на разследващия журналист Ян Куциак, което шокира Словакия и имаше силен отзвук и в чужбина.Преди да бъде застрелян заедно с годеницата си, журналистът се е готвел да публикува статия за предполагаеми връзки между словашки политици и италиански бизнесмени, заподозрени във връзки с калабрийската мафия ндрангета.Демонстрантите издигнаха плакати, някои от които бяха учтиви (\"Моля, подайте оставка\"), други - по-агресивни (\"Фицо спи с мафията\"), а трети - лаконични (\"Тъжно ми е\" или \"Негодници\").Протестът започна мирно, с различни речи, въпреки опасенията на Фицо, че ще се стигне до насилие.Преди седмица хиляди хора, включително 25 000 в Братислава, участваха в антикорупционни демонстрации и поискаха оставката на премиера от левицата и на вътрешния му министър Роберт Калиняк.Политическата криза накара една от партиите от управляващата коалиция, \"Мост-Хид\", да обмисли излизане от правителството, ако Калиняк не подаде оставка.Ако партията вземе това решение, очаквано в понеделник вечерта, Словакия ще се ориентира към съставяне на правителство на малцинството или към предсрочни избори.", "date": "2018.03.09", "title": "10 хиляди на протест в Братислава срещу корупцията след убийството на журналиста Ян Куциак"}
{"url": "https://offnews.bg/kakvi-sa-pravata-ni-kato-potrebiteli/kzp-zabrani-na-telekom-na-taksuva-tv-kanali-obeshtani-kato-bezplatni-676413.html", "text": "Комисията за защита на потребителите (КЗП) е забранила нелоялна практика на телеком, който е привличал абонатите си с едногодишни договори при промоционални условия с включени безплатни спортни канали, а впоследствие едностранно е променил условията и е изисквал заплащане, за да продължи да ги предоставя. Това съобщи председателят на Комисията Димитър Маргаритов пред радио \"Фокус\".От Комисията не уточняват кой е телекомът.Връчването на заповедта на търговеца предстои, се казва в съобщение на КЗП.Маргаритов обясни, че когато търговецът не е в състояние да изпълни поетите от него ангажименти към потребителите за уговорения период, дори промяната във взаимоотношенията с трети страни не би могло да бъде извинително обстоятелство.„Потребителят има право на това, за което е подписал своя договор, пък ако ще и да е за сметка на търговеца”, категоричен е председателят на КЗП.Председателят на КЗП коментира и нежеланите SMS абонаменти.„В такива случаи хората трябва да потърсят най-напред сметка от доставчика на услугата и ако той не реагира в предоставения му от закона едномесечен срок, да отнесат въпроса към Комисията”, разясни той.Маргаритов потвърди, че през изминалите периоди в Комисията са получени сигнали, по които са извършени проверки.„Най-големият проблем е, че тези услуги се предлагат по начин, който не дава възможност на потребителя много ясно да се ориентира кога дава съгласие, кога с натискането на определени бутони приема да се абонира за такава услуга. В резултат от нашата намеса един от най-големите доставчици на такава услуга коренно промени своя потребителски интерфейс . В момента, за да се абонирате за подобно нещо, трябва да преминете поне през две-три стъпки, докато преди това можеше да се случи само с едно несъзнателно кликване на бутон. Статистиката, която ние имаме е, че за около 100 сигнала и жалби, които сме проверили, се е оказало, че в 35% от случаите действително потребителите са били подведени и не са се абонирали съзнателно. Но в останалите случаи за съжаление те са предприели някакво активно действие, независимо дали са разбрали или – не”, каза още той.Маргаритов припомни, че в резултат от намесата на Комисията в последните години са постигнати доста облекчения за потребителите на телекомуникационни услуги. Сред тях са, че при прекратяване на срочен договор се дължат до три месечни такси, заявлението за отказ може да се подаде във всеки офис на телекома, на удобна за клиента дата и в свободна форма.", "date": "2018.03.09", "title": "КЗП забрани на телеком на таксува тв канали, обещани като безплатни"}
{"url": "https://offnews.bg/obshtestvo/ochakva-ni-proleten-uikend-s-blizo-20-gradusa-676417.html", "text": "Близо 20 градуса ни очакват този уикенд. Утре в цялата страна ще бъде слънчево, с разкъсана висока облачност, а максималните температури ще се движат в интервала 16-20 градуса.Най-топло ще е в Сандански, където термометрите ще покажат 20 градуса.В Благоевград, Бургас, Пловдив, Плевен и Кърджали през деня ще бъде 18 градуса, а в останалата част от страната температурите ще бъдат 16-17 градуса. Въпреки това сутрин ще е студено - между 0 и 5 градуса. В неделя времето също ще бъде приятно и вече в почти в цялата страна ще се радваме на 20 градуса и много слънце.", "date": "2018.03.09", "title": "Очаква ни пролетен уикенд с близо 20 градуса"}
{"url": "https://offnews.bg/obshtestvo/1-2-miliona-balgari-s-pensii-pod-321-lv-676411.html", "text": "1,2 милиона български граждани получават пенсии под 321 лв. Това заяви днес социалният министър Бисер Петков по време на парламентарен контрол. 321 лв. е линията на бедност, а това ще рече, че над милион българи живеят под прага на бедността. Петков допълни, че два пъти в годината правителствотоТой обясни, че два пъти в годината правителството подпомага пенсионерите в нужда с т. нар. еднократни допълнителни суми.От 1 януари т. г. минималният размер на пенсията за осигурителен стаж и възраст се повиши до 207,60 лв., а социалната пенсия за старост стана 125,58 лв., но и двете все още са далеч от минаването на прага на бедността.", "date": "2018.03.09", "title": "1,2 милиона българи с пенсии под 321 лв."}
{"url": "https://offnews.bg/obshtestvo/200-hil-uchenitci-s-novi-shkafcheta-v-uchilishte-ot-15-septemvri-676378.html", "text": "От 15 септември 2018 г. 200 хил. деца от първи до седми клас ще имат нови шкафчета в училище.В тях те ще могат да заключват вещите за училище, които няма да са им необходими за подготовката у дома и тежестта на раниците им да се намали.За шкафчета се осигуряват 2 900 000 лева по националната програма \"Осигуряване на съвременна образователна среда\" на Министерството на образованието и науката. Проектите за всички 13 програми са публикувани на сайта на МОН и в портала за обществено обсъждане на Министерския съвет.За съфинансиране могат да кандидатстват държавни и общински български училища, които през учебната 2018/2019 г. обучават ученици в начален (първи - четвърти клас) и прогимназиален етап (пети - седми клас) на основното образование. Те ще имат 30-дневен срок за кандидатстване, считано от датата, на която са получили писмото от МОН за програмата. Класирането ще е факт за седмица, то ще се извършва по показател най-ниска сума, искана от училището за съфинансиране от МОН на брой шкафче.Класираните училища трябва да купят шкафчетата до 15 септември 2018 г., а до 30 октомври да представят електронно отчет за дейностите и разходите по този модул от националната програма.", "date": "2018.03.09", "title": "200 хил. ученици с нови шкафчета в училище от 15 септември"}
{"url": "https://offnews.bg/obshtestvo/pozhar-ot-kaso-saedinenie-e-ostavil-pernik-bez-parno-prez-fevruari-676391.html", "text": "Късо съединение, пожар и липса на инвестиции в мрежата са причина за авариите в “Топлофикация-Перник” АД, констатира проверката на Министерството на енергетиката, изпратена след протести на жители на града.През последните седмици хиляди хора в областния град се оплакаха от спряно или много слабо топлоподаване.Проверяващите са установили, че проблемът с парното е възникнал след пожар на 19 февруари заради късо съединение на маслен кабел 6kV, който засегнал и други силови кабели. Повредените кабели са прекъснали захранването към основни съоръжение в централата, част от които са в цех „Въглеподаване“. Основното и резервното гориво на „Топлофикация-Перник“ АД са въглища. Заради прекъснатата доставка на въглища, централата превключила котлите си на работа с природен газ. При промяна на горивото съоръженията в централата не са могли да достигнат необходимата топлинна мощност. Резултатът е, че в периода 19-28 февруари 2018 г. „Топлофикация-Перник“ АД е подавала топлинна енергия с понижени температурни параметри, като в някои дни температурата на водата е била с около 10-20 градуса по-ниска от утвърдената по график.Констатирани са и проблеми заради износена и неподменена топлопреносната мрежа на „Топлофикация-Перник“. През последните пет години топлофикационното дружество не е извършвало планова подмяна на амортизирани участъци на мрежата. За този период са подменяни само отделни участъци за отстраняване на аварийни пробиви. През 2017 г. аварийните пробиви на топлопроводи от мрежата на Топлофикация-Перник“ АД са се увеличили с 30% спрямо предходната година.Проверката е установила още, че през целия зимен период „Топлофикация-Перник“ АД е поддържала достатъчен резерв от гориво, по-висок от нормативно определения. Резултатите от проверката, касаещи качеството на топлоподаването ще бъдат предоставени на компетентния орган – Комисията за енергийно и водно регулиране. Оттам вече коментираха, че абонатите трябва да бъдат компенсирани за периода, в който са били на студено.", "date": "2018.03.09", "title": "Пожар от късо съединение е оставил Перник без парно през февруари"}
{"url": "https://offnews.bg/analizi-i-komentari/siderov-ne-zasluzhava-da-bade-narechen-dori-ibrikchia-toj-ne-e-balgar-676383.html", "text": "Зарежете Сидеров - той е ясен.Човек, който може да каже, че в средата на XIX век не е имало българи, и така да плюе на цялото Ранно Възраждане, на Паисий, на Софроний, на Неофит Рилски, на Васил Априлов, на Иван Богоров, на Чинтулов, на Бозвели, на Иларион Макариополски, на цялата първа фаза на Църковните борби, че дори на Славейков и Раковски...Каквото и да се каже, е малко. Никога, никога българин не е обиждал така България, народа ни, нацията ни, наследството ни. Никое мекере, хюмне, предател и ибрикчия не го е правил. И затова Сидеров не заслужава тези думи. Много са му.Но той просто не е българин. Думите му са думи на човек, който е продал повече от рода си, продал е душата си.За друго ми е думата - мълчанието на \"Обединените\" \"патриоти\". На ГЕРБ. На Борисов. На Радев. На червените. На разните му там консерватори, божем наследници именно на ранните възрожденски родове. На останалите \"патриоти\", които скачат като ужилени на всяка дребна провокация и са винаги готови да разгромят разни \"прозападни родоотстъпници\"... Всички мълчите. Позорно мълчите. Защото ви е страх от господарите на Волен, или защото си чакате заплатата от тях?Мълчанието на агнетата...За вас, а не за народа си, един велик руснак е написал:\"К чему стадам дары свободы? Их должно резать или стричь.\"", "date": "2018.03.09", "title": "Сидеров не заслужава да бъде наречен дори ибрикчия. Той не е българин"}
{"url": "https://offnews.bg/politika/simeonov-niama-da-se-izviniava-na-vtororazriadnoto-savetsko-chenge-676379.html", "text": "Вицепремиерът Валери Симеонов заяви, че няма да се извини за думите си към руския патриарх Кирил. След посещението му у нас той го нарече \"второразрядно съветско ченге\".Симеонов заяви това на гара Буново, където преди 33 години се случва един от най-кървавите терористични актове у нас.За извинение от страна на вицепремиера много настоява коалиционният му партньор Волен Сидеров, който дори заговори за оставка на лидера на НФСБ от правителството.", "date": "2018.03.09", "title": "Симеонов няма да се извинява на второразрядното съветско ченге"}
{"url": "https://offnews.bg/ikonomika/za-peta-poredna-vivacom-e-1-po-prihodi-676387.html", "text": "За пета поредна година VIVACOM запазва лидерско място на българския телеком пазар с общи приходи от 890 милиона лева, което е 1.6 % повече спрямо 2016. Телекомът отбелязва и устойчив ръст от 2.7% в коригираната EBITDA, обяви днес главният изпълнителен директор на компанията Атанас Добрев.Телекомът продължава да увеличава пазарния дял по приходи от мобилни услуги, като в края на 2017 г. той достига 29%.Към края на 2017 г. общият брой на клиенти на мобилни услуги е 3 085 000, като се отчита ръст на дела на клиентската база на абонаментен договор - 89% спрямо 87% в края на 2016 година.Делът на приходите от мобилен интернет в общите приходи от мобилни услуги продължава да се увеличава, като за четвърто тримесечие на 2017 година достига 37% спрямо 33% за същия период на 2016 г. Принос за този ръст има и постигнатото от компанията 99% покритие на населението и 90,77% на територията на страната с 4G технологията, която позволява високоскоростна интернет връзка в мобилна мрежа.За сравнение, в края на 2016 година отчетеното от компанията покритие беше 87% от населението и 48.64% на територията.  Абонатите на фиксиран интернет са 480 000 абонати спрямо 437 000 за 2016 г. 54% от тяхизползват оптичната мрежа на телекома, осигуряваща скорости до 900 Mbps. В края на 2017 г. броят на покрити с оптична мрежа домакинства достига близо 1 130 000.През изминалата 2017 година телекомът включи в покритието на оптичната мрежа 4 нови града – Дупница, Перник, Търговище и Велико Търново. За поредна година VIVACOM остава най-предпочитаният IPTV оператор, запазвайки водещ пазарен дял в предоставянето на най-модерната телевизионна услуга – интерактивна телевизия (IPTV). В този сегмент компанията държи 61% от пазара.Зрителите с платена TV услуга от VIVACOM са се увеличили от 410 000 през 2016 до 447 000 в края на 2017 г. Общата стойност на инвестициите на компанията през 2017 г. е 181 милиона лева, като от тях 73% са вложени в развитие и поддържане на мрежовата инфраструктура на телекома. Тази година се очаква вложенията на оператора да са в същия порядък - 175 млн. - 185 млн. лева.", "date": "2018.03.09", "title": "За пета поредна Vivacom е №1 по приходи"}
{"url": "https://offnews.bg/obshtestvo/firma-ot-kraga-na-ginka-vze-dogovor-za-sinia-zona-676386.html", "text": "Фирма от кръга на Гинка и Славчо Върбакови сложи получи договор за синята зона в Пазарджик в качеството си на единствен кандидат в проведения общински конкурс.Само 10 минути е продължила днес откритата част на заседанието на специално избраната 5-членна комисия на Община Пазарджик с председател секретарят на Общината Румен Кожухаров за отваряне на офертите на желаещите да вземат под наем синята зона в Пазарджик, съобщава местният вестник \"Виделина\".На конкурса се явява само стопанистващата в момента паркинга на пазара в града фирма „Контур 7” ЕООД с управител и собственик Румен Трендафилов.При прегледа на документите се оказало, че всички са налице. Предстои ново открито заседание, на което ще бъде отворен малкият плик с ценовата оферта.Кои са „Контур 7” ЕООД?Управителят на фирмата Румен Трендафилов се появява за пръв път в Пазарджик като собственик и управител на „Гео Корект” ЕООД, регистрирана в София, в ж.к. „Манастирски ливади”. Фирмата има и клон в Ракитово с управител сестрата на Славчо Върбаков, Малина Върбакова. Трендафилов има участие в още 7 фирми. На първия конкурс за отдаване под наем на 6-те паркинга в Пазарджик, провел се през май 2016 г., „Гео Корект” спечели паркинг \"Тракия\", припомня \"Виделина\".Проверка в търговските регистри показва, че през 2014 г. дружеството няма дейност, приходи и наети лица, но в първата половина на 2016-а вече печели общинския търг.Нещо повече - по информация на същото издание шестте фирми, наели 6-те платени паркинга в Пазарджик, са все от кръга на Върбакови. След като наемателите уведомяват общината, че не са доволни от броя паркоместа в паркингите, Община Пазарджик анулира търга и провежда нов през септември 2016-а. Toгава Румен Трендафилов се явява като собственик на \"Контур\" 7. На конкурса - както на провелия се през май същата година - се явява само по един кандидат за всеки отделен паркинг (в условията е заложено всеки кандидат да може да се яви само за един от 6-те паркинга). Шестте явили се фирми са предложили  цени колкото минимално поисканите от общината. Така \"Контур 7\" взема паркинга при градския пазар.Румен Трендафилов, от своя страна, се оказва бивш бизнес съдружник с майката на Славчо Върбаков - Кръстанка Върбакова. Двамата са имало обща фирма - \"Сими груп\" ООД, която по-късно преминава у неговата сестра Малина Върбакова. Дружеството съществува и досега с регистрация в София, а според \"Виделина\" е осъдено на две инстанции да заплати на строителната фирма „Ивел-А” от Пазарджик 6-цифрена сума, дължима за извършени строително-монтажни работи на кооперация, намираща се до кръговото при Минералната баня в Пазарджик. Нещо, което и до момента не е направено. Според пазарджишкия Окръжен съд „Сими груп” дължи на строителя общо 343 938,27 лева, намалени със сумата от 26 056.75 лева, до която съдът уважава възражението за прихващане на „Сими груп” ЕООД, или 317 881.52 лева. След обжалване от страна на осъдената фирма, Апелативен съд – Пловдив, през м. март 2012 г. намалява размера на неизплатените от нея задължения на 258 486,71 лева.Обществената поръчка за отдаване под наем на синята зона в Пазарджик е обявена за срок на изпълнението й 60 месеца или 5 години. Прогнозната цена (разходи на изпълнителя за този период) е посочено 982 255 лв. без ДДС. На практика обаче тази сума е без значение, защото в проектодоговора е фиксиран гарантиран минимален месечен приход от дейността в размер на 25 000 лв. С други думи, събраното от изпълнителя над тази сума, му се превежда в рамките на всеки месец. Ако обаче приходите на избраника на Общината в рамките на даден месец са по-малки от 25 000 лв., той довнася разликата в общинската хазна. Това прави годишен приход за Община Пазарджик от 300 хил. лв. или за петте години от 1,5 млн. лв.", "date": "2018.03.09", "title": "Фирма от кръга на Гинка взе договор за синя зона"}
{"url": "https://offnews.bg/obshtestvo/rodilka-na-23-g-pochina-v-bolnitcata-v-kardzhali-676384.html", "text": "23-годишна родилка е починала тази сутрин в кърджалийската болница. Образувано е досъдебно производство. Ръководството на болницата е назначило вътрешна проверка, съобщи 24rodopi. Младата жена от Черноочене е била транспортирана по спешност в клиниката, след като получила родилни болки. Индикации за раждане обаче нямало. От МБАЛ „Д-Р АТ.ДАФОВСКИ” АД потвърдиха смъртта на родилката. Ръководството на лечебното заведение поднася съболезнования на близките на починалата жена с инициали С. Ш. Д.Предстои и проверка от Изпълнителна агенция „Медицински одит”.", "date": "2018.03.09", "title": "Родилка на 23 г. почина в болницата в Кърджали"}
{"url": "https://offnews.bg/sviat/podgotveni-sme-podvodnitcite-ni-mogat-da-unishtozhat-rusia-obiavi-am-676388.html", "text": "САЩ могат да отговорят на всяка атака от страна на Русия, обяви шефът на Стратегическото командване на Въоръжените сили на САЩ ген. Джон Хайтън.Коментарът му идва след изявлението на руския президент Владимир Путин за новите ядрени оръжия на Русия. Вицепремиерът Дмитрий Рогозин пък съобщи, че руските зенитни системи последен модел Ес-500 \"Прометей\" или \"Триумфатор-М\" се произвеждат вече серийно в новопостроените заводи на военнопромишления концерн \"Алмаз-Антей\" в градовете Киров и Нижни Новгород, които според \"Известия\" ще направят Русия недосегаема. \"Готови сме за всички заплахи и никой не трябва да се съмнява в това\", подчерта Хайтън. При атака срещу САЩ Русия няма да може да направи нещо, на което Щатите да не могат да отговорят, продължи той. \"Те не знаят къде се намират нашите подводници, а те са способни да унищожат страната им, ако тръгнем по този път\", каза Хайтън. В новата стратегия за национална отбрана на САЩ Пентагонът посочи като най-опасни за американската безопасност Китай, Русия, Северна Корея и Иран. ", "date": "2018.03.09", "title": "Подготвени сме, подводниците ни могат да унищожат Русия, обяви американски генерал"}
{"url": "https://offnews.bg/bojni/tervel-pulev-shte-meri-sili-s-bivsh-svetoven-shampion-676396.html", "text": "Опасен съперник и бивш междинен шампион на Световната боксова асоциация ще се изправя утре вечер (10 март) срещу Тервел Пулев в Берлин.Бронзовият медалист от олимпийските игри в Лондон 2012 ще мери сили с 41-годишния руснак Валери Брудов (57 мача, 44 победи, 30 с нокаут) в деветата си среща на професионалния ринг.Първият опит на Брудов да стане шампион на планетата завършва с неуспех. На 27 януари 2006 г. в Атлантик Сити (САЩ) губи с единодушно съдийско решение от Върджил Хил.Вторият му опит да атакува върха в WBA обаче е сполучлив. На 2 декември 2006 г. в зала \"Берси\" в Париж той побеждава с технически нокаут друго голямо име в полутежка категория - Луис Пинеда (Панама). До момента в кариерата си Валери Брудов е бил общо седем пъти официален претендент за световната титла.В актива му правят впечатление мачове с едни от най-добрите боксьори в категорията, като Кжиштоф Влодарчик, Гилермо Джоунс, Тони Белю, Ракхим Чахкиев, Ола Афолаби и Ноел Гевор. Също Валери Брудов има победа над българина Явор Маринчев. За последно Брудов излезе на ринга през октомври 2017 г. и загуби от датчанина Дитлев Русинг.", "date": "2018.03.09", "title": "Тервел Пулев ще мери сили с бивш световен шампион"}
{"url": "https://offnews.bg/futbol/bivsh-trenior-na-levski-mozhe-da-poeme-chelsi-676385.html", "text": "Бившият треньор на Левски Славиша Йоканович е един от вариантите за нов мениджър на английския шампион Челси, пишат медиите на Острова.Според \"Daily Mail\" настоящият мениджър на втородивизионния Фулъм е в полезрението на шефовете на \"сините\" от Лондон за наследник на Антонио Конте, който по всяка вероятноср ще напусне клуба през лятото.Сърбинът е добре познат и на феновете на отбора, тъй като игра на \"Стамфорд Бридж\" в периода 2000-2002 г. След края на състезателната си кариера Йоканович води Партизан,Уотфорд, Макаби Тел Авив, а от 2015 г. е начело на Фулъм, като има голям шанс да изведе тима до място в елита.Освен това той бе за кратко начело на Левски през 2013 г., но само от юли до октомври. Иначе очаквано сърбинът не е фаворит за поста. Такъв е бившият наставник на Барселона Луис Енрике.", "date": "2018.03.09", "title": "Бивш треньор на Левски може да поеме Челси"}
{"url": "https://offnews.bg/medii/sasho-dikov-zapochva-rabota-za-shouto-na-slavi-676376.html", "text": "Сашо Диков ще работи за \"Шоуто на Слави\", след като се раздели с телевизия \"Би Ай Ти\", стана ясно днес в парламента, където Стажанта отново обикаляше кулоарите и снимаше репортажи.Докато отговаряха на въпросите му, депутати го попитаха къде всъщност работи. Диков обясни, че ще има своя рубрика в \"Шоуто\" по bTV. Тя ще се излъчва в петък и ще е обзор на парламентарната седмица.Диков си тръгна от телевизия \"Би Ай Ти\" след идването на новия собственик на телевизията преди месец. Тогава медията бе продадена от братята Вълневи на \"Интерактив ТВ системс България\" на продуцента Миро Янев. В деня на влизането си в телевизията новият собственик спря всички предавания и до момента тя излъчва само новини и повторения на стари програми.Диков е получил предложението лично от Слави Трифонов. Сътрудничеството между двамата не е ново. Трифонов е гостувал на Диков в \"Би Ай Ти\", а както е известно, Гологлавия рядко дава интервюта. \"Би Ай Ти\" също така излъчваше наживо кастингите на Трифонов за нови политици.Тръгвайки си от предишния си работодател, Диков намекна пред репортер на OFFNews, че има идеи за нови тв проекти, един от които с хора, които ще накарат управляващите да се поизпотят.", "date": "2018.03.09", "title": "Сашо Диков започва работа за 'Шоуто на Слави'"}
{"url": "https://offnews.bg/politika/borisov-metro-metro-magistrala-magistrala-kakvoto-obeshtahme-n-676382.html", "text": "\"Нас ни избират за радост толкова години в България, защото нямаме неизпълнено обещание. Метро - метро, магистрала - магистрала, жп линия, пречиствателна станция, двойно увеличение на заплатите на учителите, 100 млн. лв. повече за полицаите. Каквото сме обещали всичко сме направили\".Това заяви премиерът Бойко Борисов на съвместна конференция на ГЕРБ и Европейската народна партия (ЕНП) в София Тех Парк, на която двете партии стартираха предизборната си кампания за предстоящите избори за Европарламент през 2019 г.Министър-председателят Бойко Борисов подчерта, че един от основните проблеми, които стоят пред Европейския съюз е миграционният поток.Борисов подчерта, че \"България е решила проблема си с мигрантите на 100%, но на нас ни е трудно да пазим шенгенското пространство.Бойко Борисов настоя да влизат толкова мигранти, колкото можем да интегрираме, а за другите \"ще плащаме, ще помагаме, за да стоят близо до населените си места\".Премиерът изведе кохезионната политика на Европейския съюз като другата основна тема. Според Бойко Борисов единственият шанс, след като ги няма тези милиарди вноска в европейския бюджет от Великобритания след Брекзит, е да се повиши вноската по квотата така както е към момента - на всяка държава, колкото и се пада. Министър-председателят подчерта, че ако не се направят големите инфраструктурни проекти на Балканите, те са обречени на престъпност, национализъм, популизъм и обезлюдяване.Борисов коментира нуждата от обща европейска отбрана:Премиерът подчерта, че всички тези теми трябва да бъдат разисквани, а проблемите решени, иначе ще се появят популисти и националисти:В заключение Бойко Борисов каза, че \"Европа се съживи, тръгна ръстът на икономиката, но хората ги е страх\".", "date": "2018.03.09", "title": "Борисов: Метро - метро, магистрала - магистрала! Каквото обещахме, направихме"}
{"url": "https://offnews.bg/sviat/180-voenni-shte-pomagat-v-razsledvaneto-za-otravianeto-na-ruskia-shpio-676398.html", "text": "Около 180 военни са изпратени в Солсбъри, за да помогнат в разследването на отравянето на бившия руски шпионин Сергей Скрипал и дъщеря му Юлия, съобщи Би Би Си, позовавайки се на съобщение на Скотланд Ярд. Сред военните има и такива със специална подготовка в областта на химическото, биологичното и радиологичното оръжия. Лондонската полиция потвърждава, че е поискала помощ от военните, за да използва техните знания и умения в тази област. Една от задачите на военните е да отстранят от мястото на инцидента автомобили, в това число линейка, и различни предмети, които може да са получили химическо замърсяване. 66-годишният Сергей Скрипал и 33-годишната му дъщеря бяха открити в критично състояние в английския град Солсбъри преди дни. Те се намират в критично състояние в болница.Полицията обяви, че те са отровени с вещество с нервнопаралитично действие, като двамата са станали обект на умишлен опит за убийство. Конкретното вещество е известно на властите, но те за момента няма да го обявяват, обясниха от британската полиция. При инцидента пострада и полицай - един от първите, пристигнали на мястото. ", "date": "2018.03.09", "title": "180 военни ще помагат в разследването за отравянето на руския шпионин"}
{"url": "https://offnews.bg/kultura/jordanka-hristova-si-vze-sbogom-s-kubinskata-publika-navrah-3-mart-676390.html", "text": "Естрадната певица Йорданка Христова направи прощален концерт с кубинската си публика навръх 3 март. Концертът се е провел в театър \"Америка\" и на него са присъствали около 1000 души.Според съобщение от ведомството на концерта са присъствали представители на държавната администрация в Куба, дипломатическия корпус, артистичните среди, българската общност и кубинци, завършили образованието си в България, съобщават от Министерството на външните работи (МВнР), което е финансирало проявата.След концерта в Хавана, Йорданка Христова е заминала за Мексико, където е втората спирка в турнето на певицата.Средствата, платени от МВнР, идват от бюджета по Комуникационния план за Българското председателство на Съвета на ЕС. От Външно обясниха за OFFNews, че концертите на Йорданка Христова са част от културната програма, с която дипломатическите ни мисии в Куба и Мексико отбелязват Националния празник и българското председателство на Съвета на ЕС. \", обясниха от Външно.Утвърденият бюджет за събитията в Куба и Мексико за периода на цялото председателство е в размер на 14 000 лева, а към момента платените разходи за участието на Йорданка Христова са 1494 лева - това е цената на самолетните билети по маршрут София-Хавана, Хавана-Мексико, Мексико-София. В утвърдения бюджет не е предвиден хонорар за артиста, а изявите на Йорданка Христова са планирани само в Хавана и Мексико.", "date": "2018.03.09", "title": "Йорданка Христова си взе сбогом с кубинската публика навръх 3 март"}
{"url": "https://offnews.bg/politika/mestan-putin-iska-da-dokara-na-vlast-svoi-naemnitci-niama-da-se-obed-676397.html", "text": "\"Обединение между ДПС и ДОСТ не е на дневен ред\". С тези думи завършва позиция на лидера на ДОСТ Лютви Местан по повод визитата на на патриарх Кирил у нас и руската хибридна война.Според председателя на малката извънпарламентарна партия Москва все още страда от това, че страната ни е излязла от сивата сфера на влияние на Кремъл и в момента се опитва да е лидер на процеса по присъединяването на Западните Балкани към евроатлантическото семейство.Според партията на Местан българският народ не може да бъде укоряван за това, че е достойно грамотен да знае разликата между исторически значимото следствие от тази война – възникването на Третата българска държава, и първопричините, с които руският император я започва.Местан е категоричен и че в очите на Путин Бойко Борисов е по-скоро натовец и европеец, затова е по-добре е той да си отиде, за да дойдат на власт довереници и наемници на Москва.Ето и цялата позиция на лидера на партия ДОСТ:Арогантното имперско поведение на руския патриарх Кирил по време на визитата му в България предизвика истинска политическа буря, чиито неизбежни конкретни последици ще видим съвсем скоро. Откровено назидателният политически тон, неприсъщ за духовник – глава на Църква, постави на изпитание чувството за национална гордост и достойнство на българския народ и огромния въпрос дали за 140 години от Руско-Османската война сме изработили национален имунитет да различим признателност от послушание и благодарност от раболепие пред Русия. Истинските български патриоти никога не са имали проблем да признаят, че именно в резултат на Руско-Турската война започва процесът на възстановяване на българската държава, който завършва едва през 1908 г. с Акта на независимостта. Българският народ обаче не може да бъде укоряван за това, че е достойно грамотен да знае разликата между исторически значимото следствие от тази война – възникването на Третата българска държава, и първопричините, с които руският император я започва. Те не са освободителни, а откровено имперски – топлите проливи Босфора и Дарданелите. Неслучайно „освободителката“ Русия има амбиция да остане като окупатор цели 2 години след Сан Стефано, а през 1885 г. е агресивно против Съединението на България. По тази причина редица български интелектуалци поставят под съмнение дали точно 3-ти март е най-подходящата дата за Национален празник. За руските лакеи в България обаче подобно мислене е равно на богохулство. За тях 3-ти март е абсолютно основание за легитимиране „во веки веков“ на руските имперски посегателства спрямо България, включително и днес, когато страната ни вече е в НАТО и ЕС.Русия я боде, че България направи своя стратегически избор да излезе от сивата зона на руско влияние и да се присъедини към семейството на евроатлантическите държави. Не стига това, а днес като председател на ЕС България се опитва да лидира процеса на присъединяването и на Западните Балкани – друга стратегическа зона на руски интереси. Това е крайно неприемливо за Кремъл и затова е комичен опитът на премиера Борисов да „съгласува“ присъединителния процес на Западните Балкани с Путин. Страните от Западните Балкани ще станат част от НАТО и ЕС не със съгласието на Русия, а въпреки имперските амбиции на Путин. В неговата стратегия е не разширяването на НАТО, а дори изваждането на България от Алианса. От тази гледна точка визитата на руския патриарх и трусовете, които предизвикаха неговите груби квалификации по адрес на български държавници и институции, могат да бъдат определени като брилянтно проведена операция от хибридната война, която Русия води срещу натовска България. Спомнете си тезата на президента Плевнелиев, че Русия води хибридна война срещу България и Украйна и е сериозна заплаха за националната сигурност на тези държави. Крайната цел на тази хибридна война несъмнено е изваждането на България от НАТО. Решетников бе злокобно откровен – първи етап, спечелване на президентските избори, и втори, сформиране на такова мнозинство в българския Парламент и Правителство, които да поставят въпроса за излизането на България от НАТО.С парламентарните избори Март`2017 г. Русия постигна частичен успех – българските националисти станаха част от управляващата Коалиция, а те в своята цялост са откровено антинатовски и проруски елементи в българската политика.Последните антируски изстъпления на Валери Симеонов не снемат валидността на тази теза. Квалификациите му по адрес на руския патриарх не са искрени, а са част от една добре премислена стратегическа игра за легитимация пред очите на западния свят. Патриотите го играят амбивалентно: Сидеров - проруски, а Валери Симеонов - уж антируски. Това второто бе необходимо на Борисов, за да смекчи атаките от ЕС срещу навлизането на крайни националисти и ксенофоби в управлението на европейска България.Русия от своя страна няма да се задоволи с наличието на свое, националистическо, проруско лоби във властта на България. Русия иска повече – иска всичко. Иска власт, която да й прислугва в геополитическата война. Повратливостта и пируетите на Борисов, който извади от „нафталина“ АЕЦ „Белене“ въпреки Мораториума, изтеглената Истанбулска конвенция, затварянето на очи пред участието на руски офшорки в сделката с ЧЕЗ, противостоенето му срещу натовско военно присъствие в Черно море като контрапункт на руската доминация след завладяването на Крим далеч не са удовлетворителни за Кремъл. В Кремъл знаят, че ако допреди няколко години бе табу да се говори за излизането на България от НАТО, то днешната геополитическа ситуация за съжаление прави легитимно подобно говорене. И понеже в крайна сметка и в очите на Путин Бойко Борисов е по-скоро натовец и европеец, по-добре е той да си отиде, за да дойдат на власт доверениците и наемниците на Москва.Само че как да се случи това? В България правителствата не падат заради опозиционни акции; а и хилавото БСП няма подобен ресурс. В България правителствата си отиват заради разломи в управляващите партии или коалиции. Москва вече натисна червеното копче. Задейства прякото си протеже, или Пета колона в лицето на „Атака“. Още преди визитата на патриарх Кирил „Атака“ даде заявка за излизане от властта чрез своя национален координатор Светлозар Лазаров, който заяви готовност за съюз с БСП, като не биха възразили мястото им да се заеме от Марешки. Анализаторите не обърнаха внимание, пропуснаха това ключово послание на „Атака“. Скандалът, породен от визитата на руския патриарх обаче, ще ускори планирания от вън разпад на т.нар. коалиция „Обединени патриоти“, а оттам и разпада в управляващата Коалиция. Руските актьори играят блестящо своите роли. Дори Валери Симеонов изглежда искрен с острата си атака срещу патриарх Кирил. Че става въпрос единствено за игра, го издават крайно обидните квалификации, чиято крайна цел е предизвикването на симетрично остра реакция от Волен Сидеров, който заговори не само за политическата, но и за физическата смърт на съратника си. Фалшив, или измислен, след този сценарий е невъзможно оставането на Симеонов и Сидеров съвместно в тази управленска конфигурация. Или Симеонов ще сдаде вицепремиерската си власт, или Волен Сидеров ще напусне „Обединени патриоти“, а оттам и управляващата Коалиция.Какво следва после? Вече го казахме – парламентарна и правителствена криза. Предсрочни избори и проруско управление, което ще ни се поднесе с идеологемата за „обединителния патриотизъм“ като симпатичното мастило на руските интереси в България.Къде са „обединителните патриоти“?! Не бързайте. Скоро Кремъл ще натисне и тяхното копче.. . . Затова обединение между ДПС и ДОСТ не е на дневен ред . . .", "date": "2018.03.09", "title": "Местан: Путин иска да докара на власт свои наемници. Няма да се обединяваме с ДПС"}
{"url": "https://offnews.bg/obshtestvo/burgaski-talanti-ot-kv-pobeda-pecheliat-uspehi-s-izkustvoto-si-676369.html", "text": "Малките бургаски таланти от школите по изкуства към Народното читалище „Христо Ботев 1937“ в Бурас продължават да жънат успехи на различни конкурси по изобразително изкуство. Дейността на школите се финансира по Интегрирания проект за социално включване на ромите и другите уязвими групи в общините Бургас, Средец и Малко Търново, в рамките на Програма ЗОВ.На последния конкурс, „140 години от Освобождението на България от османско иго“, организиран от Община Бургас и НЧ „Фар 1946“, малките художници от школата „Шарена палитра“ спечелиха четири награди – 11 – годишните Зоя Христова и Антон Николов заеха първо място, 12 – годишната Ани Чолакова – трето, а 10 – годишният Георги Асенов получи поощрителна награда. Възпитаниците на художествения ръководител Атанаска Желязова от ЛШ „Шарена палитра“ и ЛФ „Фантазия“ се представиха отлично и на Общоруския конкурс „С хармония с природата“, за който изпратиха свои произведения в гр. Ярославъл. Мария Маринова спечели второ място в категория „живопис“. „“, споделя Атанаска Желязова.Отлично представяне постигнаха децата и на 9-ия Международен конкурс „Обичам моята родина“, организиран от Дружество „Русофили“ и Съюзът на българските учители. Той се провежда в рамките на 6 месеца, в които всяко дете рисува по една картина месечно. В първия му кръг, 12 – годишната Мария Йорданова се класира на трето място, а в следващия зае и първо. 11 – годишната Калинка Янкова зае второ място в конкурса. В третия кръг 10-годишният Красимир Мехмед се класира трети. Децата продължават да творят в читалище „Христо Ботев“ в бургаския квартал „Победа“, което също беше ремонтирано в рамките на Интегрирания проект за социално включване на ромите и другите уязвими групи в общините Бургас, Средец и Малко Търново.Проектът на Община Бургас се изпълнява в рамките на Програма ЗОВ (Здраве и Образование за Всички), финансирана от Българо-швейцарската програма за сътрудничество.", "date": "2018.03.09", "title": "Бургаски таланти от кв. „Победа“ печелят успехи с изкуството си"}
{"url": "https://offnews.bg/litca/ot-vidin-do-kralskia-dvoretc-v-maroko-istoriata-na-edin-ot-spasenite-676270.html", "text": "\"Знаеше се, че отиваме в Полша. Мина един барабанчик през Калето, разсилен в кметството, децата тичахме след него. Каза, че трябва да се приготвят пет килограма на човек – провизии, че ще заминат всички евреи. Не обясняваха защо. Закон за защита на нацията. Можеш ли да протестираш\", пита днес Аврам Папаро.В първите месеци на онази 1943 г. видинските евреи не знаели за лагерите на смъртта. Имали смътна представа, че нещо лошо се случва в Европа. Но мислили, че ги изселват от България, за да работят в Полша.Полицаите обаче знаели. „Един мустакат, много интересен полицай, предложи на родителите ми да ме осинови. „Вий там, където отивате, не се знае дали ще се върнете, обаче тоя, малкия ми го оставете. Аз ще го гледам като мое дете“, спомня си Папаро. Те отказали.Майката на Аврам ушила торби от чаршафи, приготвила сухари, чорапи за себе си, съпруга си Яко и трите им деца – Рафаел, Естер и Аврам. Но никога не събрала багажа им в тях. Товарните влакове с открити вагони, които трябвало да тръгнат в нощта на 9-и срещу 10 март с около 8 000 евреи от стара България по пътя към газовите камери, останали празни на гарите. На 4 март обаче тръгнали вагоните, откарали около 12 хил. евреи от Западна Тракия и Македония - окупираните от Германия части от Гърция и Югославия, които Берлин е предоставил за администриране на България.През пролетта на 43-а Папаро е шестгодишно дете. Роден е през август 1936 г. във Видин, но животът му го отвежда първо в София – където завършва средното и висшето си математическо образование – след това – в Рабат, Казабланка, където преподава и отново се връща в родната България. Пенсионира се на 60 г. като учител в столичната 7-ма гимназия, но продължава да преподава частни уроци. Приключва и с тях, когато е на 80, но не си дава почивка от активната си работа в помощ на Организацията на евреите в България „Шалом“.Срещу евреитеПрез 1940 г. се приема Закон за защита на нацията. Той е публикуван в Държавен вестник и влиза в сила през януари 1941 г. С него, наред с останалото, се отнемат множество права на евреите у нас.„По този закон се отнемат не много права, а почти всички права на евреите“, казва 81-годишният днес Аврам Папаро и изрежда ограниченията: не могат да работят държавна служба, не могат да бъдат адвокати, митничари, нямат право да се женят за българи, да имат друговерци за прислуга. Впоследствие на евреите се налагат огромни имотни данъци, мъжете от 18 г. нагоре пък са вземани всяко лято в трудови лагери.ЛагеритеБащата на Аврам – Яко, е в трудов лагер всяко лято от 1941 г. до 1944 г. включително.След 9 септември 1944 г. някои казваха, че тези лета са били ужасни, други – че не са били ужасни. Каква е истината? „Не е вярно нито едното, нито другото“, казва Папаро и вади вече пожълтели снимки, на които се вижда баща му – облечен в хубава българска военна униформа.„Лятото на 1941 г. Ето баща ми в Церово, ето палатките. Облечени са в красиви български военни дрехи, с ботуши, с колани.“ На друга снимка се вижда група, дошла от Видин. На трета – „моят чичо, сестра ми, брат ми – идваме на гости в неделя, за да видим баща ми“.Българите се отнасяли добре, пускали евреите в събота и неделя, докато германците не наложили друго.„Един ден минава група от посолството на Германия, след което изпращат телеграма на Иван Попов (министър на външните работи по това време – бел. ред.), до неговата картира на ул. „Дрян“ в кв. Княжево. „Какви са тия безобразия? Евреите да бъдат с хубави военни български дрехи? С колани и хубави ботуши? Как може да ги пускате в събота и неделя в отпуски? Те не заслужават това, те са кучета“.Положението на евреите започва да се влошава. От 42-ра до 44-та те отново са в лагери, но „няма и помен от хубавите дрехи и храна“. Започват побоища, наказания.През 1944 г. баща му е в лагера в Белене, където има около 700 евреи, а Аврам има ясен спомен от завръщането му у дома няколко дни преди 9 септември.„Дойде въшлясал, отслабнал, с някакви шумове в ушите. Разказваше ни, че ако някой се провини в нещо, фелдфебелът го наказва да стои потопен до шията във водата в блатно място близо до брега. През лятото водата е топла, не е неприятна, обаче има пиявици и започват да те смучат.“", "date": "2018.03.09", "title": "От Видин до кралския дворец в Мароко: историята на един от спасените български евреи"}
{"url": "https://offnews.bg/politika/dragomir-stojnev-chez-triabva-da-bade-iztcialo-pod-kontrola-na-darzha-676363.html", "text": "ЧЕЗ трябва да бъде изцяло под контрола на държавата и това е ясната позиция на БСП. Или държавата влиза сама, без партньор, или въобще не влиза. Тук не говорим за национализация, а държавата, изцяло на пазарен принцип, да се съревновава и да придобие дадено ЕРП. Няма нищо лошо в това.Това заяви зам.-председателят на ПГ на „БСП за България” Драгомир Стойнев пред Нова тв. Той попита - как по времето, в което е бил министър, да поиска да се купи дадено предприятие, при положение, че то не се продава. „Гинка Върбакова представлява държавата в Чехия и преговаря с чешка държавна компания за това- дали българската държава може да се включи в сделката, при положение, че тя, по информация от чешките медии, е подписала клауза, с която се задължава да подпомага ЧЕЗ в арбитража срещу България. Българин да работи срещу собствената си държава и в същото време да преговаря от нейно име, това е пълен хаос”, категоричен бе Стойнев.Той заяви, че не можем все повече да затъваме в този скандал. „Първо министър-председателят не знаеше за сделката, след това беше информиран от премиера Бабиш, после не беше, след това е получено писмо от зам.-министъра на финансите на Чехия, той обаче отрича. Какво се случва в държавата, кой не казва истината?”, попита народният представител.„Когато ГЕРБ искат да разсекетяваме стенограмите на президента, е добре да се разсекретят и тези - за разговорите с чешкия премиер Бабиш и Гинка Върбакова”, заяви още Драгомир Стойнев. Той бе категоричен, че заради правителството влизаме от скандал в скандал, какъвто е и скандалът с Валери Симеонов.„Такъв изказ от вицепремиер е недопустим. Може ли вицепремиерът да заплашва журналисти и да прави международни скандали”, възмути се той. Стойнев заяви, че в момент, в който сме европредседател, всичките ни приоритети падат и навсякъде цари хаос. Той попита - има ли смисъл правителство все още да стои и да управлява страната.„Недопустимо е, обаче и да ни се внушава отвън, независимо дали е от Русия, САЩ или Брюксел, как да почитаме жертвите в Руско-турската Освободителна война”, категоричен бе Драгомир Стойнев.  ", "date": "2018.03.09", "title": "Драгомир Стойнев: ЧЕЗ трябва да бъде изцяло под контрола на държавата"}
{"url": "https://offnews.bg/tenis/serina-uiliams-se-zavarna-s-pobeda-676360.html", "text": "Бившата номер 1 в света Серина Уилямс се завърна с победа на корта след раждането на първото си дете.Американката победи казахстанката Зарина Дияс в първия кръг на турнира Мастърс в Индиън Уелс със 7:5, 6:3 за 93 минути.Съперничка на Уилямс във втори кръгще бъде белгийката Кики Бертенс, която заема 29-о място в световната ранглиста.Последният официален мач на Серина беше на Откритото на Австралия през 2017 година, когато спечели титлата, след като надви сестра си Винъс с 6:4, 6:4.", "date": "2018.03.09", "title": "Серина Уилямс се завърна с победа"}
{"url": "https://offnews.bg/tehnologii/novi-smartfoni-ot-asus-na-svetovnia-mobilen-kongres-676371.html", "text": "На провелия се преди дни в Барселона Световен мобилен конгрес  представи своите смартфони от ново поколение ZenFone 5, ZenFone 5Z и ZenFone 5 Lite. Моделите се отличават с висока производителност, обезпечена от най-новите мобилни процесори Qualcomm Snapdragon, вграден изкуствен интелект (AI – Artificial Intelligence) в почти всеки аспект от работата им и ново поколение двойна камера.ZenFone 5Дългоочакваният ZenFone 5 е най-интелигентният смартфон на ASUS до момента и използва силата на изкуствения интелект във всеки аспект от работата си. Устройството разполага с редица нови AI функции и технологии като Smart Screen On, AI Charging, както и AI Ringtone. В добавка то има иновативни движещи се в реално време ZeniMoji аватари, които извеждат чат и видео комуникацията на следващо ниво. В елегантния корпус се крие най-новата мобилна платформа Qualcomm Snapdragon 636 също с вграден изкуствен интелект.ZenFone 5 разполага с впечатляваща двойна 120° широкоъгълна камера от ново поколение, подсилена с изкуствен интелект и базирана на водещия 12 мегапикселов Sony IMX363 сензор. Моделът има и 8 мегапикселова предна камера. Той поддържа комуникационните технологии LTE (Long Term Evolution), WLAN 802.11 a/b/g/n/ac, Bluetooth® 5.0, Wi-Fi direct, както и стандарта NFC with Google Pay™.ZenFone 5ZAsus ZenFone 5Z прави високата производителност и изкуствения интелект изключително достъпни за всеки потребител. Той работи с най-новата осемядрена Qualcomm Snapdragon 845 мобилна платформа с до 8GB RAM и 256GB ROM, включваща изкуствен интелект от трето поколение с технологиите Hexagon 685 Vector DSP, Adreno 630 Graphics и Kryo 385 CPU.Камерата на модела е със сходни възможности на тази при ZenFone 5 и също работи с Sony IMX363 сензор. Телефонът включва пълен комплект AI – подобрени функции, чиято работа е обезпечена от Qualcomm Artificial Intelligence Engine (AIE).ZenFone 5 LiteНовият компактен 6 инчов смартфон на ASUS прави още по-достъпно забавлението, себеизразяването, заснемането и споделянето на съдръжание. Той разполага с първата в света, анонсирана глобално истинска система с четири камери, включваща по две предни (20 мегапиксела) и две задни (16 мегапиксела) широкоъгълни камери. Моделът е с мобилна платформа Qualcomm Snapdragon 630 и се отличава също с функция за отключване чрез разпознаване на лице, както и сензор за пръстови отпечатъци, разположени на гърба на корпуса.ZenFone 5 Lite ще бъде достъпен в цветове Midnight Black, Moonlight White, Rouge Red, а ZenFone 5 и ZenFone 5Z – в цветове Midnight Blue, Meteor Silver. И трите устройства работят с новата мобилна операционна система Android™ Oreo™ и най-новия ASUS ZenUI 5.0 интерфейс.", "date": "2018.03.09", "title": "Нови смартфони от ASUS на Световния мобилен конгрес"}
{"url": "https://offnews.bg/sviat/protivoraketen-prometej-shte-napravi-rusia-nedosegaema-676361.html", "text": "Руските зенитни системи последен модел Ес-500 \"Прометей\" или \"Триумфатор-М\" се произвеждат вече серийно в новопостроените заводи на военнопромишления концерн \"Алмаз-Антей\" в градовете Киров и Нижни Новгород, информира в. \"Известия\", като се позовава на вицепремиера Дмитрий Рогозин.Вестникът изтъква \"доста високите характеристики\" на новия комплекс - обсег до 600 км, възможност за сваляне на балистични ракети със среден обсег и бойни глави на междуконтинентални ракети във финалната фаза от полета им. Ес-500 могат да обстрелват едновременно до 20 цели и да се интегрират с други подобни системи руско производство.Това осигурява формирането на райони с концентрирана противовъздушна и противоракетна отбрана (ПВО и ПРО), чието \"разбиване\" изисква твърде големи усилия и крие риск от сериозни загуби за противника при липса на гаранции за успех, се казва в статията.Големите възможности на Ес-500, надминаващи на моменти качествата на американските системи THAAD и \"Иджис ашор\" (Aegis Ashore), карат мнозина експерти да се питат може ли да бъде създадена руска национална система за ПРО. Целта на новия комплекс обаче е друга. С оглед географското положение на Русия създаването на сигурна ПРО за цялата територия на страната е невъзможно и безсмислено. Затова пък Ес-500 ще осигури прикриването на цели райони от въздушни, в бъдеще и от космически удари. Така ще бъдат защитени от внезапни атаки критично важни инфраструктурни и военни обекти - позиции на ракетните войски, промишлени зони, флотски бази и др., пояснява изданието.Произвежданите в Русия средства за ПВО осигуряват на страната стабилен доход от износ на оръжия и появата на Ес-500 най-вероятно ще засили интереса към руските предложения на този пазар. Тези системи впрочем няма да са евтини, предупреждава в. \"Известия\".", "date": "2018.03.09", "title": "Противоракетен Прометей ще направи Русия недосегаема"}
{"url": "https://offnews.bg/ikonomika/ovcharov-ginka-dava-nerealno-visoka-suma-za-chez-darzhavata-%d1%9d-e-obe-676358.html", "text": "Сделката за ЧЕЗ е замислена като една тайна продажба на абсолютно неизвестни хора, зад които стоят определени личности, със съдействието на българската държава. Това заяви пред бТВ бившият енергиен министър Румен Овчаров. Според него това е сделка, която неминуемо включва договорки по отношение на арбитража.По думите му цената на ЧЕЗ е завишена 1,5 пъти. Няма как държавата да не участва в тази сделка, категоричен е той.Според него от ЧЕЗ не са предлагали на българското правителство да изкупи дружеството в България.Той разкритикува и идеите на премиера Бойко Борисов държавата да получи дял в енергото.Овчаров коментира и идеята на Борисов за Балкански АЕЦ \"Белене\". Според него премиерът абсолютно аматьорски е обявил, че ЕБВР ще финансира такъв проект, но е пропуснал да прочете, че банката изобщо не дава пари за ядрени централи.", "date": "2018.03.09", "title": "Овчаров: Гинка дава нереално висока сума за ЧЕЗ, държавата ѝ е обещала пари от арбитража"}
{"url": "https://offnews.bg/tenis/grigor-dimitrov-zapochva-sreshtu-verdasko-v-indian-uels-676366.html", "text": "Испанецът Фернандо Вердаско ще бъде първият съперник на Григор Димитров на турнира от сериите \"Мастърс 1000\" в Индиън Уелс, който е с награден фонд от 7,97 милиона долара.В двубой от първи кръг Вердаско се наложи с 6:2, 1:6, 6:2 над аржентинеца Гуидо Пея и във втория ще срещне поставения под номер 3 българин, който се класира за тази фаза на надпреварата без игра.Двубоят между Димитров и Вердаско е част от съботната програма на турнира, а началният му час ще бъде определен допълнително.До момента двамата имат три мача помежду си, като статистиката засега е в полза на Григор, който има две победи и една загуба срещу испанския ветеран. И трите им двубоя обаче са били трисетови. За последно двамата премериха сили на \"Мастърс\"-а в Монте Карло през 2015 година. Тогава българинът се наложи над съперника си с 6:4, 4:6, 6:4 в първия кръг на надпреварата.В нощта на петък срещу събота Димитров стартира участието си на двойки, където ще си партнира с аржентинеца Хуан Мартин дел Потро. Техни съперници в първия кръг са опитните испанци Марк Лопес и Фелисиано Лопес. Мачът няма да започне преди 04:00 часа българско време.", "date": "2018.03.09", "title": "Григор Димитров започва срещу Вердаско в Индиън Уелс"}
{"url": "https://offnews.bg/analizi-i-komentari/ilian-vasilev-putin-po-stapkite-na-patriarh-kiril-u-nas-676367.html", "text": "*Посещението на патриарх Кирил в България поставя нов репер в отношенията Русия-България, загатвайки за еволюираща и много по-разнообразна и сложна картина на разделението в българското общество между прокремълски и проевропейски групи и тенденциите зад тях.По-агресивна линия от Москва със сигурност би могла да разтърси и \"разкъса\" още повече българското общество, но както Путин, така и руският патриарх нямат шанса да променят основния курс, насочен към ЕС и към НАТО. По много проста причина - Кремъл няма нищо, което да предложи като благополучие и сигурност. Следователно всяка българска политическа партия или група, която открито оспорва пивотите - крайъгълните камъни - на вътрешната и външната политика на България, е обречена на вечен опозиционен статус и самомаргинализация.Когато и ако президентът Путин дойде в България, той ще бъде посрещнат от открити протести срещу Кремъл, ако реши да преследва назидателната линия на руския патриарх. Няма нищо изключително, което може да предложи на България в момента, и нищо, което България може да му предложи в замяна, независимо от изказванията на президента и министър-председателя на България.Законът за непреднамерените обстоятелства - макар да няма много за чудене - ако Кремъл успя да отчужди най-близките си съюзници в ОНД, включително \"братята от Украйна\", би могъл лесно да добави най-близките си хора в ЕС към списъка на \"бившите\".", "date": "2018.03.09", "title": "Илиян Василев: Путин по стъпките на патриарх Кирил у нас"}
{"url": "https://offnews.bg/obshtestvo/38-godishna-zhena-rodi-12-to-dete-na-osmi-mart-676364.html", "text": "38-годишна жена от град Баня, Карловско, роди 12-то дете навръх Осми март.Детето е пето в домакинството на Веска Лулчева и съпруга ѝ Димитър. Другите седем са дадени за отглеждане в социални домове, разказа bTV. Плановете и за това бебе, момченце, били да бъде оставено в дом, но майката счела за знак специалния ден, на който се родило, и решила да го отгледа вкъщи.Искали аборт, но така и не събрали 500 лева, колкото били нужни за процедурата.Велка и съпругът ѝ живеят в къща под наем в Баня. Тя гледа децата и се занимава с полска работа, той работи като строител, когато има кой да го ангажира.Случило се така, че този път контракциите изненадали майката и се наложило да роди не в болница, а на улицата. Всичко стана бързо, за около 20 минути, беше много страшно, разказва жената. Повикала мъжа си, а той звъннал за линейка, но докато пристигне спешният екип, момченцето вече било родено. То тежи 3 кг и е в добро здраве.„Аз съм човек на 33 години. Гледал съм животни, израждал съм крави и горе-долу съм запознат с нещата... Такова нещо не съм виждал. Тръпката е много голяма. Който не го е изпитал, не знае“, споделя Димитър след шока.Веска е българка. Съседите я описват като добър и отзивчив човек. Жената твърди, че получава едва 100 лева месечни помощи за четирите си деца, защото някой я направил, без знанието ѝ, собственик на фирми, които източвали ДДС.", "date": "2018.03.09", "title": "38-годишна жена роди 12-то дете на Осми март"}
{"url": "https://offnews.bg/tenis/vizhte-naj-atraktivnoto-razigravane-na-indian-uels-do-momenta-video-676374.html", "text": "Младият Денис Шаповалов надигра и победи Рикардас Беранкис с 6-3 6-4 в първия кръг в турнира от сериите Мастърс в Индиън Уелс. В следващия двубой от надпреварата той ще срещне Пабло Куевас.Успехът на 18-годишния канадец над квалификанта обаче не бе най-запомнящото се от двубоя. В края на втория сет двамата сътвориха точка, в която имаше всякакви удари.Играчите демонстрираха завидно майсторство и отлични рефлекси, което естествено се хареса много на публиката, дошла да наблюдава срещтата.", "date": "2018.03.09", "title": "Вижте най-атрактивното разиграване на Индиън Уелс до момента (видео)"}
{"url": "https://offnews.bg/kultura/jeremy-predstaviat-svoia-vtori-album-s-goliam-kontcert-vav-voennia-kl-676357.html", "text": "JEREMY? планират да представят своя втори албум с голям концерт на 13 април във Военния клуб в София. Новата продукция съдържа шест парчета. Първият сингъл - You're The Voice - излезе в средата на миналия декември, като римейк на едноименния световноизвестен хит на John Farnham, и се радва на радушно приемане от страна на публиката.Останалите пет песни са напълно нови авторски и ще бъдат официално представени по време на предстоящия лайв.Края на 2017-а година JEREMY? отбелязаха с мащабно турне в Англия, Германия, Ирландия и Шотландия.В момента музикантите са в процес на завършване на записите, както и на художественото оформление на албума, което концептуално продължава темата от дебютния и ще бъде представено публично съвсем скоро. Относно предстоящя специален лайв, приготовленията и процесите по създаването на новите песни, от групата споделят:", "date": "2018.03.09", "title": "JEREMY? представят своя втори албум с голям концерт във Военния клуб в София"}
{"url": "https://offnews.bg/na-tozi-den/mladena-i-mladen-praznuvat-imen-den-dnes-660996.html", "text": "Днес се отбелязва денят на Свети Четиридесет мъченици. Църквата определя този ден и като празник на четиридесетте войници от арменския полк в римския гарнизон в град Севастия, които след жестоки мъчения умират за своята вяра по време на преследванията на християните от император Ликиний през пети век.Денят на Свети Четиридесет мъченици в нашия календар е свързан с победата на цар Иван Асен Втори над византиеца Теодор Комнин, станала на 9 март 1230 година.По този случай българският владетел построил в столицата Търново прочутия храм \"Свети Четиридесет мъченици\".Християнските светци са влезли и в народния ни празничен календар, като са дали името на един хубав пролетен празник - \"Свети Четирсе\", наричан още Младенци. Той се чества за здраве на децата, най-вече на момчетата, но е и подготовка за настъпването на пролетното равноденствие.На този ден се месят младенци - обредни хлебчета във формата на кукли, намазани с мед. Те са 40 на брой. Толкова са и пълнените чушки с боб на трапезата, и постните сарми.С 40 залъка и с 40 глътки се приветства небесното светило, което от този ден \"се обръща към лятото\" и стремително започва да се издига към точката на пролетното слънцестоене.Имен ден празнуват Вивиан, Вивиана, Младен, Младена, Младенка, Гордан, Горян и Горянка. Вивиан е с латински произход и означава \"жив\", \"живеещ\".Повече за историята на светиите можете да прочетете .", "date": "2018.03.09", "title": "Младена и Младен празнуват имен ден днес"}
{"url": "https://offnews.bg/politika/gerb-i-enp-startiraha-kampaniata-si-za-evroizbori-2019-v-sofia-teh-par-676368.html", "text": "ГЕРБ и Европейската народна партия (ЕНП) стартираха предизборната си кампания за предстоящите избори за Европарламент през 2019 г. на съвмесвен форум под мотото „Европа започва във Вашето село/град/регион“ в София Тех Парк.Инициативата, която беше представена на конференцията, предвижда поредица от диалози на ЕНП на местно равнище във всички държави членки на ЕС. Целта е връщане на доверието и увеличаване на ангажираността спрямо ЕС, както и гарантиране на възможността на хората, живеещи в европейските градове и региони, да изразят своето мнение за Европа преди изборите за Европейски парламент през 2019 г.Участие във форума взеха председателят на парламентарната група на ГЕРБ Цветан Цветанов, кметът на София Йорданка Фандъкова, министърът на българското Европредседателство Лиляна Павлова, председателят на групата на ЕНП в Европейския комитет на регионите Михаел Шнайдер и българският еврокомисар отговарящ за цифровата икономика и цифровото общество - Мария Габриел.Според Цветан Цветанов Европейската народна партия е доказала, че може да решава проблемите на Европа и да бъде близко до хората.Цветанов каза още, че предизвикателството, което е много важно да бъде преодоляно е популизмът, а системните партии да покажат, че това, което правят, е добро.Цветан Цветанов отправи благодарности към неправителствената организация \"Америка за България\", която за 10 години е инвестирала в образование, земеделие и култура над 200 млн. лв.Лиляна Павлова, от своя страна, посочи, че днес темата за Западните Балкани и европейската перспектива за тях е високо в европейския дневен ред като дългосрочен необратим процес, около който трябва да се обединим всички. Според нея Европа няма да бъде завършен проект, ако Западните Балкани не са в него. Кметът на София Йорданка Фандъкова отбеляза, че столицата е пример как много млади хора остават в града. Тя посочи, че вече започнаха и млади, добре подготвени хора да се връщат.Според Фандъкова конкуренцията на мобилния телефон е огромна, а насоката на учителя е безценна. Тя припомни, че миналата година правителството е инвестирало в образователна инфраструктура 18 млн. лв., а тази година увеличаваме са увеличени почти двойно. Председателят на групата на ЕНП в Европейския комитет на регионите Михаел Шнайдер посочи, че е важно да се възстанови доверието в европейския проект, особено преди предстоящите избори следващата година.", "date": "2018.03.09", "title": "ГЕРБ и ЕНП стартираха кампанията си за Евроизбори 2019 в София Тех Парк"}
{"url": "https://offnews.bg/obshtestvo/noshtniat-transport-se-sabira-do-prezidenstvoto-kartata-shte-e-2-leva-676362.html", "text": "Нощният транспорт в София ще има обща спирка на площад \"Княз Александър I\", срещу Художествената галерия (Двореца). Картата за всички линии ще е два лева, съобщи зам.-кметът по транспорта Евгени Крусев. Автобусите ще се засичат до Градската градина, където през лятото по пейките около Народния се събират стотици млади хора. Централното място - близо до президентството, ще е удобно за посетителите на нощни заведения от всички райони на столицата. Там и сега има паркинг, а районът е осветен. След появата на Бронзовата къща на мястото на бившия мавзолей ще е още по-привлекателно. Нощният градски транспорт ще се движи на интервал от 40 минути, а престоят на общата спирка на площада ще е 5 минути. Той ще работи в интервала от полунощ до 4 ч сутринта, след което тръгват първите коли на редовния градски транспорт.Автобусите ще бъдат пуснати за пръв път за Великден - на 7 април.Нощните линии ще са четири и ще са с номера N1, N2, N3 и N4.Линия N1 ще се движи от \"Люлин\" 1 и 2 до \"Младост\" 4.N2 ще свързва \"Обеля\" и Студентски град.Линия N3 ще е между кварталите \"Овча купел\" и \"Левски, а N4 - от \"Дружба' до \"Гоце Делчев'. Автобусите ще са с камери и паник-бутони, а кондуктори ще издават билетите, върху които ще бъде отбелязана датата. След разговори между общината и компании в столицата се оказало, че около 30% от служителите имат нестандартно работно време. Нощният транспорт идва в помощ и на тези фирми и работещи, като ваучерите, които сега работодатели осигуряват за таксита на служители, могат да бъдат заменени с абонамент за нощния градски транспорт.Четирите нощни линии тръгват експериментално за 9 месеца - до края на годината. Общината ще инвестира в тях 900 000 лева.", "date": "2018.03.09", "title": "Нощният транспорт се събира до президенството, картата ще е 2 лева"}
{"url": "https://offnews.bg/sviat/500-kanadski-lekari-na-protest-zaradi-tvarde-visoki-zaplati-676370.html", "text": "Над 500 канадски лекари и около 150 студенти по медицина в страната подписаха писмо срещу собственото си увеличение на заплатите.\"Ние, лекарите на Квебек, които вярваме в силната система на здравеопазването, се противопоставяме на скорошното повишаване на заплащането, наложено от медицинските федерации\", се казва в открито писмо на медиците.Подписалите позицията посочват, че са засегнати от факта, че техните възнаграждения скачат, докато в същото време медицинските сестри и пациентите продължават страдат от недостатъчно финансиране.\"Увеличението е особено шокиращо на фона на медсестрите, административните служители и други работещи в системата, които се борят с трудни условия за работа, а нашите пациенти нямат достъп до нужните услуги заради драстично орязаните в последните години средства и централизираната власт на Министерството на здравеопазването“, се казва още в писмото, публикувано на 25 февруари.\"Нашите възнаграждения изглежда са единствените имунизирани срещу тези съкращения“, посочват лекарите.Канада има обществено здравеопазване, което осигурява „универсално покритие на необходимите медицински услуги според нужите на пациентите, а не според финансовите им възможности“, се посочва в уебсайта на правителството.Затова 213 джипита, 184 лекари специалисти, още 149 лекари и 162 студенти по медицина настояват парите за увеличението на техните заплати да бъдат върнати за финансиране на здравната система.„Вярваме, че има начин тези ресурси да бъдат преразпределени за здравето на хората в Квебек и нуждите на нашите пациенти“, пишат още авторите на позицията.Един лекар в Канада получава средно 260 924 щатски долара (339 000 канадски долара) годишно, по данни от септември 2017 г. Един семеен лекар получава средно 211 717 щатски долара годишно или 275 000 канадски долара.", "date": "2018.03.09", "title": "500 канадски лекари на протест заради твърде високи заплати"}
{"url": "https://offnews.bg/112/ostava-bedstvenoto-polozhenie-v-obshtina-hajredin-zaradi-iazovir-rogo-676372.html", "text": "Бедственото положение в община Хайредин, Врачанска област, остава и днес заради преливащия язовир „Рогозен 1”.Още снощи нивото на водата започна да спада, но през нощта отново заваля, предаде бТВ.Вчера стана ясно, че язовирът е започнал да прелива през преливник, който е частично повреден. Наложи се екипи по спешност да започнат укрепване, а жителите на двете близки села Ботево и Бързина бяха евакуирани.В с. Бързина местната река е излязла от коритото си и се е приближила до къщите. Селото се намира точно под язовир „Бързина”. Около 7 кубика в секунда изтичат в момента през преливника и основния изпускател, което според властите не е опасно. Тази река може да поеме до 10 куб. метра в секунда.Кметът на Бързина Тихомир Трифонов успокои, че нивото на реката се понижава. Вземат се всички мерки денонощно, засега всичко е под контрол, увери той. С две помпи днес ще продължи източването на язовира, предаде още bTV.В Мизия в момента при 3 м критично ниво, там нивото на р. Скът е 1,86 м.Нивата на реките в цялата страна са повишени, като най-значително е покачването в северната част на България – на реките Огоста, Скът и Янтра.", "date": "2018.03.09", "title": "Остава бедственото положение в община Хайредин заради язовир 'Рогозен'"}
{"url": "https://offnews.bg/futbol/reporterat-despodov-kam-manolev-kolko-vreme-otdeliash-na-vanshnia-si-676377.html", "text": "Кирил Десподов влезе в ролята на репортер, задавайки доста любопитни въпроси на своите съотборници в ЦСКА - Николай Бодуров и Станислав Манолев.\"Колко време отделя на външния си вид Манолев? Как се е почуствал Бодуров при отбелязването на попадение срещу Лудогорец? Красива игра или лесна победа предпочита Бодуров в мачовете?Какъв е искал да стане Манолев, когато е бил още дете? Кой е най-любимият момент с екипа на ЦСКА? Кристиано Роналдо или Лионел Меси?\", са само част от въпросите, на които отговарят звездите на \"червените\".", "date": "2018.03.09", "title": "Репортерът Десподов към Манолев: Колко време отделяш на външния си вид? (видео)"}
{"url": "https://offnews.bg/sviat/istoricheska-sreshta-na-tramp-s-kim-chen-un-sanktciite-sreshtu-phenia-676355.html", "text": "Президентът на САЩ Доналд Тръмп е приел поканата за среща с лидера на Северна Корея Ким Чен-ун. Мястото и датата ще бъдат определени допълнително, съобщи говорителят на Белия дом Сара Сандърс, цитирана от Ройтерс и АП.Президентът Тръмп оцени високо приятните думи на южнокорейската делегация и президента Мун. Той ще приеме поканата за среща с Ким Чен-ун на място и във време, които ще бъдат определени. Очакваме денуклеаризация на Северна Корея. Междувременно всички санкции и максимален натиск трябва да останат, се казва в изявлението на Сандърс, уточнява БТА. Директорът на южнокорейската Служба за национална сигурност Чун Ею-йо, който оглавява делегация във Вашингтон, съобщи пред репортери в Белия дом, че Ким Чен-ун е обещал да се въздържа от нови ядрени и ракетни тестове, а Тръмп е изразил желание да се срещне с лидера на Севера до май. Тръмп обяви тази нощ в Туитър, че е постигнат \"голям напредък\" със Северна Корея, но санкциите срещу нея ще останат до сключването на споразумение.", "date": "2018.03.09", "title": "Историческа среща на Тръмп с Ким Чен Ун, санкциите срещу Пхенян остават засега"}
{"url": "https://offnews.bg/ikonomika/dnes-e-deniat-h-za-sdelkata-na-ginka-s-chez-676356.html", "text": "Днес е решаващият ден от преговорите на бизнес дамата Гинка Върбакова от Пазарджик с ЧЕЗ в Прага. Очаква се до часове да стане ясно дали чешката компания е склонна да допусне българската държава до сделката.Още в първите дни на преговорите от „ЧЕЗ Груп” категорично заявиха, че вече имат сключен договор с „Инерком” и най-удобният и законен вариант за всички е след приключването на сделката българското правителство да се договори с Гинка Върбакова.Според официалната информация от чешката компания вече има готови сценарии какво би се случило, ако Върбакова не успее да осигури цялата сума. Тя има девет месеца на разположение след момента, в който сделката бъде официално одобрена от българските регулатори. През това време тя трябва да изплати цялата сума.В случай, че не успее да я събере, ЧЕЗ остава единствен собственик на активите и се задейства процедура с два сценария.При  първия чешката компания започва преговори с втората по сила оферта. Става въпрос за индийски консорциум. Той обаче ще трябва да започне цялата процедура от начало.Във втория случай цялата процедура просто се прекратява.", "date": "2018.03.09", "title": "Днес е денят Х за сделката на Гинка с ЧЕЗ"}
{"url": "https://offnews.bg/sviat/atentator-se-vzrivi-do-dzhamia-v-kabul-naj-malko-9-zaginaha-obnovena-676375.html", "text": "Атентатор самоубиец се самовзриви в афганистанската столица Кабул, убивайки най-малко девет души, а 18 бяха ранени, предаде Ройтерс, цитирана от БТА.Нападението е насочено срещу събралите се да отдадат почит на Абдул Али Мазари, политически лидер от шиитското малцинство на хазарейците, убит от талибаните през 1995 г., съобщава заместник-говорител на вътрешното министерство.При спирането на атентатора на контролен пункт той задействал взривното устройство, при което загинали един полицай и шестима мирни граждани.\"Ислямска държава\" пое отговорност за самоубийствения атентат.Джихадистите направиха това в социалните мрежи. Твърдението им не може да бъде потвърдено от независим източник.", "date": "2018.03.09", "title": "Атентатор се взриви до джамия в Кабул, най-малко 9 загинаха (обновена)"}
{"url": "https://offnews.bg/obshtestvo/na-7-mesta-v-sofia-niama-da-ima-voda-676306.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Във връзка с подмяна на сградно водопроводно отклонение пред бл. 525 , жк. „Младост“IА , се налага спиране на водоподаването от 9:00 до 19:00 часа на бл. 525 вх. 4,5,6, бл. 526, бл. 527. Заради подмяна на уличен водопровод на ул. „Тракия“, Център, се налага спиране на водоподаването от 9:00 до 19:00 часа в района ул. „Тракия“ от бул. „Княз Александър Дондуков“ до ул. „Поручик Пачев“. Подмяна на уличен водопровод на ул. „Позитано“, жк. „Зона Б-5-3, налага спиране на водоподаването от 10:00 до 18:00 часа на ул. „Странджа“ от ул. „Три уши“ до бул. „Александър Стамболийски“, ул. „Позитано“ от ул. „Странджа“ до ул. „Отец Паисий“. Изграждане на сградно водопроводно отклонение на ул. „Акад. Илчо Димитров“, кв. „Манастирски ливади“, налага спиране на водоподаването от 10:00 до 18:00 часа на ул. „Проф. Велизар Велков“ от ул. „Българска легия“ до бул. „България“. Заради подмяна на спирателен кран на ул. „Ваклинец“, кв. „Драгалевци“, се налага спиране на водоподаването от 13:00 до 15:00 часа на ул. „Наум“, ул. „Св. Горазд“, ул. „Ябълкова градина“, ул. „Панайот Пипков“. Във връзка с изграждане на сградно водопроводно отклонение на ул. „Качаник“, жк. „Света троица“, се налага спиране на водоподаването от 10:00 до 18:00 часа по ул. „Качаник“ от ул. „Цар Симеон“ до ул. „Цар Иван Александър“. Без вода заради изграждане на сградно водопроводно отклонение на ул. „Костадин Трайков Петров“ , кв. „Орландовци“ , ще бъдат от 10:00 до 19:00 часа на ул. „Костадин Трайков Петров“. ", "date": "2018.03.09", "title": "На 7 места в София няма да има вода"}
{"url": "https://offnews.bg/politika/ninova-izkazvaneto-na-dol-razdelia-balgarskoto-obshtestvo-676401.html", "text": "Изказването на г-н Дол е абсолютно неприемливо. То разделя българското общество и показва незачитане на близо един милион българи, подкрепили \"БСП за България\" на последните парламентарни избори, коментира във фейсбук лидерът на социалистите Корнелия Нинова. Г-н Дол, не завиждаме на ГЕРБ, че сме най-бедната и най-корумпираната страна в Европа, под вещото ръководство, вече осем години, на Вашия приятел Бойко. Тревожим се от тези факти, пише Нинова.В текста й се казва още:И искаме тази оценка, дадена от ваши авторитетни източници, да се промени, както и да се промени стандартът на живот на нашите сънародници. Приемаме като тъжна шега думите Ви, че българските села се развиват непрекъснато. Отдаваме ги на това, че Вие не сте виждали българско село. Радваме се, че българският министър-председател е \"най-успешният шеф в Европа\" и вече е задминал г-жа Меркел и г-н Макрон, но се питаме защо лидери от Вашето политическо семейство не го оценяват подобаващо и не ни желаят в Шенген и Еврозоната, заради корупцията в управлението на този \"успешен\" премиер. Не чухме и оценката Ви за това, че ГЕРБ оттеглиха Истанбулската конвенция, на която толкова държите. Дали това не стана и под натиска на българските социалисти, които според Вас не съществуват, заедно със 70 процента от българите. Мълчите и за грандиозния международен скандал, в който ни забърка Вашият приятел Бойко с криминалната продажба на ЧЕЗ, навръх председателството. Не се ли притеснявате и че парите на европейските данъкоплатци потънаха в преградното съоръжение на външната граница на Европа, което се разследва от българската прокуратура. Много въпроси без отговори.Г-н Дол, казвате, че \"успехът на България се основава на отношението на ГЕРБ към всеки човек\". Надявам се, че в това - “всеки човек”, включвате и онези хиляди българи, които всяка седмица протестират на улиците на България срещу правителството. По техните думи успехът на страната ни минава през оставката на Борисов.Г-н Дол, винаги сте добре дошли в България. Ние сме гостоприемен народ, но сме и народ с достойнство. Не ни лепете етикети, не ни поучавайте и не забравяйте, че българският народ няма началници.Той има партньори в Европа, защото е равноправен на другите европейски народи.", "date": "2018.03.09", "title": "Нинова: Изказването на Дол разделя българското общество"}
{"url": "https://offnews.bg/ikonomika/do-mesetc-chez-reshava-shte-vleze-li-balgarskata-darzhava-v-sdelkata-s-676400.html", "text": "ЧЕЗ започва проучване на възможността България да участва в покупката на дружеството, стана ясно на финала на неколкодневните преговори в Чехия между компанията и новия собственик - \"Инерком\".Адвокатите на ЧЕЗ ще проучат всички възможни хипотези около сделката, след което ще бъде обявено и крайното решение. Междувременно договорът на Гинка Върбакова остава в сила, защото в него има записани конкретни срокове.\"Преговорите приключиха и ЧЕЗ реши да отговори на молбата на българското правителство и да проучи възможностите за влизане в сделката\", обяви говорителят на \"ЧЕЗ Груп\" Алице Хоракова.Новата собственичка на ЧЕЗ Гинка Върбаков замина преди дни за Прага, за да преговаря по сделката. Очаква се в края на март или началото на април да има нови срещи с представителите на „Инерком” и адвокатоте на чешката компания да представят варианти за влизане на държавата в сделката.„Въпреки че българското правителство не прояви интерес за влизане в процеса по продажбата, който протичаше през изминалата година, ЧЕЗ ще разгледа искането, представено от нашия бизнес партньор, и ще проучи възможностите”, се казва в съобщение на компанията, цитирано от bTV.„С оглед на ограниченията, наложени от вече подписания договор между двете компании, ЧЕЗ и „Инерком” решиха да изготвят комплексен анализ на всички варианти и възможни последствия от потенциалното влизане на българската държава в процеса. След няколко седмици преговорите ще продължат”, отбелязват от ЧЕЗ.По информация на чешкото издание \"Хосподарски новини\" от ЧЕЗ готвят нова стратегия - да се съгласят българската държава да получи контролен пакет акции, но само ако плати .", "date": "2018.03.09", "title": "До месец ЧЕЗ решава ще влезе ли българската държава в сделката с Гинка"}
{"url": "https://offnews.bg/futbol/iunosha-na-vtorodivizionen-frenski-otbor-nameren-martav-v-legloto-si-676406.html", "text": "Черната серия продължава. 18-годишният юноша на Тур Томас Родригес е бил намерен мъртъв в леглото си, съобщават от Футболната лига във Франция. Младокът е открит тази сутрин.\"Мачът между Тур и Валансиен, насрочен за 9 март, беше отложен. Ще има минута мълчание във всеки двубой от Лига 1 и Лига 2 през тази събота и неделя\", потвърдиха от ръководството.Това се случва само пет дни след смъртта на 31-годишния Давиде Астори от Фиорентина. Той също беше намерен мъртъв в хотелска стая в Удине преди мача от Серия А между Удинезе и Фиорентина.", "date": "2018.03.09", "title": "Юноша на втородивизионен френски отбор намерен мъртъв в леглото си"}
{"url": "https://offnews.bg/politika/karakachanov-misli-za-vrashtane-na-stroitelni-vojski-i-obuchenie-na-ne-676373.html", "text": "Възстановяване под някаква форма на строителните войски и въвеждане на форми, с които да бъдат задължавани жителите от гетата да се ограмотяват - тези идеи разви пред депутатите военният министър Красимир Каракачанов. Бившето Главно управление на строителните войски (ГУСВ) в момента е държавно предприятие под шапката на регионалното министерство и е със затихващи функции. Преди 1989 година то подсигуряваше дейността на строителните войски, в които се приемаха основно младежи без образование и от социално слаби групи.По време на парламентарния контрол в петък депутатът от БСП Александър Паунов зададе въпрос дали не може ГУСВ да премине обратно към Министерството на отбраната, като бъде използвана материалната база и разработените учебни планове на предприятието, като инструмент за справяне с проблема с липсата на квалифицирани кадри и намаляване на престъпността.Каракачанов заяви, че \"прегръща\" подобна идея и дори мисли за въвеждането на механизми, с които да бъдат задължавани безработните да се обучават в ГУСВ. Въпреки че отрече, че визира определена етническа група, той на няколко пъти обясни, че подобна идея ще реши проблема с хора, \"които са намерили на баницата мекото\" и се възползват от \"крайно либералното отношение на институциите\". Той дори посочи, че подобна идея е подходяща за жителите на гетата:Министърът припомни, че преди 1989 година ГУСВ са предоставяли възможност за отбиване на военна служба, но и за получаването на професия. \"По този начин десетки хиляди млади хора усвояваха и професия, с която можеха да намерят реализация в цивилния си живот и да се препитават по почтен начин, а не с кражби и обири\", заключи министърът. По думите му по-късно строителните войски били закрити с аргумента, че били дискриминационни. Според него обаче \"подборът\" там бил друг: дали си грамотен или не. \"Ако не си грамотен, се образоваш с кирка и лопата\", заключи военният министър.Той припомни още, че в предходния парламент е бил автор на законопроект, според който \"неграмотник, който не може да служи с оръжие, именно чрез тази учебно-трудова дейност да получи точно тези качества, които няма\". Според него \"има хляб\" в идеята за създаване на центрове за професионално и военно обучение, но за това трябва решение на Министерския съвет и да се намерят средства. Каракачанов обясни, че идеята е добра, защото дава възможност за интеграция \"на една част от обществото, която научи че има права, но не и задължения\". Това обаче нямало как да мине под формата на наборна военна служба, тъй като такава няма. В момента МО работи върху законопроект за доброволна служба, но за възстановяването на ГУСВ трябвало да се търсят механизми, с които младежите да бъдат задължавани да влизат в тях. Като такъв подход Каракачанов посочи спирането на социални помощи за младежите, които отказват да работят, въпреки че им се предлага работа.Идеята за \"трудова повинност\" не е нова за ВМРО. През 2010 година Каракачанов предложи като един от начините за справяне с демографската криза да бъде възстановено трудовото \"ограмотяване на неграмотните циганчета\". В свое интервю за БНТ през септември 2017 г. той дори обяви, че това е един от начините за справянето с ромската престъпност.\"206 хиляди деца в България, голямата част от които са циганчета, от 7 до 18-годишна възраст са неграмотни. Дори трябва да въведем образователната повинност, задължително, не ме интересува, че си пропуснал 16 години - връщаш се в училище и учиш. Един от основните проблеми е изучаването на български език. Няма как да се интегрираш в обществото, когато не знаеш да пишеш и говориш на български език. За какви права говориш, когато няма как да си намериш работа в нормална фирма или предприятие, когато не владееш езика на мнозинството - не можеш да пишеш и да четеш. Това са неща, които е крайно време да спрем да ги разглеждаме от една страна с чисто етнически план, а от друга страна да спрем да ги разглеждаме като някакъв проблем, за който някой в Брюксел щял да ни се скара\", коментира тогава министърът.", "date": "2018.03.09", "title": "Каракачанов мисли за връщане на Строителни войски и обучение на неграмотните в гетата"}
