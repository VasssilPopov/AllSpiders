{"url": "https://offnews.bg/sviat/hiliadi-na-protest-v-skopie-sreshtu-pregovorite-za-imeto-na-makedonia-675748.html", "text": "Няколко хиляди души протестираха пред парламента на Македония в Скопие срещу преговорите за смяна на името на страната. Демонстрантите поискаха правителството да отмени преговорите със съседна Гърция по дългогодишния спор за името на Македония, предаде Асошиейтед прес, цитирана от БТА. Гърция твърди, че то съдържа териториална претенция спрямо гръцкия район Македония.Протестът протече мирно. Демонстрантите организираха поход от главната православна църква, покрай представителството на ЕК в Скопие, до сградата на парламента.Те скандираха \"Македония, Македония\" и развяваха националното знаме.Правителството на Зоран Заев започна разговори с Гърция и каза, че може да подкрепи предложение за промяна на името на страната. Постигането на споразумение с Гърция ще доближи Македония до членство в ЕС. ", "date": "2018.02.27", "title": "Хиляди на протест в Скопие срещу преговорите за името на Македония"}
{"url": "https://offnews.bg/kultura/vazvishenie-se-zavrashta-po-kinata-za-3-mart-675737.html", "text": "Филмът „Възвишение“ по романа на Милен Русков, който оглави Топ 10 на събитията в културата през 2017 г., ще се завърне по родните екрани с ексклузивни прожекции от 2 до 4 март (включително).Най-гледаната родна кинопродукция за последните 10 години се задържа близо 4 месеца на екран, радвайки се на постоянен зрителски интерес. Сега историята за двамата полу-разбойници, полу-революционери Гичо и Асенчо отново може да бъде видяна в киносалоните по случай 3 март.Ето и списък с всички кина в страна, които ще имат прожекции на \"Възвишение\":Игралният филм „Възвишение“ е режисиран от Виктор Божинов, снимал най–знаковите епизоди на хитовата поредица „Под прикритие“ и редица други телевизионни проекти. Операторската работа е поверена на талантливия Антон Бакарски, а музиката към филма е дело на композитора Петър Дундаков. Продуцент е Иван Дойков, в чието портфолио също влиза сериалът „Под прикритие“, както и най–гледаният български игрален филм „Мисия Лондон“.Проектът се реализира и с финансовото съдействие на ИА „Национален филмов център“, програма Евроимаж и е подкрепен от Столична община в лицето на кмета Йорданка Фандъкова и Комисията по култура и медии към 43-то Народно събрание.Филмовият проект „Възвишение“ се базира на едноименния роман на Милен Русков, който се нарежда в челните места на класациите за най-търсени книги у нас от своето излизане през 2011 г. досега. Романът получава редица отличия, а през 2014 година печели наградата за литература на Европейския съюз (European Union Prize for Literature). ", "date": "2018.02.27", "title": "Възвишение се завръща по кината за 3 март"}
{"url": "https://offnews.bg/tenis/bivsh-trenior-na-federer-samo-nadal-i-dzhokovich-mogat-da-go-nastigna-675730.html", "text": "Един от бившите треньори на швейцарската легенда Роджър Федерер - Стефан Едберг смята, че рекордът от 20 титли от Големия шлем може да бъде изравнен или подобрен от двама тенисисти.\"Има много велики играчи в историята, но ако погледнете неговите рекорди – поредни седмици като №1 в света и брой титли от Шлема, Роджър Федерер вероятно е най-великият за всички времена.Има още един тенисист, който може да го застигне по титли от Шлема – Рафаел Надал. Той все още е млад и ще има тази възможност, ако остане здрав. Да не забравяме и Новак Джокович, който също има много трофеи от Шлема. Те са двамата, които могат да настигнат Федерер.Но това няма да стане никак лесно и изисква много време. Почти е невъзможно. Като ги изключим тях, на някой друг ще му трябват 10-15 години, преди да има шанса да е спечелил толкова. Роджър Федерер е удивителен тенисист\", каза Едберг.Федерер няма загуба от началото на годината. Швейцарецът спечели Откритото първенство на Австралия, а миналата седмица се върна на върха на ранглистата, след като триумфира и в Ротердам. Швейцарецът ще се върне на корта на турнира в Индиън Уелс, който започва на 8-и март.", "date": "2018.02.27", "title": "Бивш треньор на Федерер: Само Надал и Джокович могат да го настигнат по титли"}
{"url": "https://offnews.bg/temida/bivshiat-zdraven-ministar-ilko-semerdzhiev-otiva-na-sad-za-okazvane-na-675733.html", "text": "Софийска градска прокуратура внесе обвинителен акт в Софийски градски съд срещу бившия вицепремиер и министър на здравеопазването в служебното правителство на Огнян Герджиков. Семерджиев е обвинен за това, че на 24 март 2017 г. е заплашил директора на Изпълнителна агенция по лекарствата към Министерство на здравеопазването Асена Стоименова да назначи конкретно лице за зам.-директор. Според прокуратурата Стоименова не искала да назначи посочения от Семерджиев за зам.-директор заради конфликт на интереси. Подразнен от този отказ, Илко Семерджиев я е заплашил с уволнение, ако не промени решението си.Ако бъде признат за виновен, Илко Семерджиев може да получи наказание до шест години затвор. Към настоящия момент спрямо Семерджиев е определена мярка за неотклонение „подписка“.", "date": "2018.02.27", "title": "Бившият здравен министър Илко Семерджиев отива на съд за оказване на натиск"}
{"url": "https://offnews.bg/kultura/samo-dni-ni-deliat-ot-naj-goliamoto-kino-sabitie-u-nas-sofia-film-fe-675731.html", "text": "Само след 8 дни световното кино и неговите автори ще преместят фокуса си към столицата на България, която през първата половина на 2018 е и столица на обединена Европа.Международният филмов фестивал София филм фест (Sofia International Film Festival) ще се срещне за 22-ра поредна година с вярната си публика и многобройните международни гости – в София през март ще бъдат представени най-актуалните творби от европейското, световното и българското кино.През 2018 година темата на София филм фест, преплетена творчески във визията на фестивала, е свързана с избора на София за Европейска столица на спорта. Тази титла има за цел да популяризира активния начин на живот, развитието на спортни политики и инфраструктура с добри съоръжения, програми и активности. Акцентът е върху масовия спорт и върху значението на спорта като приоритет в живота на хората. Този специален фокус ще присъства и във филмовата програма на фестивала чрез селекция от филми и събития на спортна тематика.Официалното откриване на 22-рия София филм фест е на 7 март. Церемонията по награждаването ще се състои на 16 март. Програмата на фестивала, заедно с традиционните издания в Бургас, Пловдив и Варна, ще продължи до 29 март. Ще бъдат представени 172 пълнометражни игрални и документални заглавия, както и над 20 късометражни филма.За пета поредна година фестивалът предлага билет в кен. Ще откриете своя билет за кино на местата, на които пазарувате, в магазини за подаръци, книжарници, барове и още много локации.", "date": "2018.02.27", "title": "Само дни ни делят от най-голямото кино събитие у нас - София филм фест"}
{"url": "https://offnews.bg/politika/borisov-za-chez-niakoj-iska-da-povtori-fevruarskite-protesti-no-osta-675736.html", "text": "Премиерът Бойко Борисов съзря в скандала около продажбата на ЧЕЗ на Гинка Върбанова опит да бъдат повторени февруарските протести от 2013 година, когато първото правителство на ГЕРБ подаде оставка.  \"От това, което виждам, стигам до извода, че някой иска да повтори февруарските събития, по друг сценарий, със същите изпълнители, пак с ЧЕЗ, ток и популистки изказвания\", каза Борисов пред журналисти в Народното събрание и добави, че именно по този начин е дошло правителството на Пламен Орешарски. Борисов обаче заяви, че този път кабинетът няма да подава оставка и ще \"разнищи докрай хората, които организират този сценарии\". \"Насажда се усещането, и то много планирано, че Гинка от Пазарджик, прави сделка, като някой от нас стои зад нея. Това не е истина и цели други последствия\", добави Борисов и подчерта, че правителството е подценило ситуацията през последните дни. Той заяви, че вече е получил документите по сделката за покупката на българския бизнес на ЧЕЗ от чешкото правителство и веднага ги е внесъл в секретното деловодство на Народното събрание, за да могат депутатите да се запознаят с тях. От съдържанието на документите излизало, че банките, които се очаква да финансират Върбакова за сделката, всъщност са изпратили само \"писма за комфорт, които показват само намерения\".  В изпратеното от премиера на Чехия виждам руско-грузински офшорки, руски банки, български, и то от тези, които са имали проблеми. Борисов призова Банковият надзор в БНБ да се намеси и да провери информацията за български банки в сделката за продажба на ЧЕЗ.\"Ще замоля шефа на БНБ веднага да види какви са тези писма и банките, които са ги изпращали. Много интересно - изцяло отричат, а в същото време чехът ми праща, че го има. Банковият ни надзор да се намеси със всички сили, като видим резултатите, ще ви информираме\", добави още премиерът. Борисов се обърна и към президентът Румен Радев, който по-рано днес определи сделката за продажбата на ЧЕЗ като . Той призова държавният да пита за продажбата чешкия си колега Милош Земан.Премиерът потвърди и днешното решение на коалиционния съвет на управляващите  и добави, че тя е била \"достатъчно доблестна\", за да признае, че познава Гинка Върбакова.В следващите дни депутатите от управляващата коалиция ще внесат промени в закона за банките. Съпредседателят на \"Обединените патриоти\" Волен Сидеров предложи държавата да има блокираща квота от 34% при подобен вид сделки. ", "date": "2018.02.27", "title": "Борисов за ЧЕЗ: Някой иска да повтори февруарските протести, но оставка няма да има"}
{"url": "https://offnews.bg/ikonomika/smetnata-palata-otkaza-da-zaveri-finansovia-otchet-na-darzhavnia-rezer-675739.html", "text": "Сметната палата отказа да завери годишния финансов отчет за 2016 г. на 5 бюджетни организации, в това число и на Държавната агенция \"Държавен резерв и военновременни запаси\", обявиха от институцията.По време на финансовите одити през 2017 г. са коригирани грешки в отчетите на министерства, ведомства, държавни висши училища и общини за 3,6 млрд. лв. - с 42% повече в сравнение с коригираните отклонения за 2015 г., подчертаха оттам.Отказана е заверка на годишните финансови отчети за 2016 г. на: Държавната агенция „Държавен резерв и военновременни запаси“, на общините Лозница, Омуртаг и Братя Даскалови, както и на Софийския университет. Значителен брой – 90% от всички финансови отчети, са заверени без резерви (212 становища) или без резерви с обръщане на внимание (56 становища), което означава, че няма съществени отклонения от нормативните изисквания за финансово отчитане. С резерви са заверени годишните финансови отчети на 4 министерства и на 15 общини.Становищата с резерви са най-много при финансовите одити на годишните финансови отчети на общините, което е индикатор за недостатъчния им административен капацитет и неефективният вътрешен контрол по отношение на финансовата отчетност, отбелязва Сметната палата.Сред най-честите грешки в финансовите отчети са: не се капитализират инфраструктурните обекти, земи, гори и трайни насаждения, активи с художествена и историческа стойност; неправилно се осчетоводяват на получените и разходваните средства по програми на ЕС, не се спазва задължението за преглед за обезценка на дълготрайните активи и за провизиране на вземанията в зависимост от степента на събираемост; не се отчитат задбалансово поетите и реализирани ангажименти и възникналите нови ангажименти за разходи, условни вземания и задължения; не се провежда пълна годишна инвентаризация на активите и пасивите във връзка с изготвянето на ГФО.В приетия от Сметната палата Доклад за резултатите от финансовите одити на Сметната палата през 2017 г. е анализирано състоянието на рамката за финансово отчитане в България и перспективите пред нейното развитие.Сметната палата подкрепя приемането на консолидирана рамка за финансово отчитане в публичния сектор, която да замени действащата в момента рамка, състояща се от множество общи и индивидуални указания за осъществяване на отчетността.Институцията подкрепя и инициативата за създаване и приемане на Европейски счетоводни стандарти в публичния сектор, с което ще се повиши качеството и прозрачността на финансовото отчитане в публичния сектор и ще се създадат условия за постигане на по-добро финансово управление на обществените ресурси и публичния дълг.Сметната палата ще подкрепя и усилията на Министерство на финансите за модернизиране на счетоводството в публичния сектор и ще продължава да дава обективна оценка на степента на развитие на финансовата отчетност.", "date": "2018.02.27", "title": "Сметната палата отказа да завери финансовия отчет на Държавния резерв"}
{"url": "https://offnews.bg/ikonomika/nova-aviokompania-stapva-na-balgarskia-pazar-675735.html", "text": "Нова авиокомпания на име Tayaran Jet е в процес на организация и навлизане на българския пазар. През последните седмици дружеството е особено активно в търсене на летателен и наземен персонал с обещания за щедри възнаграждения, показват обяви на компанията.От Tayaran Jet заявяват, че ще оперират със собствена флотилия самолети Boeing 737.Оттам уточниха, че до момента същинската процедура по сертифициране на оператора не е започнала, поради това че дружеството не е представило всички изискуеми документи, съгласно Регламент (ЕС) 965/2012 на Комисията и приложимите средства за съответствие и на Наредба № 37.Справка на OFFNews в Търговския регистър показа, че \"ТАЯРАН ДЖЕТ\" ЕАД е новосъздадена компания, която е еднолична собственост на малтийската фирма „ТАЯРАН ХОЛДИНГ“ ООД.Компанията се представлява от Огнян Денчев Костадинов и Паоло Ди Гранди.", "date": "2018.02.27", "title": "Нова авиокомпания стъпва на българския пазар"}
{"url": "https://offnews.bg/zvezdi/kejt-midaltan-se-bori-za-namaliavane-na-smartnostta-pri-rodilkite-i-no-675728.html", "text": "Бременната с третото си дете Кейт Мидълтън посети Кралския колеж по акушерство и гинекология, за да научи повече за здравните програми на колежа, насочени към намаляване на смъртността при майките и новородените в световен мащаб. Кейт очаква третото си дете през април. Кейт Мидътън ще бъде патрон на колежа, както и на кампанията „Nursing Now“, насочена към специализирано обучение на медицинските сестри, съобщиха от Кенсингтън Палас.Херцогинята на Кеймбридж участва и в кръгла маса за борба със стигмата около здравето на жените - особено за психичното здраве на майката.„Ние сме много благодарни на Нейно кралско величие, чиято подкрепа ще ни помогне да повишим популярността на благотворителната ни организация, която защитава предоставянето на висококачествено здравеопазване на жените в страната и извън нея. Знаем, че майчиното здраве и психическото благополучие са проблем, близък до сърцето на херцогинята. Надяваме се, че тази нова връзка ще се основава на нашата работа за подобряване на здравеопазването на жените навсякъде и ще гарантира, че вижданията на майките относно грижите, които получават, са в основата на всичко, което правим“, заяви в изявление професор Лесли Регън, декан на колежа.Миналата година Кейт коментира реалността на майчинството в силна реч, като призна, че и тя е имала трудни моменти.„Нищо не може наистина да ви подготви за това, което означава да сте майка. Тази задача е изпълнена със сложна комбинация на радост, изтощение, любов и тревога. Вашата идентичност се променя за една нощ“, сподели Мидълтън и добави, че жените трябва да се грижат и за емоционалното си здраве.", "date": "2018.02.27", "title": "Кейт Мидълтън се бори за намаляване на смъртността при родилките и новородените"}
{"url": "https://offnews.bg/politika/mvr-shte-preduprezhdava-za-telefonni-izmami-i-sas-smetkite-za-tok-675734.html", "text": "МВР ще предупреждава за телефонни измами и със сметките за ток. Върху бележките за тока ще има надпис, който ще напомня на потребителите да не се доверяват, ако някой им иска пари по телефона, съобщи БНТ. \"В Бургас и Велико Търново областните дирекции сами си печатат бланки, ние просто ги взимаме като идеи. Показваме и на другите колеги и те да го правят\", каза вътрешният министър Валентин Радев.Той призова по-младите да убедят родителите и бабите и дядовците си да не дават пари, които са им поискани по телефона. \"Последните измами пак са заради помощ на МВР. Това означава, че има доверие. В министерството е имало доверие преди и сега и вярват, че като дадат, помагат и на себе си\", подчерта Радев.Около 5 милиона лева са отнети от българските граждани чрез телефонни измами, сочат данните на МВР.Според министъра все пак има намаляване на телефонните измами, а разкриваемостта на този тип престъпления се е увеличила с 15%. ", "date": "2018.02.27", "title": "МВР ще предупреждава за телефонни измами и със сметките за ток"}
{"url": "https://offnews.bg/zdrave/podpisvaneto-na-ramkovia-dogovor-zaplasheno-ot-proval-zaradi-haosa-v-n-675738.html", "text": "Подписването на Националния рамков договор, с който се определят обемите и цените на медицинските дейности за годината, може и да не се случи заради хаоса в Здравната каса. Надзорният съвет на НЗОК отложи и днес заседанието, на което трябва да вземе решение дали ще подпише рамковия договор. Утре изтича крайният срок за подписването на НРД.  БЛС взе решение да подпише рамковия договор на извънредно събрание на 24 февруари. Върху документа трябва да положат подписите си председателят и членовете на Надзора, здравният министър и председателят на Българския лекарски съюз. От БЛС обявиха, че днес следобед председателят на съсловната организация е получил покана за среща с премиера Бойко Борисов, която ще се състои в 11 часа утре. Покана за срещата са получили още представители на зъболекарския съюз и на здравното министерство. Ако не бъде подписан рамков договор за 2018 г., ще продължи да действа договора от миналата година. Тази година Здравната каса и БЛС се договориха за увеличение на цените на около 140 клинични пътеки. Проблемите около подписването на рамковия договор се задълбочиха около скандала с поисканата от здравния министър Кирил Ананиев оставка на шефа на Касата Камен Плочев заради искането за актуализация на бюджета на институцията за покриване на дългове към чужди каси. Двете страни не успяха да се разберат и за размера на дълговете на НЗОК, като финансовият министър Владислав Горанов се обяви срещу подписването на НРД, докато не се изясни размерът на задълженията на институцията. След разразяването на скандала Камен Плочев излезе в болничен, което допълнително задълбочи проблема около НРД, тъй като Касата нямаше подуправител, който да поеме задълженията му в негово отсъствие. През декември 2017 г. Плочев освободи предишния подуправител на касата Димитър Петров. Вчера от Здравната каса обявиха, че д-р Йорданка Пенкова е назначена за подуправител и временно ще изпълнява функциите на Плочев. ", "date": "2018.02.27", "title": "Подписването на рамковия договор заплашено от провал заради хаоса в НЗОК"}
{"url": "https://offnews.bg/obshtestvo/pri-dve-ot-umartvenite-ptitci-e-ustanoven-ptichi-grip-obiaviha-ot-bab-675741.html", "text": "При две от умъртвените над 100 птици от Българската агенция за безопасност е установен птичи грип, обявиха от Агенцията. Птиците бяха открити на ГКПП “Дунав мост II“. Те са били превозвани незаконно и в лоши условия. Птиците бяха откарани в софийския зоопарк, а на 23 февруари Областна дирекция по безопасност на храните - София издава заповед за умъртвяването им. Според организацията за защита на животните \"Четири лапи\" умъртвяването на птиците е станало в разрез със закона. Оттам подчертаха, че сред птиците е имало и представители на защитен вид.Земеделският министър Румен Порожанов нареди проверка на БАБХ по случая. След унищожаването на птиците са взети проби от евтаназираните птици, които са предоставени за изследване от Националната референтна лаборатория по инфлуенца и Нюкясълска болест по птиците. Първоначалните изследвания са доказали наличие на птичи грип в две от птиците – лебед и патица. Окончателните резултати за щама на заболяването ще бъдат оповестени до дни, обявиха от БАБХ.Заради това Зоопаркът в София е поставен под карантина. Във връзка с това се вземат редица мерки, сред които забрана за придвижване на птици от и към зоологическата градина, затваряне и отглеждане на закрито на птиците, при които това е възможно, за да нямат досег с диви птици, засилване на мерките за биосигурност и съхранение на всички фуражи за изхранване на птици на закрито, прегледи на птиците в Зоопарка и забрана за достъп на външни лица до Зоопарка.", "date": "2018.02.27", "title": "При две от умъртвените птици е установен птичи грип, обявиха от БАБХ"}
{"url": "https://offnews.bg/politika/dps-zapochva-podgotovka-za-upravlenie-na-stranata-675745.html", "text": "ДПС работи за стабилността на държавата, но управляващите постоянно генерират скандали. Това заяви председателят на партията Мустафа Карадайъ пред журналисти след заседанието на Централното оперативно бюро на ДПС и парламентарната група на движението при почетния председател Ахмед Доган в \"Сараите\" в столичния квартал \"Бояна\".\"Ние работим и даваме своя принос за стабилност на държавата. Някои хора се опитват да го разбират като стабилност на властта. Стабилността на властта е част от стабилността на държавата, но тези две неща не са еднозначно равни. От друга страна, обаче властимащите непрекъснато да генерират скандали, дори конфликти между институциите, това са тревожни неща, с оглед стабилността на страната. Тези скандали пораждат напрежение в обществото\", каза председателят на партията. Той подчерта, че по време на заседанието е обсъдена темата за семинар за отворено управление на 5 март. \"Това е важна тема за нас и не само за нас. От тази гледна точка можете да го приемете дори като един вид подготовка за управление на страната от наша страна\", заяви Мустафа Карадайъ. На въпрос дали ДПС се готви за нови избори Карадайъ отговори, че от ДПС не са казвали подобно нещо.По повод сделката за ЧЕЗ председателят на ДПС посочи, че от партията ще се произнесат, след като се запознаят с констатациите на съответните органи и институции на държавата.\"Ако е закъсняла реакцията на институциите по тази сделка, според законите, тогава има наистина закъснение, но ако има оценка за закъсняла реакция, според нечии очаквания, това е друга тема\", каза той.", "date": "2018.02.27", "title": "ДПС започва подготовка за управление на страната"}
{"url": "https://offnews.bg/tenis/grigor-dimitrov-otpadna-ot-turnira-v-dubaj-675740.html", "text": "Най-добрият ни тенисист Григор Димитров отпадна от турнира от сериите АТР 500 в Дубай срещу 117-ия в света Малек Жазири с 1:2 сета (6:4, 5:7, 4:6).За целия мач българинът допусна общо 12 двойни грешки, което се оказа решаващо за изхода му. На 1/8-финалите пък Джазири, за когото това е най-голямата победа в кариерата му, ще срещне холандеца Робин Хаасе, №43 в света.Отново от трибуните се чуваха български гласове с познатите вече фрази \"Давай, Гришо\" и \"Мачкай\", но дори и те не успяха да дадат сили на таланта от хасково да пребори тунизиеца.Димитров имаше шанс да пробие още във втория гейм, когато поведе с 40:0, но 117-ият в света съперник се спаси. Постепенно Гришо намери своя ритъм и настрои първия си сервис. Развръзката настана в десетия гейм, когато Джазири предаде сета след две поредни двойни грешки за радост на българите по трибуните.В седмия гейм на следващата част българинът отрази точка за пробив, след като направи две двойни грешки, но взе подаването си за 4:3. В деветия гейм Димитров отново се вкара в неприятности, като отново записа общо три двойни. От 15:40 той взе подаването си с ас №11. И при следващото си подаване четвъртият в света допусна точки за пробив и при втората Джазири направи брейк, когато Гришо сбърка волето си. В следващия гейм Димитров стигна до точка за връщане на пробива, но не успя за много малко да направи уинър, след което тунизиецът изравни частите.В заключителния сет Григор имаше две поредни точки за пробив за 4:2, но не успя. В следващия гейм след двойна грешка на хасковлията се стигна до 0:40 и той беше пробит на нула. В деветия гейм Джазири стигна до два мачбол, но Димитров ги отрази. След това тунизиецът сервираше за мача. Гришо имаше точка за рибрейк, но не успя. После африканецът стигна до мачбол и при ретура топката излезе в аут.", "date": "2018.02.27", "title": "Григор Димитров отпадна от турнира в Дубай"}
{"url": "https://offnews.bg/obshtestvo/blizo-1000-uchilishta-v-darvena-vakantcia-675714.html", "text": "961 училища са в дървена ваканция днес заради снега и влошената обстановка в страната, съобщи Министерството на образованието с уточнението, че данните са към 12 ч. днес.Най-много – 73 училища, са затворени в област Кърджали. В област Плевен и област Русе – по 71 училища, а в област Сливен – 68.В област Ловеч няма да се провеждат учебни занятия в 3 училища, а в област Ямбол - в 2. В община Ивайловград, Хасковска област няма да се учи в 4 училища.Ето какво е разпределението по области:Благоевград, община Петрич – 18 училища.Бургас – 26 училища.Варна – 98 училища.Велико Търново – 17 училища.Видин – 12 училища.Враца – 44 училища.Добрич – 46 училища.Кърджали – 73 училища.Ловеч – 3 училища.Монтана – 17 училища.Плевен – 71 училища.Пловдив – 29 училища.Разград – 59 училища.Русе – 71 училища.Силистра – 45 училища.Сливен – 68 училища.Смолян – 56 училища.Стара Загора – 58 училища.Търговище – 51 училище.Хасково, община Ивайловград – 4 училища.Шумен – 65 училища.Ямбол – 2 – училищата в с. Войника и с. Гранитово.", "date": "2018.02.27", "title": "Близо 1000 училища в дървена ваканция"}
{"url": "https://offnews.bg/sviat/tramp-naznachi-shef-na-predizbornia-si-shtab-za-vota-prez-2020-g-675746.html", "text": "Президентът на САЩ Доналд Тръм пназначи шеф на предизборния си екип за президентските избори през 2020 г. На поста беше назначен Брад Парскейл, съобщи Асошиейтед прес, цитирана от БТА.Парскейл отговаряше за дигиталната стратегия по време на кампанията през 2016 г., в която по думите му екип от 100 души всеки ден е създавал между 50 и 60 хиляди рекламни клипа във Фейсбук за достигане до различни групи от привърженици на Тръмп за максимална подкрепа и онлайн дарения.Парскейл е близък до зетя на Тръмп Джаред Къшнър.Синът на президента Ерик Тръмп заяви днес, че Брад Парскейл \"се ползва с пълното доверие на семейството ни и е идеалният човек, който да ръководи кампанията\".Доналд Тръмп вече обяви желанието си да се кандидатира за втори мандат. На годишната среща на американските консерватори Тръмп обяви: \"Имаме седем години пред нас\".", "date": "2018.02.27", "title": "Тръмп назначи шеф на предизборния си щаб за вота през 2020 г."}
{"url": "https://offnews.bg/sviat/rusia-obvini-sirijskite-buntovnitci-che-napadat-silite-na-asad-vaprek-675747.html", "text": "Руската армия обвини сирийските бунтовници, че са нападнали силите на режима на Башар Асад в анклава Източна Гута по време на въведеното от Русия хуманитарно примирие, предаде Франс прес, цитирана от БТА.\"По време на хуманитарното примирие бойци на въоръжените групировки продължиха да нападат позиции на правителствените войски\" в Източна Гута преди да преминат в настъпление в този бунтовнически анклав близо до столицата Дамаск, заяви ръководителят на Руския център за помирение на враждуващите страни в Сирия генерал Юрий Евтушенко.Примирието тече всеки ден от днес от 07.00 до 12.00 ч. по Гринуич. Евтушенко заяви, че в този период са извършили интензивен артилерийски обстрел, по-специално минометен, включително по хуманитарния коридор за доставка на помощ и медицински евакуации.\"Призоваваме водачите на въоръжените групировки в Източна Гута да спазват примирието и да не пречат на излизането на цивилни към обезопасените зони\", заяви генерал Евтушенко.Русия играе изключително дестабилизираща роля в Сирия, където играе едновременно ролята на подпалвач и пожарникар, заяви командващият силите на САЩ в Близкия изток генерал Джоузеф Воутъл.\"В дипломатическо и военно отношение Москва играе ролята и на пироман, и на пожарникар, подклаждайки напреженията между сирийския режим, кюрдските Сили за защита на народа и Турция, а след това твърди, че иска да е арбитър за решаване на споровете\", заяви Воутъл.\"Русия трябва да признае, че не е способна да сложи край на сирийския конфликт или че не иска. Мисля, че ролята й е изключително дестабилизираща на този етап\", заяви ръководителят на Централното командване на САЩ.\"Москва продължава да иска паралелни дипломатически решения на западните дипломатически инициативи в Сирия и се опитва да отслаби ролята на ООН и да ограничи напредъка на американското влияние\", добави генерал Воутъл.Международният комитет на Червения кръст е готов да достави хуманитарна помощ в Източна Гута, но предложеното петчасово примирие е твърде кратко, заяви директорът на МКЧК за Близкия изток Робер Мардини, цитиран от Ройтерс.\"Невъзможно е да се докара хуманитарен конвой за пет часа. Имаме дълъг опит в доставката на помощ през фронтови линии в Сирия и знаем, че може да отнеме цял ден само за преминаване на контролно-пропускателните пунктове въпреки постигнатите договорености между всички страни, а след това трябва време за разтоварване на продуктите\", изтъкна той.", "date": "2018.02.27", "title": "Русия обвини сирийските бунтовници, че нападат силите на Асад въпреки примирието"}
{"url": "https://offnews.bg/politika/temenuzhka-petkova-ostava-ministar-pone-oshte-sedmitca-675711.html", "text": "Министърът на енергетиката в оставка Теменужка Петкова остава на поста си поне още седмица. Това се разбра след заседанието на коалиционния съвет, което се проведе днес в Министерски съвет. Очакваше се днес ГЕРБ и \"Обединените патриоти\" да обсъдят кой да бъде новият министър на енергетиката. След срещата обаче зам.-председателят на ГЕРБ Цветан Цветанов обяви, че решението за оставката на Теменужка Петкова и евентуално за нов енергиен министър няма да бъде взето тази седмица.Цветанов добави, че по време на срещата премиерът Бойко Борисов е провел телефонен разговор с чешкия си колега Андрей Бабиш, за да бъдат предоставени документи по сделката с активите на ЧЕЗ.\"Приет е ангажимент, документите, които ще получим да бъдат използвани в дискусията, която ще се проведе в българския парламент, за да отпаднат абсолютно всички спекулации относно тази сделка, която е извършена на територията на Чехия\", добави Цветанов.До края на седмицата Петкова ще бъде изслушана на съвместно заседание на две от парламентарните комисии - тази по енергетика и тази за контрол на службите за сигурност. Петкова подаде оставка миналата седмица, след като се разбра, че познава от 20 години Гинка Върбакова -собственичката на пазарджишката фирма \"Инерком\", която купува активите на ЧЕЗ в България. Малко след това от Брюксел премиерът Борисов обяви, че оставката ще бъде приета и предстои да бъде обсъдено кой да заеме поста й. В правителството поста на министър на енергетиката е от квотата на ГЕРБ. За евентуални наследници на Петкова се спрягат имената на  зам.-министъра й Жечо Станков, както и на двама депутати от ГЕРБ - Валентин Николов и Делян Добрев.", "date": "2018.02.27", "title": "Теменужка Петкова остава министър поне още седмица"}
{"url": "https://offnews.bg/politika/ovcharov-kevr-mozhe-da-spre-sdelkata-s-chez-675743.html", "text": "Лъжа е, че енергийният регулатор не може да се намеси в сделката за ЧЕЗ, а шефът на КЕВР бяга от отговорност. Това обяви бившият енергиен министър Румен Овчаров пред bTV. Законът дава възможност на КЕВР да се намеси изключително категорично – може просто да не дава разрешение за сделката, категоричен е той. Според него по-интересният въпрос в случая е не откъде ще дойдат парите за купуването на ЧЕЗ, а кой ще ги плаща след това. „Има един единствен начин, по който това дружество може да върне парите – да увеличи цената на тока. Това означава увеличаване на приходите на ЧЕЗ с 5-10%”, смята Овчаров.Той все пак обясни, че според него докато дойде този момент, най-вероятно битовите и индустриалните потребители ще излязат на свободния пазар и ще могат сами да избират от кого да купуват електроенергия. „Те не схващат. Мислят, че като вземат ЧЕЗ и изведнъж ще се видят с пари. Затова Бойко Борисов няма какво да увърта и трябва веднага да прекрати тази сделка”, категоричен е Овчаров.", "date": "2018.02.27", "title": "Овчаров: КЕВР може да спре сделката с ЧЕЗ"}
{"url": "https://offnews.bg/kultura/prochetete-za-podviga-na-general-major-stoian-stoianov-v-knigata-ni-675732.html", "text": "През следващата седмица на книжния пазар ще се появи ново издание на „Ние бранихме тебе, София“ с автор генерал-майор Стоян Стоянов (1913 – 1997) – безстрашен български летец и командир на ескадрила от елитния 3/6 орляк – най-боеспособната част от Въздушните войски на Царство България.В годините на Втората световна война, на плещите на Стоянов и неговите бойни другари пада най-тежкият товар – битка на живот и смърт със стотиците англо-американски бомбардировачи и изтребители, нанасящи ударите си над България.След първия си въздушен бой, тогавашният поручик Стоянов е привикан в Двореца и цар Борис III лично го награждава с орден „За храброст”. Така летецът става първият български офицер през Втората световна война, получил това високо отличие, което го превръща в ярък пример за орлите ни в последвалите въздушни битки.Стоянов е и най-резултатният български пилот-изтребител на всички времена с 15 признати въздушни победи.След като войната е вече минало, настава време за равносметка. Спомените на ген. Стоянов раждат мемоарната книга с така човешкото заглавие „Ние бранихме тебе, София“. Тя успява да излезе едва през 1972 г., с 15-годишно закъснение и големи съкращения, но бързо печели любовта на читателите, тъй като успява по един достъпен и увлекателен начин да пресъздаде едни от най-драматичните дни и месеци в нашата история.Книгата има няколко издания, а последното, което може да откриете в  или в големите книжарници, е петото поред.", "date": "2018.02.27", "title": "Прочетете за подвига на генерал-майор Стоян Стоянов в книгата „Ние бранихме тебе, София“"}
{"url": "https://offnews.bg/politika/delian-dobrev-se-izvini-na-ataka-mareshki-niama-da-zameni-siderov-v-u-675742.html", "text": "Народният представител от ГЕРБ Делян Добрев се извини на Волен Сидеров и \"Атака\" за изказването си, че можело да бъдат заменени с депутатите от \"Воля\".В никакъв случай не съм го казал в този смисъл. Нямал съм предвид това. Грешно бях разбран и затова тръгнаха интерпретации. Ако някой не ме е разбрал както трябва, съжалявам, че така се получи, заяви тази вечер в кулоарите на парламента Делян Добрев пред Алфа - партийната телевизия на \"Атака\".От няколко дни партията на Волен Сидеров  като председател на енергийната комисия в парламента.Днес сутринта пък лидерът на \"Атака\" заяви пред Нова телевизия: \"Делян ДобревТой е най-уникалният случай в българския парламентаризъм – депутат в оставка. Подаде си оставката, Конституционният съд ясно каза, че тя трябва да бъде приета, след което се вкопчи в парламента.\"", "date": "2018.02.27", "title": "Делян Добрев се извини на Атака, Марешки няма да замени Сидеров в управлението"}
{"url": "https://offnews.bg/politika/krasimir-iankov-zashtiti-zhablianov-pozitciata-mu-za-narodnia-sad-e-i-675716.html", "text": "Определението на Народния съд като „необходимо и неизбежно военновременно правосъдие“ е позиция на БСП, а не само на Валери Жаблянов. Това обяви в ефира на тв Европа червеният депутат Красимир Янков.Изречението е било извадено с аргумента, че по време на заседанието на Националния съвет, на което е обсъждана въпросната декларация за Луковмарш, не е била дискутирана позицията на БСП за Народния съд. Това обаче не означава, че партията е променила позицията си за Народния съд. Тоест определението му като „необходимо и неизбежно военновременно правосъдие“ е на цялото БСП, а не само на Валери Жаблянов. Корнелия Нинова обяви, че партията застава зад Валери Жаблянов, припомни Красимир Янков.\"„Никой до този момент в БСП не е имал аргументи срещу самото изречение“, каза Янков.По думите на червния депутат „няма аргументи срещу този текст, които да са изложени в хода на дискусията в БСП\".Изявлението на БСП, в което те наричат Народния съд \"неизбежно и необходимо военновременно правосъдие\" беше част от позицията на социалистите за провеждането на Луковмарш. Автор на текста беше вече бившият зам.-председател на парламента Валери Жаблянов.Скандалът около това определение на Народния съд доведе до гласуването в парламента за отстраняването на Жаблянов от поста му миналата седмица.", "date": "2018.02.27", "title": "Красимир Янков защити Жаблянов: Позицията му за Народния съд е и на БСП"}
{"url": "https://offnews.bg/ikonomika/otpusnaha-34-miliona-za-sanirane-v-malki-obshtini-vizhte-v-koi-675717.html", "text": "Министерството на регионалното развитие и благоустройството обявява нова възможност за финансиране на проекти за енергийна ефективност на публични и жилищни сгради в 28 малки общини за 34 млн. лв., обявиха от ведомството на министър Николай Нанков.Средствата се осигуряват от Оперативна програма „Региони в растеж“ 2014-2020 г. по процедура „Енергийна ефективност в периферните райони - 2” на база спестен ресурс от първата покана по мярката.Управляващият орган на ОПРР публикува проект на Насоки за кандидатстване по процедурата, която ще се реализира чрез подбор на проектни предложения. Мярката е в рамките на Приоритетна ос 2 „Подкрепа за енергийна ефективност в опорни центрове в периферните райони“.Продължението й е насочено към надграждане на резултатите от изпълнението на първата процедура „Енергийна ефективност в периферните райони”, по която вече са сключени и се реализират 170 договора за подобряване на енергийната ефективност на общо 574 сгради, от които 401 жилищни и 173 публични на обща стойност 171 млн. лв. В резултат от изпълнението на енергийните мерки повече от 4 600 домакинства ще подобрят топлинния комфорт в своите жилища и ще реализират спестявания, както на потребяваната енергия, така и на заплащаната за нея цена.Новата мярка предвижда обновяване на публичните сгради на държавната и общинската администрация, на общински сгради от образователната, културната и социалната инфраструктура и подкрепящи мерки на жилищния фонд с цел повишаване на енергийната ефективност в малки градове - центрове на общини в периферни райони. Общините, които могат да кандидатстват за средства по тази мярка, са: Ботевград, Берковица, Белоградчик, Генерал Тошево, Девин, Елхово, Златоград, Ивайловград, Крумовград, Козлодуй, Карнобат, Мездра, Малко Търново, Никопол, Нови пазар, Нова Загора, Поморие, Попово, Пещера, Провадия, Разлог, Сандански, Свиленград, Самоков, Севлиево, Троян, Тутракан и Червен бряг.Планираните дейности ще доведат до подобряване на енергийната ефективност на сградите, намаляване на крайното потребление на енергия и намаляване на емисиите на парникови газове в малките градове. Мерките ще имат и допълнителен ефект, тъй като ще осигурят рентабилна експлоатация на обществените сгради, което ще позволи устойчиво да продължи управлението и поддръжката им, с оглед предоставяне на по-добри и допълнителни услуги на населението, твърдят от министерството.", "date": "2018.02.27", "title": "Отпуснаха 34 милиона за саниране в малки общини. Вижте в кои"}
{"url": "https://offnews.bg/112/burnoto-more-iziade-plazhove-po-chernomorieto-korab-potana-v-pomorie-675712.html", "text": "Бурното море нанесе сериозни щети по плажни ивици по Южното Черноморие. Огромни вълни са разрушили предпазните диги на Северния плаж в Слънчев бряг, а водата е отнесла почти половината ивица. На места вълните са стигнали почти до крайбрежната алея в курорта. Четири заведения на плажа са изпотрошени, а много други са наводнени.  \"\", заявиха от фирмата - наемател на ивицата.Подобно е положението и с Южния плаж на Несебър. Морето е стигнало до хотелите на първа линия, а приземните им етажи са наводнени. Цялата плажна ивица в момента е под водата. Частично са разрушени три от заведенията. В Поморие бурята потопи туристическия кораб „Кук“. Кметът на общината Иван Алексиев обясни, че собственикът е бил предупреден по-рано, че корабът му не е укрепен и предстои лошо време.\"\", обясни Алексиев.Тежко остава положението в Община Малко Търново. В няколко села няма електроенергия вече 24 часа. Няма затворени републикански пътища в областта, ограничения за тежкотоварни автомобили има за Ришкия проход и пътя Обзор – Слънчев бряг (12 т.) и за Дюлинския (3.5 т.)", "date": "2018.02.27", "title": "Бурното море изяде плажове по Черноморието, кораб потъна в Поморие"}
{"url": "https://offnews.bg/kultura/misho-josifov-zastava-nachelo-na-bras-sektciata-v-kontcerta-na-hipodil-675709.html", "text": "Култовите български банди - Хиподил, Контрол, Ревю и Нова Генерация се събират за първи път заедно на голяма сцена за исторически рок концерт в зала “Арена Армеец”. На 21 април 2018 г (събота) легендарните групи, основоположници на българския ню уейв и пънк рок и създатели на ъндърграунд културата в края на 80-те и 90-те години на миналия век, ще зарадват феновете си.Към славното събитие се присъединява и един от най-добрите наши музиканти – тромпетистът, композитор, аранжор и преподавател Михаил Йосифов. Той ще води брас секция от четирима музиканти, а малко известен факт е, че кариерата на джазмена започва именно с култовите Хиподил. Тромпетът му звучи в едни от най-великите парчета на групата, а по повод участието си сподели с усмивка: “В началото на 90-те Хиподил посадиха пънка в мен и до сега -няма изкореняване!”. На 21 април 2018 г. близо 40 музиканти ще се качат на сцената, за да изпълнят вероятно за последен път на живо в оригиналните си състави (доколкото е възможно), някои от любимите за цели поколения култови песни. “Бате Гойко”, “Най-щастливият ден”, “Под шарената сянка”, „Само двама” и още класики ще звучат под мотото „Въпреки всичко”!“Определно това ще е най-голямото историческо музикално събитие за българската рок музика от 90-те до днес, а и за в бъдеще” - сподели Светльо Витков от Хиподил. “Ще видите групите, които създадоха българския пънк рок и ню уейв. Ще видите тези групи наведнъж в оригинал и в действащи състави и ще ги помните, докато сте живи! Това e.” И четирите банди тази година навършват 30 години от създаването си, което е и още един от поводите за концерта. Вижте за първи път и официалната визия на събитието.", "date": "2018.02.27", "title": "Мишо Йосифов застава начело на брас секцията в концерта на Хиподил, Контрол, Ревю и Нова Генерация"}
{"url": "https://offnews.bg/futbol/futbolist-na-arsenal-s-trogatelno-poslanie-kam-salzite-na-malkia-fen-675710.html", "text": "Халфът на Арсенал Мохамед Елнени реагира на сълзите на малкия фен на Арсенал, които бяха причинени от загубения финал за Купата на Лигата срещу Манчестър Сити. Припомняме, че лондончани претърпяха поражение с 0:3 от \"гражданите\", а в социалните мрежи се появи снимка на дете, което плаче след края на мача.Футболистът използва официалния си профил в Туитър, за да даде кураж на момчето: \"Слушай, твоите сълзи са толкова скъпи за всички нас. Заради теб и заради всички фенове на Арсенал аз се кълна, че ще се боря, за да изгрее усмивка на лицето ти\".В момента Арсенал е на шесто място в класирането във Висшата лига. Единственият шанс за трофей през този сезон е спечелване на Лига Европа.", "date": "2018.02.27", "title": "Футболист на Арсенал с трогателно послание към сълзите на малкия фен"}
{"url": "https://offnews.bg/futbol/otlozhenite-machove-ot-parva-liga-shte-se-igraiat-prez-uikenda-675723.html", "text": "Срещите, които трябваше да се изграят днес, утре и в четвъртък, няма да се отлагат напред във времето, а само ще бъдат изместени с няколко дни напред - през уикенда, решиха от Спортно-техническата комисия към БФС.Така например Етър - Черно море и Дунав - ЦСКА-София, които бяха насрочени за днес, ще се играят съответно в събота и понеделник.Мачовете Левски - Берое, Витоша Бистрица - Славия и Верея - Пирин Благоевград, които бяха в програмата за утре, ще се играят в три различни дни - събота, неделя и понеделник.Дербито на Пловдив между Локомотив и Ботев, което трябваше да е в четвъртък, пък е оставено за неделя, а срещата Лудогорец - Септември ще е в събота.Първа професионална лига, 23-и кръг3 март, събота, 12:30 часа, Етър - Черно море3 март, събота, 15:00 часа, Левски - Берое3 март, събота, 17:30 часа, Лудогорец - Септември (София)4 март, неделя, 15:00 часа, Локомотив (Пловдив) - Ботев (Пловдив)4 март, неделя, 17:30 часа, Витоша (Бистрица) - Славия5 март, понеделник, 15:00 часа, Дунав (Русе) - ЦСКА-София5 март, понеделник, 17:30 часа, Верея - Пирин (Благоевград)Първа професионална лига, 24-и кръг6 март, вторник, 17:30 часа, Берое - Лудогорец7 март, сряда, 12:30 часа, Ботев (Пловдив) - Витоша (Бистрица)7 март, сряда, 15:00 часа, Септември (София) - Локомотив (Пловдив)7 март, сряда, 17:30 часа, Черно море - Левски8 март, четвъртък, 12:30 часа, Славия - Верея8 март, четвъртък, 15:00 часа, Пирин (Благоевград) - Дунав (Русе)8 март, четвъртък, 17:30 часа, ЦСКА-София - ЕтърПърва професионална лига, 25-и кръг10 март, събота, 15:00 часа, Локомотив (Пловдив) - Берое10 март, събота, 17:30 часа, Лудогорец - Черно море11 март, неделя, 12:30 часа, Витоша (Бистрица) - Септември (София)11 март, неделя, 15:00 часа, Пирин (Благоевград) - ЦСКА-София11 март, неделя, 17:30 часа, Левски - Етър12 март, понеделник, 17:30 часа, Верея - Ботев (Пловдив)13 март, вторник, 17:30 часа, Дунав (Русе) - Славия", "date": "2018.02.27", "title": "Отложените мачове от Първа лига ще се играят през уикенда"}
{"url": "https://offnews.bg/kultura/kmetalat-tconko-podariava-motor-harley-davidson-na-fen-ot-varna-mega-r-675713.html", "text": "Мотор Harley-Davidson ще спечели един фен, закупил промо билет за рок фестивала Varna Mega Rock. Промоционалните билети ще се продават до 24 часа на 28 февруари.Това обяви в профила си в социалните мрежи кметълът Цонко Цонев, който организира фестивала.Томболата ще се тегли на 19.08. преди шоуто на Nightwish, които ще са хедлайнери на фестивала.Датите на събитието са 18 и 19 август. Досега анонсираните участници са Glenn Hughes, Б.Т.Р. и КИКИМОРА.Симфоничните величия Nightwish ще свирят на втория ден на феста - 19 август.Промо цената на билетите е 70 лева. След края на промоцията те ще струват 90 лв., а след 18 юли – 120 лв. за двата дни.Засега не се предвиждат еднодневен билети. Деца до 12 години ще могат да присъстват безплатно.", "date": "2018.02.27", "title": "Кметълът Цонко подарява мотор Harley-Davidson на фен от Varna Mega Rock, купил промо билет"}
{"url": "https://offnews.bg/politika/borisov-prati-pravitelstvenia-samolet-da-pribere-balgarite-blokirani-675719.html", "text": "По разпореждане на премиера Бойко Борисов самолет Ербъс 319 на Авиоотряд 28 ще извърши днес следобед извънреден полет по летище Тимишоара, за да прибере в София група от 113 български граждани, съобщи правителствената информационна служба.Пътниците бяха блокирани на летището в румънския град, след като самолет на нискотарифния авиопревозвач \"Райънеър\" е бил отклонен от маршрута Лондон-Пловдив към летището на румънския град вчера вечерта. След подаден сигнал българското посолство в Букурещ е влязло в контакт с летищните власти, както и с представители на авиокомпанията.До момента 62-ма граждани с два автобуса пътуват към София и вече са на българска територия. 90 души се намират все още на летището в Тимишоара, а други 23-ма души - майки с деца, са настанени в хотели в околностите.Вицепремиерът и министър на външните работи Екатерина Захариева и министърът на транспорта, информационните технологии и съобщенията Ивайло Московски организират извънредния полет, след като се оказа, че превозвачът не може да осигури самолет и че от съдействие имат нужда много семейства с малки деца.Тъй като самолетът може да превози 93 пътници, с приоритет на борда ще бъдат качени семействата с малки деца, възрастните хора и тези, които се нуждаят от лечение. За останалите ще се търси решение за транспортиране по суша.До момента на два пъти на българските граждани са им осигурени ваучери за храна. Почетният консул на Република България в Тимишоара е поел ангажимент да посети сънародниците ни на летището и да окаже съдействие, тъй като на място нямаме дипломатическо или консулско представителство.Решението за изпращане на правителствения самолет бе взето от премиера, след като той, министър Захариева и омбудсманът Мая Манолова бяха сигнализирани от редица граждани в социалните мрежи и по телефона.", "date": "2018.02.27", "title": "Борисов прати правителствения самолет да прибере българите, блокирани на летище Тимишоара"}
{"url": "https://offnews.bg/politika/mvr-sledi-chrez-litcevo-razpoznavane-zaobikaliajki-zakona-675686.html", "text": "МВР намери начин да заобиколи закона за специалните разузнавателни средства и да извършва проследяване на широк кръг лица. Това ще може да става чрез система за лицево разпознаване, за която ведомството е заделило близо 1 млн. лв. Системата ще може да идентифицира физически лица в реално време.Тя е поръчана от Гранична полиция, но видимо от изискванията към нея става ясно, че тя няма да бъде използвана единствено и само за осъществяване на граничен контрол и за овладяване на миграционния натиск. С подобна система и под прикритието за пресичане на антитерористична дейност МВР изземва контраразузнавателни функции, каквито има ДАНС. Според заданието целта на системата е да идентифицира физически лица с висока степен на обществена опасност \"\", което означава не само зони, контролирани от Гранична полиция. Системата дори ще бъде използвана и в рамките на \"\". Това на практика дава възможност на органите на МВР да извършват видеонаблюдение с възможност за установяване на самоличност, което изцяло излиза от компетентостите на ведомството - в Закона за СРС тази дейност е вменена на . От заданието става ясно също, че освен за \"идентифицирането на обекти, свързани с терористична дейност\", системата ще бъде използвана включително и за противодействието на корупционни практики и контрабандата.За тази цел освен две камери с висока резолюция МВР ще разполага и с мобилни устройства, с помощта на които ще може да се извършва разпознаването. В техническите параметри е посочено, че към системата трябва да могат да се прикачват и камери с минимална разделителна способност от 1 MP, както и с обикновени IP камери, които стандартно се използват в бита за охранителна дейност. В същото време е заложено и изискване системата да обработва снимки, направени с обикновени смарт устройства, каквито са мобилните телефони.Самото разпознаване на лица ще става, след като информацията от камерите постъпи в системата, която ще съдържа база данни - предимно снимки на заподозрени лица. Системата ще има възможност да \"търси\" измежду 160 хиляди изображения с високо качество. Тя ще трябва да може да различава лица и при предаването на \"видеопотоци от цифрови видеокамери и смарт устройства\", като ще трябва да може да поеме информационния трафик от няколко източника. Изискванията към системата са да бъде съвместима с \"различни крайни устройства\", които поддържат двете най-разпространени системи - Android и IoS.Подобна система дава неограничени възможности на МВР, чийто служители ще могат да проследяват лица, предавайки към системата видеосигнал в реално време по време на провеждането на обществени мероприятия.По същество дейността по установяване на самоличност чрез проследяване и използване на технически средства попада в обхвата на Закона за СРС. Тази дейност може да се извършва от ДАТО, която беше създадена именно с цел да се избягва злоупотребата със СРС от отделните служби. Способът се прилага след разрешение от съда, каквото - в случая с МВР, явно няма да е необходимо. Единствената възможност МВР да използва видеоапаратура е регламентирана в закона на ведомството и е свързана с охраната на обекти за установяването на нарушители, проникнали в даден обект. МВР има право да извършва проверки за установяване на самоличност, като единият от регламентираните методи в Закона за МВР е чрез фотографиране. В този случай обаче не е предвидена възможността това да става включително и чрез стрийминг на видеосигнал, както и никъде в закона не е посочено, че ведомството има правомощията да поддържа подобен регистър със снимков материал.Сред изискванията към системата е и това разпознаването на лица да става, като се отчитат възрастовите изменения и когато лицето не е заснето в анфас. Поставено е и изискването разпознаването да става в рамките на 5 до 30 секунди.В същото време въпросът със сигурността на събираната информация и доколко с нея няма да се злоупотребява остава открит. Съмнения в тази посока повдигат отново изискванията в техническата част от заданието.Според тях изходните данни при наблюдението трябва да могат да бъдат визуализирани на \"различни терминали/устройства\", като системата трябва да може да свързва различни хардуерни и комуникационни устройства. На практика това означава, че към системата биха могли да се включват и обикновени смартфони, вероятно при определени условия за достъп до нея, като данните ще могат да се предават чрез 3G или 4G.На практика МВР вече разполага с подобна система в София. По повод европредседателството беше изградена единна система за наблюдение, която позволява лицево разпознаване и разпознаване регистрационните номера на автомобилите. С допълнителното оборудване, което ще бъде доставено чрез Гранична полиция, тази система има потенциала да се разрастне значително.", "date": "2018.02.27", "title": "МВР следи чрез лицево разпознаване, заобикаляйки закона"}
{"url": "https://offnews.bg/sviat/sobchak-niama-nito-edno-neshto-koeto-rusia-da-proizvezhda-po-dobre-o-675721.html", "text": "Дайте да продължим изречението: ...Какво? Може би айфони? Може би произвеждаме най-добрите автомобили? Или най-добрите самолети? Не е така, летим на чуждестранни Боинги. Произвеждаме Лада Калина. И YotaPhone, който никой не използва. Произвеждаме маса други глупости, които ако се появяват в страната ни, то е само заради някакви особени отношения с властите.Това заяви опозиционната журналистка Ксения Собчак, която е кандидат за президент на Русия.Няма нито един отрасъл в нашата промишленост, за който можем да кажем, че сме най-добри в производството на нещо, категорична е тя.Ние не произвеждаме дронове, даже от гледна точка на отбраната, където толкова много говорим и се хвалим с нови видове въоръжение, но ние например купуваме дронове от Израел и ги премодифицираме у нас, тъй като силно изоставаме технически от целия развит свят, каза Ксюша Собчак.Нека бъдем реалисти - има три неща, които жителите на Руската федерация не избират: ние не избираме нашата националност, нашите родители и нашия президент. На 18 март президентът на Руската федерация ще назначи президента на Руската федерация. Разбира се, това ще бъдат псевдоизбори, заяви опозиционната журналистка.", "date": "2018.02.27", "title": "Собчак: Няма нито едно нещо, което Русия да произвежда по-добре от всички"}
{"url": "https://offnews.bg/sviat/zheni-v-siria-prinudeni-da-plashtat-sas-seks-za-da-poluchat-humanitar-675715.html", "text": "Жени в Сирия са били принудени да \"плащат\" със секс, за да получат хуманитарната помощ, изпратена от ООН и международни неправителствени организации. Жените са били насилвани от мъже - доставчици на помощите, пише Би Би Си. Мъжете търгували с храната срещу сексуални услуги.Въпреки предупрежденията за подобно насилие преди три години, нов доклад показва, че тези практики продължават в южната част на страната. ООН и благотворителните организации коментираха, че ще проявяват нулева толерантност при подобна експлоатация и увериха, че не знаят за такива случаи в региона.Информацията е била споделена с журналисти от британската медия от хуманитарни работници, според които сексуалната експлоатация е толкова широко разпространена, че някои  сирийски жени отказват да ходят до центровете, в които се доставя храната, за да не си помислят останалите, че предлагат телата си срещу помощи, които да отнесат вкъщи.Една от работничките твърди, че някои хуманитарни агенции затварят очите си за експлоатацията, защото използването на трети лица и представители на местните власти са единственият начин да се откарат помощите до опасните места в Сирия.Миналата година Фондът за населението на ООН направи оценка за упражняваното насилие на база пол и заключи, че хуманитарната помощ е била разменяна срещу секс на няколко различни места Сирия.В озаглавения \"Гласове от Сирия 2018\" доклад се казва: \"Бяха дадени примери за жени и момичета, омъжени за кратко време за представители на властта, за да им предоставят \"сексуални услуги\" в замяна на храна; дистрибуторите искат телефонните номера на жените и момичетата; откарват ги до домовете им, за да получат нещо в замяна\", например да прекарат нощта с тях.Жените и момичетата без мъже, които да ги пазят, като вдовици и разведени, са особено уязвими за сексуална експлоатация, добавя докладът.За подобно насилие се заговори за първи път през март 2015 г., когато въпроса повдигна Даниеле Спенсър, която работи за хуманитарна организация. Тя чува твърденията на жени от бежански лагер, разговаря с тях и те разказват подробности - задържали изпратената помощ, докато не получат секс в замяна.\"Помня една жена, която плачеше в стаята. Беше много разстроена от това, което беше преживяла. Жените и момичетата имат нужда да бъдат защитени, когато се опитват да получат храна и сапун, и основни неща, за да живеят. Последното нещо, от което имат нужда, е мъж, на когото се предполага, че могат да се доверят и който задържа помощи, за да получи секс\", коментира Спенсър.Беше като епидемия, допълва тя. Всеки вече живеел с нагласата, че ако жена се е сдобила с някакъв вид храна, значи си е \"платила\" със секс.Информацията се потвърдила при проучвания и на самите организации и контролът бил увеличен. Организацията Care разширила екипа си за мониторинг в Сирия и създала механизъм за подаване на оплаквания. Вече не се позволявало раздаването на помощи да се контролира от местните власти.Според хуманитарни работници обаче насилието продължава, както и затварянето на очите пред реалността от страна на международните организации.", "date": "2018.02.27", "title": "Жени в Сирия принудени да плащат със секс, за да получат хуманитарна помощ"}
{"url": "https://offnews.bg/kultura/lara-fabian-pred-offnews-ne-moga-da-si-predstavia-turne-koeto-ne-vkl-675700.html", "text": "Лара Фабиан е известна в цял свят и надали има човек, който не се сеща за емоционалната песен \"Je t'aime\", когато чуе името ѝ. Романтика, нежност, но и малко огън носи всяко нейно изпълнение, което ѝ печели стотици хиляди фенове. А доказателство за любовта на българите е и фактът, че певицата се завръща у нас и пълни най-големите столични зали.Това ще се случи и тази година, на 27 март, когато ще можем да видим Фабиан на сцената на зала 1 на НДК.След концертите в Маями, Ню Йорк, Вашингтон, Чикаго, Лос Анджелис и Москва певицата ще кацне в София за да представи най-новия си, различен и модерен албум - \"Саmouflage\", в София.Музиката е в моята ДНК. Още от дете знаех, че музиката е моят живот. Когато бях на 5 години дори направих тържествено заявление пред моя баща, в което твърдях, че съм певица. Но, разбира се, да мислиш, че си певица и наистина да бъдеш са две различни неща. Пях на малки участия в музикални барове в Брюксел като тийнейджър. После един продуцент ми предложи да представя Люксембург на \"Евровизия\". Това беше през 1988 г. Минаха обаче доста години до големия ми пробив, който направих, след като имигрирах в Канада. Липсата на слънце в Белгия придава топлината, хитростта и чувството за хумор на жителите ѝ. Аз съм много привързана и към двете страни на произход на моите родители, но също така и към Канада, където имигрирах като млада жена. Това са именно трите държави, които ме превърнаха в жената и артиста, които съм и с които имам емоционални връзки. В момента домът ми е в Монреал, но най-важното - домът е там, където са хората, които обичаш, семейството. Домът не е просто локация някъде по света, то е начин на мислене и усещане - да знаеш, че си на сигурно място, заобиколен от своите близки. Моят дом е там, където е семейството ми.Би било твърде лесно да кажа, че няма никакво значение, но със сигурност променят начина на живот и най-вече начина, по който организирам ежедневието си. Най-голямата промяна, с която трябваше да свикна, е пътуването. Рядко прекарвам цял месец на едно място, без да пътувам. Това се отразява и на семейните ми планове с моята дъщеря и моя съпруг. Но предполагам, че пред това се изправя и всеки професионалист, на който му се налага да пътува много, дори да не е известен. Извън всичко това, разбира се, хората ме разпознават на улицата, но те винаги се отнасят с уважение. Аз нямам типичния начин на живот на известните и богатите, аз съм посветена на семейството си.Албумът излезе на бял свят през октомври, а аз ще представя в София песните от него, както и добре познатите ми хитове от предишни албуми. Доста е модерен, но в същото време носи моя вокален почерк и идентичност. Комбинирахме модерни електронни звуци с класически инструменти, гласът ми е в центъра на всичко това. Доста цветен албум се получи. Всеки от моите концерти в България е бил магичен момент. Щастлива съм да кажа, че имам специална връзка с публиката тук. Българите уважават, внимателни са и доста топли. Не мога да си представя турне, което не съдържа поне една дата в България. Очаквайте да чуете песните, които познавате от предишните ми албуми, както и най-новите. Те ще бъдат изпълнени на фона на красиви визуализации в акомпанимента на банда от Швеция, която ме придружава по време на турнето. Очаквам с нетърпение да видя българската публика, да бъдем на сцената, да свирим в София. Ще се видим скоро!", "date": "2018.02.27", "title": "Лара Фабиан пред ОFFNews: Не мога да си представя турне, което не включва дата в България"}
{"url": "https://offnews.bg/obshtestvo/robotat-sofia-pristiga-v-balgaria-za-biznes-konferentcia-675725.html", "text": "Роботът София, който в края на 2017 г. стана първият в света, получил гражданство, пристига в България за участие в бизнес конференцията „Успешният подбор: Бизнес възможности и предизвикателства“.София ще вземе активно участие в рамките на целия форум. В провокативен панел ще демонстрира как роботите могат да бъдат включени в работния процес и дали ще имат положително влияние върху бизнес средата.Конференцията е част от годишните активности на Casus Futura – платформа за бъдещи тенденции в света на бизнеса, технологиите и социалния живот. Организаторите вярват, че през призмата на новите технологии и тенденции ще се създадат възможности за развитие на бизнес климата. Casus Futura ще разработва програми, които да позиционират България и региона като актуална точка в глобалния бизнес свят.Част от въпросите, които ще се разглеждат на конференцията, са: има ли бизнеса допълнителни ресурси, които не е мобилизирал, за да се справи с недостига на специалисти; може ли да се активизира вторичен пазар и как е възможно това; има ли необходимост от законодателни промени за активизиране на вторичен пазар на работна ръка; наистина ли сме в такъв недостиг на специалисти, в какъвто се твърди, че сме; защо проблемите с намиране на подходящи специалисти е проблем на мениджмънта на компаниите, не само на техните ЧР специалисти. Конференцията ще предизвика представители на бизнеса и държавни институции да постигнат устойчивост на пазара на труда чрез иновативни практики и инструменти.OFFNews е медиен партньор на конференцията. Партньори на събитието са още: Агенцията по заетостта към Министерството на труда и социалната политика, Българската асоциация по информационни технологии, Българската асоциация за управление на хора, Creative Development Solutions, Key Success Indicators, сп. „Икономика“, Economic.bg, МЕНИДЖЪР.NEWS, Investor Media Group, Bulgaria ON AIR, Bloomberg TV, Investor.bg и Rabota.bg.Форумът ще се проведе на 15.03.2018 г. от 14:00 до 18:00 ч. на Capital Fort.Допълнително информация за форума може да се намери на:Web.:  Facebook: ", "date": "2018.02.27", "title": "Роботът София пристига в България за бизнес конференция"}
{"url": "https://offnews.bg/politika/ninova-davame-sdelkata-za-chez-na-prokuraturata-tia-e-neiasna-i-zadk-675727.html", "text": "БСП е категорично против сделката за ЧЕЗ, която е неясна, задкулисна, не се знае кой е крайният купувач, не се знае кой я финансира и какво ще е бъдещето на дружеството. Смятаме, че правителството на Бойко Борисов принася в жертва 3 милиона българи. Това заяви лидерът на БСП Корнелия Нинова на пресконференция в централата на партията. По думите й целта на БСП е да защити тези хора, националния интерес и националната сигурност. Левицата е внесла искане за изслушване на премиера в НС като първа точка в дневния ред. ПГ на \"БСП за България\" внася и искане за анкетна комисия в парламента, която да изясни обстоятелствата за сделката. \"Смятаме, че политическата отговорност е лично на премиера Бойко Борисов”, отбеляза Корнелия Нинова.Лидерът на БСП поиска спиране на сделката чрез всички възможни законови механизми. \"Позицията ни е, че при откриване на нова процедура, държавата трябва да участва наравно с други купувачи, не да национализира, а да участва на пазарен принцип”, категорична бе лидерът на опозицията. Корнелия Нинова подчерта, че това няма да е прецедент за правителството на Борисов. „Припомням, че изкупиха по подобен начин „Авионамс”, когато прецениха, че това е важно за държавата”, припомни Нинова. Тя бе категорична, че ЧЕЗ е не по-малко важна инфраструктура за България и припомни, че подобни държавни дружества има и в Европа – във Франция, в Белгия, в Унгария.„Ще се срещнем с чешкия посланик, на когото ще връчим писмо, позиция и въпроси към чешкото правителство”, каза лидерът на опозицията. Тя обясни, че е получено потвърждение и тази среща ще се състои в четвъртък, от 11 часа. „Към въпросите, които задаваме и те вече са известни, ще добавим и- какви гаранции са дадени пред чешката държава за сделката, кои банки или офшорни компании ще извършат плащането, вярно ли е, че то вече е извършено и от къде е платено?”, допълни Нинова.Борисов и Цветанов да спрат да лъжат, че става въпрос за частни компании. ЧЕЗ е държавна„Обръщам се към Борисов и Цветанов да спрат да лъжат, че става въпрос за частни компании. Зад ЧЕЗ стои чешката държава”, заяви Корнелия Нинова. Според нея е нормално българската държава да прояви интерес- какво се случва с важна инфраструктура на нейната територия. Корнелия Нинова обясни и каква е персоналната отговорност на Борисов. „Той казава: „Те продадоха ЧЕЗ”- кои, някои през 2015 г. А фактите са – през 2004 г. 67% от дружеството е продадено от премиера Симеон Сакскобургготски, не от БСП. Тогава БСП бе против”, припомни Нинова и добави, че през 2011 г. останалите 33% са продадени от Бойко Борисов. „И тогава БСП бе против. И сега оставаме на тази позиция”, категорична бе тя.Корнелия Нинова припомни, че наскоро ГЕРБ поискаха преглед на прехода и грабежа от приватизацията, но после се отказаха, за разлика от БСП. След като управляващите повдигнаха темата, лидерът на БСП поиска от всички български институции досиетата на приватизацията от прехода. „И ги получих. Ето това е досието на приватизацията на ЧЕЗ”, каза Нинова и показа папка с документация. Тя прочете част от приватизационната стратегия на ЧЕЗ, в която се казва, че: „33% се запазват, за да може държавата да има възможност за контрол и надзор над дейността на дружеството, както и гаранция за това, че приватизираните дружества ще упражняват дейността си в синхрон с обществения интерес”. По отношение на въпросите, свързани с бъдеща продажба на остатъчен държавен дял, в документа се казва: „Основна причина за запазване на държавен дял, е да продължи държавата да упражнява приемлива степен на защита на държавните интереси чрез участие в органите на управление на дружеството.\"Твърдението на Борисов, че не знае за продажбата, или е невярно, или ЧЕЗ не са си изпълнили условията по договораКорнелия Нинова попита Бойко Борисов- дали е нарушил стратегията на приватизация, като е продал остатъчния 33% дял, след като в документа пише, че той трябва да се запази, за да се гарантира държавният интерес. „Нарушил ли е държавния интерес, когато през 2011 г. продаде 33%? При какви условия ги продаде и има ли в договорите за продажба на ЧЕЗ условие, че ако ЧЕЗ реши да си продава акциите, трябва да уведоми писмено и предварително, с точен час, продавача, т.е. българската държава. В това досие има такива условия”, категорична бе тя. Според нея, твърдението на Борисов, че не знае за продажбата, или е невярно, или ЧЕЗ не са си изпълнили условията договора. „Ние смятаме, че той е знаел”, отсече Нинова. Тя допълни, че досието на ЧЕЗ отива в прокуратурата.", "date": "2018.02.27", "title": "Нинова: Даваме сделката за ЧЕЗ на прокуратурата. Тя е неясна и задкулисна"}
{"url": "https://offnews.bg/zdrave/patcient-s-izkustveno-sartce-poluchi-istinsko-pri-uspeshna-transplanta-675693.html", "text": "Пациент с изкуствено сърце е сърдечно трансплантиран в болница „Св. Екатерина“, съобщиха от пресцентъра на лечебното заведение.В ранните часове на 25 февруари в болница „Св. Екатерина“ се получи информация от Изпълнителната агенция по трансплантация, че във ВМА – София има подходящ сърдечен донор.Въпреки тежките метеорологични условия в страната екипът на болницата, под ръководството на проф. д-р Генчо Начев, успял да създаде максимално добра организация за успешното извършване на сърдечната трансплантация.Донорът е 41-годишна жена с руптурирала (спукана) мозъчна аневризма и в мозъчна смърт. Реципиентът е 31-годишно момче, който е с тежка форма на сърдечна недостатъчност и поради тази причина преди няколко месеца му е поставено изкуствено сърце.В 03.00 часа през нощта започна сърдечната трансплантация, при която изкуственото сърце бе заменено с новото донорско сърце. В 09.00 часа сутринта пациентът вече бе изведен от операционната и няколко часа след това дишаше самостоятелно и контактуваше с дежурния екип.Това е деветият пациент, на който е извършена успешна сърдечна трансплантация след предварително имплантирано изкуствено сърце през последните няколко години.Ръководството на болницата изразява своите съболезнования и благодарност към близките на донора.", "date": "2018.02.27", "title": "Пациент с изкуствено сърце получи истинско при успешна трансплантация в \"Св. Екатерина\""}
{"url": "https://offnews.bg/obshtestvo/ministar-porozhanov-naredi-proverka-na-babh-zaradi-umartvenite-ptitci-675718.html", "text": "Министърът на земеделието, храните и горите Румен Порожанов разпореди проверка на дейността на Българската агенция по безопасност на храните във връзка с умъртвяването на над 100 птици, сред които имаше и индивиди от защитен вид.Съгласно заповедта на министъра проверката ще бъде извършена от Инспектората на Министерството на земеделието, храните и горите, съвместно с дирекция „Животновъдство“ в МЗХГ.Тя трябва да установи спазени ли са всички правила и процедури по ветеринарномедицинското законодателство от служителите на БАБХ, става ясно от прессъобщение на министерството., от който става ясно, че БАБХ е евтаназирала животните, които са пристигнали у нас без документи, незаконно.Те са били иззети от столичния зоопарк без необходимите протоколи, а решението за смъртта им е взето без да се вземе под внимание мнението на експертите от столичната зоологическа градина. Птиците също така са били умъртвени от ветеринари на БАБХ, които нямат право на това. Те могат да евтаназират само в крайни случаи на епидемия, какъвто в момента у нас няма. ", "date": "2018.02.27", "title": "Министър Порожанов нареди проверка на БАБХ заради умъртвените птици"}
{"url": "https://offnews.bg/ikonomika/tapa-na-dunav-most-rumania-spria-trafika-na-golemi-tirove-675720.html", "text": "Поради затварянето на Дунав мост при Русе от румънска страна, заради влошените метеолорогични условия на територията на Румъния, временно се спира движението на моторните превозни средства над 12 т, пътуващи към ГКПП Дунав мост - Русе, съобщиха от Агенция \"Пътна инфраструктура\".От ведомството обясняват, че движението ще бъде възстановено веднага след като румънската страна започне да пропуска преминаването на големите камиони над 12 т през българо-румънската граница.Заради закъснялата зима пътната обстановка в почти цялата страна остава затруднена.", "date": "2018.02.27", "title": "Тапа на Дунав мост. Румъния спря трафика на големи тирове"}
{"url": "https://offnews.bg/offtopic/snimki-hvarlianeto-na-salfetki-kato-sledvaneto-v-su-675694.html", "text": "Аулата на Софийския университет заприлича на дискотекта след див купон като част от поредната арт акция на Destructive Creation.През изминалия уикенд сградата на СУ беше домакин на конференцията Leap Sofia, посветена на създаването на благоприятна, насърчаваща и подкрепяща среда за качествена професионална реализация на младите хора.Арт хулиганите от Destructive Creation, , публикуваха снимки от хвърлянето на салфетки, както и следния текст:", "date": "2018.02.27", "title": "Снимки: Хвърлянето на салфетки като следването в СУ"}
{"url": "https://offnews.bg/obshtestvo/i-v-rim-balgari-blokirani-zaradi-otmeneni-poleti-675691.html", "text": "Около 80 българи са блокирани в Рим заради отменени полети на „Уизеър“ и „Райънеър“. „Бях останала с впечатление, че вчера „Райънеър“ е заминал целият, но се оказва, че не е така. Около 60 души са от „Уизеър“ и около 20 от „Райънеър“. Засега по хотели са преразпределени“, коментира за \"Фокус\" българският консул в Рим Ермелина Пейчева.По думите й част от блокираните българи ще пътуват в сряда, а останалите имат резервация за петък. Полетът на „Уизеър“ е трябвало да излети тази сутрин от Рим за София от летище „Фиумичино“, а този на „Райънеър“ - още вчера сутринта от летище „Чампино“.„Хотелите на голяма част са покрити, но сега ми изниква проблем, че от „Райънеър“ са казали, че само два дни ще покрият хотела, а останалото трябва да се плати от пътниците. Ще помислим с какво можем да съдействаме. Причината за отменените полети са метеорологичните условия“, допълни Пейчева.От снощи блокирани българи има . Самолетът им от Лондон вместо в Пловдив се е приземил в Румъния снощи заради лошото време. ", "date": "2018.02.27", "title": "И в Рим - българи блокирани заради отменени полети"}
{"url": "https://offnews.bg/obshtestvo/voenni-spasiha-bedstvashti-v-obshtina-nikopol-675690.html", "text": "Военнослужещи и техника от Сухопътните войски оказаха помощ на бедстващи хора в усложнената зимна обстановка в област Плевен тази нощ, съобщиха от Министерство на отбраната. Военнослужещите са от състава на формированието за овладяване и/или преодоляване на последствията от бедствия за действие при зимни условия на 55-и инженерен полк – Белене.Те разчиствали часове наред пътни участъци и оказваха съдействие на бедстващи хора, сред които и един чужд гражданин, в района на селата Лозица, Любеново и Въбел, община Никопол, област Плевен.Изтеглени бяха автомобили, попаднали в огромни преспи. Някои от тях бяха придружени до гр. Белене, където пътниците им да пренощуват. Разчистен бе пътен участък от с. Лозица до гр. Никопол и обратно до град Белене. Действията продължиха до 02.00 ч. тази сутрин, съобщават от военното ведомство.", "date": "2018.02.27", "title": "Военни спасиха бедстващи в община Никопол"}
{"url": "https://offnews.bg/politika/borisov-poiska-ot-chehia-dokumentite-za-sdelkata-s-chez-675724.html", "text": "Премиерът Бойко Борисов се е обадил на чешкия си колега Андрей Бабиш, за да поиска всички документи по сделката за покупката на българския бизнес на ЧЕЗ, с които чешкото правителство разполага.Първи за проведения разговор съобщи зам.-председателят на ГЕРБ Цветан Цветанов след края на днешния коалиционен съвет, като подчерта, че Борисов и Бабиш са говорили именно по време на срещата между ГЕРБ и \"Обединените патриоти\", Малко след това и правителствената пресслужба съобщи за телефонния разговор. Оттам посочват, че Борисов е изразил загриженост от намеренията на дружеството, в което чешката държава притежава 63%, да продаде активите си на компания, която не се е доказала на пазара. По думите му сделката е извършена без необходимата прозрачност и предизвиква основателна тревога.Чешкият премиер в оставка обаче заявил на Борисов, че са извършени проверки за това дали пазарджишката фирма \"Инерком\", която купува активите на ЧЕЗ в България, е способна да управлява електроенергийното дружество в България, както и откъде идват парите за сделката.Проверките показали, че няма проблеми за осъществяване на сделката. Бабиш обяснил на Борисов, че е информиран от Надзорния съвет компанията-майка в Чехия, че продажбата е напълно законосъобразна и не представлява риск за никоя от страните. Самият Бабиш е поискал това обяснение от съвета на дружеството, защото също е имал притеснения. По-рано в интервю за вестник \"Лидове новини\" чешкият премиер в оставка е казал, че е шокиран от това, което става около продажбата на българските активи и многократно е сигнализирал за нередности по сделката, но министерствата в Чехия са го уверили, че всичко е напълно прозрачно.В разговора си с Борисов Бабиш е изразил готовност да предостави на българските власти материалите с резултатите от проверките.Българският премиер съобщи, че вече е възложил на ДАНС и на НАП проверки на купувача и на обстоятелствата около сделката и е поискал съдействието на КФН и КЕВР по случая.", "date": "2018.02.27", "title": "Борисов поиска от Чехия документите за сделката с ЧЕЗ"}
{"url": "https://offnews.bg/obshtestvo/krizisen-shtab-v-rumania-za-blokiranite-nashentci-v-timishoara-675688.html", "text": "В посолството на Република България в Румъния е сформиран кризисен щаб, който да съдейства на нашите сънародници, изпаднали в затруднение, блокирани на летището в град Тимишоара.Напомняме, че десетки български граждани бяха блокирани на летището в Тимишоара, след като самолет на нискотарифния авиопревозвач \"Райън еър\" е бил отклонен от маршрута Лондон-Пловдив към летището на румънския град вчера вечерта. След подаден сигнал, българското посолство в Букурещ е влязло в контакт с летищните власти, както и с представители на авиокомпанията.Посолството е съдействало за осигуряване на алтернативен транспорт на българските граждани до България. Около 60 наши сънародници са се възползвали от възможността да бъдат превозени с двата осигурени автобуса. Останалите българи са предпочели да останат на летището, като до момента два пъти са им осигурени ваучери за храна. По информация на летищните власти, 23-ма души - майки с деца, са били настанени в хотел. Почетният консул на Република България в Тимишоара е поел ангажимент да посети сънародниците ни на летището и да окаже съдействие.Продължават опитите на българския консул в Букурещ Мирчо Иванов да осъществи контакт с представители на авиокомпанията, която следва да предостави информация как ще бъдат транспортирани до България останалите на летището в Тимишоара български граждани.Българското посолство в Букурещ следи развитието на ситуацията, остава на разположение и е в постоянен контакт с намиращите се на летището наши сънародници, както и с летищните служби.Български граждани, които желаят да получат актуална информация или да подадат сигнал за техни близки, могат да го направят на дежурния телефон за спешни случаи на българското посолство в Букурещ: +40 21 230 21 50 и +40 21 230 21 59.", "date": "2018.02.27", "title": "Кризисен щаб в Румъния за блокираните нашенци в Тимишоара"}
{"url": "https://offnews.bg/obshtestvo/balgari-blokirani-i-v-parizh-zaradi-otmenen-polet-675729.html", "text": "Българи са блокирани на летище в Париж заради отменен полет на \"Уиз Еър\" до София вследствие на лошото време, съобщиха от външното министерство, позовавайки се на информация от посолството ни в Париж. По данни на български граждани, осъществили контакт с мисията ни във френската столица, на летище \"Буве\" се намират общо около 130 пътници, част от които българи, които чакат пренасочване и намиране на други подходящи полети.От българското посолство в Париж са се свързали с местното представителство на авиокомпанията, откъдето са били информирани, че всеки пътник е получил на електронната си поща предложение с възможностите за придвижване с други полети на авиокомпанията.Всеки пътник трябва лично да се свърже с представителите на \"Уиз Еър\" за анулирани полети на телефоните на авиокомпанията във Франция +33170700852 или в София +35924928367 и да обяви своя избор на полет.Българските граждани могат да се обърнат и към представителството на \"Уиз Еър\" на летище \"Буве\", където да заявят своето желание за пренасочване на полета или за възстановяване на сумата.От авиокомпанията са информирали още, че в случай на невъзможност за транспортиране на част от пътниците в рамките на деня, те могат да се настанят в хотела на летището, където да заплатят нощувката, а авиокомпанията се ангажира да възстанови тази сума след представяне на необходимите документи.Всички български граждани, които желаят да получат актуална информация или да подадат сигнал за техни близки и познати, могат да го направят на дежурните телефони на българското посолство във Франция: +33 1 45 51 85 90, +33 1 45 51 85 90. ", "date": "2018.02.27", "title": "Българи блокирани и в Париж заради отменен полет"}
{"url": "https://offnews.bg/offtopic/dzhoni-napravi-pat-dzhejn-uokar-se-zadava-675697.html", "text": "Създателите на \"Джони Уокър\" - едно от най-популярните уискита в света, решиха, че на джентълмена с бастунчето му е самотно и за това създадоха дамата Джейн Уокър - новата лимитирана серия уиски от компанията, която ще види бял свят през март.Разлика във вкуса няма да има, единствено в етикетите.Джейн Уокър също си има бастунче, шапка и добре познатата \"ходеща\" походка.Лимитираната серия бутилки уиски ще се продават само на американския пазар, съобщават още от компанията.Жените имат огромна роля в развитието на компанията от 1893 година до днес. Един от основателите на култовата напитка е Елизабет Уокър. 50% от експертите, които създават любимото 12-годишно отлежало, също са жени.", "date": "2018.02.27", "title": "Джони, направи път, Джейн Уокър се задава"}
{"url": "https://offnews.bg/temida/zoopolitcai-arestuvaha-mazh-ubil-kuche-675696.html", "text": "Зоополицията в Нова Загора е арестувала мъж, който е убил куче в село Богданово.32-годишният мъж от новозагорското село Дядово е направил пълни самопризнания и е предал оръжието- пневматична пушка с голям калибър. Престъплението е извършено на 24 февруари. Работата по досъдебното производство продължава.", "date": "2018.02.27", "title": "Зоополицаи арестуваха мъж, убил куче"}
{"url": "https://offnews.bg/politika/stanishev-bsp-ne-sme-cherveniat-gerb-ne-zadushavajte-debata-v-partia-675698.html", "text": "През последния месец станахме свидетели на абсолютно изкривен и манипулиран „дебат“ за Конвенцията на Съвета на Европа за превенция и борба с насилието над жените и домашното насилие. Заглавието много категорично говори за съдържанието и целите на тази Конвенция. И всички интерпретации, че ще сме задължени да приемаме „трансджендъри от Иран“, да обучаваме децата как да сменят пола си и да въвеждаме еднополови бракове не се основават нито на буквата и духа на документа, нито на здравия разум. Това се казва в статия на лидера на ПЕС Сергей Станишев в отгвор на откритото писмо на Евгени Кирилов до него, публикувано преди дни във вестник \"Дума\".  Чрез моето открито писмо бих искал позицията на ПЕС да стигне до всички членове и симпатизанти на БСП, за да са наясно с принципите, които европейската левица отстоява. БСП е най-демократичната българска партия и, за да я запазим такава, трябва да проведем т​ози честен и открит разговор, заявява Станишев. За насилието, ценностите и политическите цели на БСПДраги Евгени,Преди време се обърна към мен с открито писмо и публичен призив: „Истанбулска конвенция. Стига, Сергей, спри се! Остави на мира БСП!“ В писмото заявяваш, че проявявам „болезнена активност“, че „атаките от ПЕС“ носят моя почерк, че едно прессъобщение е насочено срещу ръководството на БСП и парламентарната група. Внушението е, че водя някаква лична битка, която вреди на интересите на БСП.Бих подминал тези послания, правил съм го неведнъж през годините. Но изводите са твърде сериозни. И отразяват линия, която не толкова открито, колкото подмолно, се прокарва сред членовете на БСП и формира негативно отношение към Европейската социалдемокрация. Тя звучи така: „Най-сетне напипахме струна, носеща ни широка обществена подкрепа. Като яхнем тази вълна, ще ни припознаят за сила и ще спечелим предсрочните избори. Който се противопоставя на това, е против интересите на партията.“Свързан съм с нашата партия кръвно и съм доказал в продължение на десетилетия моята ангажираност към социалистическите идеи.Не съм в БСП заради конюнктура или кариераОще в бурните първи седмици след промените през ноември 1989 г. взех моето осъзнато решение, че дължа това на баща ми и неговото поколение идеалисти, минали през антифашистката съпротива и останали верни докрай на социалистическата идея. Направих този избор и защото бях и съм дълбоко убеден, че България има нужда от силна, демократична, социална партия. И съм в нейните политически битки до днес.Помня първия ни митинг пред БНБ в мразовития декември на 1989 г. Помня и първата ни кампания на деморатични избори през 1990 г., когато като полеви боец с кофа и рула с плакати участвах в „плакатната война“ в най-синия район на София и във всички наши митинги. Като експерт и ръководител на Международния отдел на БСП помня и периода след 1997 г., когато партията беше в ъгъла, в дълбока международна изолация, на „Позитано“ нямаше телефони и парно, а хората с месеци не получаваха заплати. Да не припомням, че по-късно не бяхме толкова много тези, които водихме последователна и открита битка с ГЕРБ и Борисов, докато други се договаряха с него зад гърба на партията. Не казвам всичко това, за да се изтъквам – мнозина наши другари са минали през по-тежки изпитания. А за да кажа, че помня откъде съм тръгнал и през какво съм минал, и няма да позволя на никого да раздава лековати оценки. Затова – по-внимателно с оценките и призивите!През последния месец станахме свидетели на абсолютно изкривен и манипулиран „дебат“ за Конвенцията на Съвета на Европа за превенция и борба с насилието над жените и домашното насилие. Заглавието много категорично говори за съдържанието и целите на тази Конвенция. И всички интерпретации, че ще сме задължени да приемаме „трансджендъри от Иран“, да обучаваме децата как да сменят пола си и да въвеждаме еднополови бракове не се основават нито на буквата и духа на документа, нито на здравия разум. В оригинала на Конвенцията въобще няма „социален пол“, а има „социално изградени роли, които дадено общество намира за уместни за жените и мъжете“.Заради „дискусиите“, създаващи страхова психоза за „заговор срещу християнството и нашите традиционни ценности“, за това как Европа цели унищожаване на българската нация, семейство и традиции, сезагърби истинският, мащабен, остър и нетърпящ отглагане реален проблем – насилието над жените.За този месец нито една политическа сила не проведе разгвор с неправителствените организации, които помагат на стотиците хиляди българки! Цялата обществена дискусия у нас отправи погрешно послание – и към жертвите и към насилниците – за толерантност към домашното насилие. От началото на годината 6 жени са убити от своите мъже или партньори! И това стана докато титанични усилия се хвърлиха в борба с „джендърите“, дебнещи зад всеки ъгъл. Посетих един от кризисните центрове и чух покъртителни истории от жените, лично преживели този ад. Само този център през последните години е приел, защитил и помогнал на повече от 2 200 българки! А колко десетки хиляди жени никога не се решават да споделят своята болка – физическа и душевна – и я изплакват във възглавницата, бити и унизени?! Защото, както ми сподели една от жертвите, „това се смята за срамно, не трябва да се излагаме пред съседите“.Политическите партии употребиха дебата заради криви политически сметкиТревожи ме реакцията на институциите и политическите сили в този дебат. Всичко се свежда до политическа сметка – колко избиратели можем да спечелим, колко да загубим.Огромна отговорност за посоката на обществените спорове носят управляващите, които подхванаха темата със скандал, произведен от „патриотите“ и немалка част от министрите от ГЕРБ. Какво направиха, когато изведнъж осъмнаха с „горещ картоф“ в ръцете? Хвърлиха го. След противоречащи сигнали – ще приемат, ще отлагат, ще водят дебат – прехвърлиха темата на Конституционния съд – „и вълкът сит, и овцете цели“. Хем сме големи и модерни европейци, хем нищо не правим, а проправителствени сайтове развихрят истерията за „третия пол.“ Само че, в резултат от страха да не стъпят накриво, жертва пада скромната подкрепа на държавата – едва 500 000 лв. за борбата с насилието, от които до жертвите стигат 200 000 лв. И до ден днешен не са пуснати процедурите и дейността в помощ на жертвите е заплашена от спиране.Левицата можеше аргументирано и с пълно основание да громи правителството за това! Защото държавата е абдикирала от проблема, а насилието е навсякъде – в семейството, в детската градина, в училище, в болниците, по улиците. Насилието стана модерно и за удоволствие!Човешкото достойнство, правата на човека, равноправието на жените във всяко отношение е историческа кауза на левицатав България и по света от самото основаване на нашето движение. Няма как да не бъда смутен и озадачен, че ние с лекота припознахме и повтаряме аргументите на националистите. За тях играта със страховете на хората, посяването на омраза към другите – съседната нация, ромите, евреите, бежанците – е естествена среда, за да виреят политически. Но нали за нас свободата, човешкото достойнство, солидарността, помощта към беззащитния – не са празни думи?!Бях изненадан от спешната позиция на ИБ, огласена късно вечерта на 3 януари. Защото тя противоречеше на всичко, случващо се през цялата 2017 г. На кампанията на Обединението на жените в БСП срещу насилието на жените, с десетки събития в цялата страна, в това число със събиране на подписка за ратификация на Истанбулската конвенция. В разрез с резолюцията на Съвета на ПЕС, приета през декември, без нито един глас против.Няма как да заемем позата, че едва ли не някой отвън ни налага насила позиция,след като нашата партия участва в целия процес на обсъждане, редактиране и гласуване на този документ. Упрекваш ПЕС в „персонална атака срещу членове на ръководството“ чрез прессъобщение, в което се описва процедурата за обсъждане и приемане на Политическата резолюция на Съвета на ПЕС?! При това пуснато след запитвания от българските медии! Цялата информация е публична, налична на сайта на ПЕС и дори в Youtube.Може би не знаеш, но още на 4 януари позицията на ИБ беше преведена и изпратена на ПЕС-жени и на водещи фигури в групата на социалистите в ЕП. И недей да търсиш моя вина. Беше направено от ГЕРБ незабавно. Защото видяха слабо място на БСП и възможност партията да бъде уязвена. Веднага информирах председателя на Националния съвет и цялото ИБ за тази политическа опасност за БСП. Защото в битката с „джендъра“ не знам дали спасихме половата, но поставихме на карта своята политическа идентичност – на лява модерна европейска партия, отстояваща човешките права! Рискувахме напразно, защото видно от социологическите проучвания, нито една партия не спечели от яростното противопоставяне „за“ и „против“ „третия пол“ – електоралните нагласи не помръднаха.Всички мои аргументи – съдържателни, политически, морални представих пред Националния съвет. Не за да „намеря разбиране в Брюксел“! А защото съм убеден, че това е последователната и правилна позиция за лява партия. В изкривената среда у нас отстояването й има висока цена. Но истината не трябва да се премълчава. На излизане от НС една жена – член на Съвета ме попита: „Как ще гледам сега жените, които се присъединиха към подписката ни в подкрепа на Конвенцията?!“Чух много позовавания на общественото мнение. Разбира се, че е важно. Но то се мени и влияе. Хората се вслушват в политическите сили, на които имат доверие. Отговорност на институциите и на сериозните партии е да водят спокоен и просветен дебат.За съжаление, този изпит не бе издържан от политическите сили.Няма как да се съглася, че случващото се е „победа на здравия разум“, че Конвенцията отнемала суверенитет и давала много права на неправителствените организации и основания да съдят България. Всъщност Конвенцията иска именно държавата да има траен, неподвластен на политически конюнктури ангажимент, за превенция и борба срещу насилието над жените и децата, и създава силни инструменти за това.Ти като международник най-добре знаеш, че смисълът на конвенциите на Съвета на Европа е за търсене на общи, синхронизирани механизми за решаване на сходни проблеми във всички 47 страни от тази организация. Ако Конвенцията наистина съдържа тези заплахи, как така страни, много по-консервативни в социален и културен план като Турция и Полша не са ги провидяли? Защо Грузия, в чиято Конституция е записано изрично, че бракът е съюз между мъж и жена, е ратифицирала? По-малко „мъжествени“ в своите традиции ли са Албания, Румъния, Македония, Сърбия, Босна и Херцеговина? Истината е, че ние сами си създадохме въображаем Франкенщайн, с когото да се борим. И превърнахме дебата за Истанбулската конвенция във фалшива новина.Предлагаш да „оставя на мира Православната ни Църква“. Единственото, което съм казал е, че в България Църквата е отделена от държавата. Сиреч, институциите и политиците не може да ползват становището й като щит и аргумент. БСП направи много през годините срещу опитите за разкол на БПЦ, инспириран от десните, защото беше ярка намеса на държавата в духовните дела. Но откога БСП е станала клерикална партия? Ако следваме догмата, да забраним разводите и абортите. Звучи абсурдно, нали?Както знаеш, пред НС изразих мнението, че дебатът и позицията ни по същество обслужват интересите на ГЕРБ.Колко удобно за правителството – цялата обществена енергия да се излее в тази посока. Да се отече като рутинно упражнение вотът на недоверие за корупцията. Да се изтощят протестите за Пирин, да се размият крещящите и измъчващите хората истински проблеми – здравеопазване, доходи, икономика. Много доволни трябва да са в ГЕРБ – те си измиха ръцете и ще намерят начин да се измъкнат, а ние ще се състезаваме с крайните националисти на тесния терен кой е по- по- най-традиционалист, националист, популист и най - в синхрон с обществените нагласи!Никой не бива да се изненадва, че има политическа реакция от страна на ПЕС-жени и от групата на социалистите в ЕП по отношение на позицията на БСП срещу ратификацията на Конвенцията и намерението за референдум. За да бъдем точни, тя беше забавена по мое настояване. Надявах се, че след като обясня на ръководството и пред НС значението на политиката за правата на жените за европейските социлисти, загрижеността на останалите партии от нашето семейство ще бъде взета предвид. Нямаше да съм честен към нашата партия, ако не предупредя за опасността от самоизолация на БСП и подронване на нашия авторитет в рамките на ПЕС. Предупредих и как това може да се върне като бумеранг в България, защото нашите опоненти няма да пропуснат шанса да организират кампания, която за пореден път да представи БСП като антиевропейска партия и ще навреди на нашето представяне на избори. Толкова бързо ли забравихме уроците от последния парламентарен вот, когато това беше една от причините да загубим?!Споделих също, чеполитически позиции, които се отнасят до права на човека, се разглеждат особено чувствително от социалистите в Европа.Правата на човека са крайъгълен фундамет в ценностната система на съвременната левица в Европа и по света. Дадох и конкретни примери, когато дори само изказвания на лидери и премиери на наши партии, предизвикват остра публична реакция. Всичко последващо не е резултат от моя „болезнена активност“, а закономерност.Да, „ПЕС не е Коминтерн“, както се сочи от ръководството на БСП. Партии от нашето семейство са на различни позиции по икономически, социални политики, по степен и форми на европейската интеграция и никой не прави проблем от това.Нещата обаче са различни, когато опира до въпроси, касаещи ценностите на нашето семейство. Членството на една от силните партии беше замразено, когато реши да направи управляваща коалиция с крайните националисти. Има и много други случаи на остри публични реакции, в това число и мои, към действия на партии и лидери от левицата. Защото политиката отдавна е глобална, и това, което правим у дома, има незабавен отклик навън – помага или вреди на други от нашето семейство.БСП казва „чуйте ни, такива са обществените нагласи“, други партии отговарят „чуйте и нас, правата на жените са наш политически приоритет и са важни за нашите избиратели.“Има голяма разлика между ПЕС и ЕНП. За последните най-важно е една партия да е на власт. Може да прави всякакви безобразия – да подчинява съдебната система, да гази медии, да репресира опозицията. Но щом държи властта и осигурява гласове в Съвета на ЕС и ЕП – проблемите се замитат и премълчават от ЕНП. Да ти напомня това отношението на ЕНП към България и ГЕРБ, или към Унгария и Орбан? Двойният стандарт за тях важи с пълна сила! Е, социалистическото семейство е различно. Когато виждат сериозен проблем, той се обсъжда открито. Когато на критика от страна на нашите партньори се отговаря с кампания срещу тях, това показва липса на чуваемост и желание за разговор и може само да навреди на БСП.Лошото в конкретния случай е, че БСП се оказва в изолация от социалдемократическото семейство заради своята позиция срещу Конвенцията на Съвета на Европа за превенция и борба с насилието над жените и домашното насилие. При това всяка следваща стъпка води не до сближаване на позициите, а до задълбочаване на различията с останалите партии в ПЕС. След първата позиция на ИБ можеше да се проведат срещи и разговори – с неправителствени организации, с ПЕС-жени, с групата на социалистите в ЕП. Но се избра спешно да се върви към крайна позиция.Дълбоко ме тревожи, Евгени, а сигурен съм и ти виждаш, вече ясно очертаващата се тенденция на нетърпимост към различното мнение в нашата партия. Вътрешнопартийният дебат е част от демократичната идентичност на БСП. Има опити той да бъде задушен, а всеки, който си позволи да е несъгласен или да критикува „правата линия“ да бъде обявяван за враг. Да не забравяме – ние сме идейна партия, не сме червеният ГEРБ! Вярвам, че партията ни ще е по-силна, когато не дълбаем вътрешни линии на разделение, а обединяваме усилията си в голямата обща цел – спечелването на доверието на българските граждани на следващите парламентарни избори. И всеки в БСП може да има роля и заслуга за това. Казвам всичко с дълбокото убеждение, че различната ми позиция по въпроса за Истанбулската конвенция, бе възприета в рамките на тази тенденция на нетърпимост към друго мнение. И за съжаление, със същия маниер на нетърпимост, бе размахан пръст на ПЕС – абсолютно ненужно, нелепо и непредизвикано. ПЕС не е поредният инакомислещ другар, който можеш да нариташ и да напъдиш в ъгъла. Да не объркваме нивата на местната с международната политика. Защото това предизвиква само недоумение.Естествено, че приемам „болезнено“ всяка заплаха за европейския авторитет на БСП!15 години ни отне да извървим пътя към пълноправното членство в Европейското социалдемокртическо семейство! И аз, и ти знаем, колко неимоверни усилия бяха положени, за да ни възприемат като модерна и равноправна партия в ПЕС. Партия, която е там по убеждение, а не защото все накъде трябва да бъде. Знаем и вътрешната цена на международната изолация, особено през втората половина 1990-те години.След нашето приемане в ПЕС, в най-важни и трудни моменти за БСП и България, европейските социалдемократи бяха с нас и ни подкрепяха. Забравихме ли, какво силно рамо ни дадоха за приемането на България в ЕС, когато мнозина от десния спектър настояваха за отлагане на членството ни? Нали си представяш какви политически последици щеше да има за БСП, ако през 2005-2007 г. нашето правителство се беше провалило с тази историческа мисия?! Забравихме ли, че когато през 2009 г. премиерът Борисов каза, че БСП е трябвало да бъде забранена, лидерът на групата на социалистите Мартин Шулц му удари публичен шамар като отговори: бившият бодигард на Тодор Живков няма да дава оценки на партия-член на ПЕС! Няма кампания от 2004 г. насам, в която ПЕС да не е оказала силна политическа подкрепа на БСП. И ето, чедоживяхме европейските социалисти да бъдат представяни като враждебна сила, която ни „натиска“ с „лобистки“ писма и пречи на БСП да спечели избори!Е, няма как да приема тази манипулация!Има един печеливш от цялото напрежение между ПЕС и БСП – ГЕРБ! Доволно потриват ръце, че социалистите се карат. А както знаеш, хората не дават съдбата на страната в ръцете на разединена политическа сила.Дискусията сред нас повдига един фундаментален въпрос –за стратегията на БСП за спечелване на следващите парламентарни избори и за управление на страната.Има три предпоставки една партия да постигне тази политическа цел:Да бъде категорична и ясна опозиция.Да представи достатъчно убедителна алтернатива – план за бъдещето на страната.Да мобилизира своето ядро, но и да спечели хората, които не са нейни традиционни избиратели и се колебаят.С първата задача се справяме. Никой не подлага на съмнение, че БСП е активна опозиция на властта. Това обаче е само първата стъпка и не задава автоматична победа на следващите избори. Втората задача е много по-трудна.Времето в опозиция е твърде ценно за една партия.Време за мислене, за обсъждане и формиране на цялостни политики в различни сфери. За консултации със синдикати, работодатели, браншови, съсловни и неправителствени организации. Време да се чуят мнения, да се печелят съюзници и да се трупа доверие. С тази задача се справяме частично. Сред политиките ни, най-завършен вид има визията ни за бъдещето на Европа и българското председателство, утвърдена от заседание на Конгреса на БСП. Смея да твърдя, че давам своя принос за това. В това число и с двете мащабни конференции за сценариите за бъдещето на Европа и за Общата политика в областта на отбраната и сигурността.Но имаме нужда от много по-целенасочена и системна работа по алтернативните ни политики,защото голяма част от обществото ни разпознава като опозиция, но не и като алтернатива.Третата ключова задача е да намерим отговор на въпроса от кого търсим допълнителна подкрепа, за да сме първа политическа сила. Някакси сме убедени, че веднага след българското председателство ще дойдат предсрочни избори. Вярно, правителството на ГЕРБ и националистите удивително бързо затъна в скандали и трупа негативи. Основната причина е, че нямат истинска политическа и икономическа цел, план за бъдещето. А когато не даваш перспектива – всеки скандал е голям. В очите на хората ГЕРБ вече не са онази надежда за справедливост и ред, каквато бяха за мнозина дълги години. И като че ли, отговорът за това, кой ще ги смени се подразбира от само себе си. Да, но не съвсем, както видяхме преди една година. Бяхме си повярвали прекалено много, че едва ли не вече сме спечелили изборите и бяхме тежко разочаровани.Видял съм не едни избори, у нас и в цяла Европа, когато погрешно формулирне на стратегията води до натрупване на грешки и обръщане на резултатите. Днес е налицеопасност БСП да се впусне в безперспективна надпревара с „патриотите“ на тяхното поле.Ние искаме референдум за Истанбулската конвенция. Те заявяват референдум за еднополовите бракове и „джендър-обучението“. Няма как да спечелим това състезание. Те винаги ще бъдат по-брутални в разпалването на страховете на хората, в агресията, в посочването на ЕС като зла сила, която иска да подчини, обезличи и затрие България. „Оригиналът“ винаги е по-достоверен от „копието“. Да не забравяме, че има достатъчно „нови“ играчи, които вече загряват и се готвят да се хвърлят в битка за гласове на полето на популизма и продаването на нови надежди.Най-голямата опасност за БСП в този сценарий е да загуби посока и ценностни ориентири за себе си и в очите на обществото. Ако се плъзнем в тази посока, ще изплашим и отблъснем твърде много хора. Не бива да забравяме, че убедителното мнозинство от българите са проевропейски настроени и оценяват положително членството на България в ЕС. Хората не искат България да е сама, изолирана и без посока в един глобален и несигурен свят. И ако някой бъде представен като сила, която ще ни скара с Европа, ще зададат логичния въпрос – „А какво ни предлагат?“ Не мога да приема, че за пореден път оставяме и даже целенасочено помагаме на ГЕРБ да изиграят ролята на единствената европейска политическа сила в България! Ние им даваме този терен! А българските граждани не биха поверили управлението на страната на премиер без европейска подкрепа, на партия с разколебани европейска идентичност и вяра в общочовешките цености. Защото обществената подкрепа се печели и губи в политическите битки, но загубата на идентичност се наказва със загубени избори.В едно, Евгени, съм съгласен с теб.Най-важното поле за спечелване на доверие и за БСП, и за ПЕС е битката за социалната държава.И в нея само заедно можем да преуспеем.Съветът на ПЕС в Лисабон утвърди ясна, категорична и разгърната визия каква Европа искаме. В България малко се говори за нея. А тя представлява амбициозна програма за промяна на ЕС. БСП трудно ще може да реализира своите социални политики у нас, ако не е част от битката на европейската левица срещу демонтажа на социалната държава. В ПЕС всички са наясно, че за да се осъществи голямата промяна в ЕС са необходими силни национални партии, с подкрепа в страните си. Но подкрепа трайна и растяща, а не конюктурна и в резултат на страхове и изоставени ценности!Надявам се, че нашата БСП осъзнава това. И ще се възползва от всички политики и идеи на голямото ни европейско семейство, че ще се радва на европейско признание, а не на изолация. С мощната подкрепа на ПЕС, БСП може да се обозначи като истинска социална алтернатива на ГЕРБ и така да спечели следващите парламентарни избори.", "date": "2018.02.27", "title": "Станишев: БСП не сме червеният ГЕРБ, не задушавайте дебата в партията"}
{"url": "https://offnews.bg/izvan-terena/teodor-salparov-chaka-dete-ot-ralitca-paskaleva-675699.html", "text": "Актрисата Ралица Паскалева се появи рано сутрин в студиото на \"На кафе\" по \"Нова телевизия\" и разкри, че е бременна от волейболиста Теодор Салпаров.\"За първи път потвърждавам. Вече няма къде да се крие. Това е лична тема, която не е нужно да се коментира с всеки. Продължавам участието си в сериала \"Откраднат живот\", това е мое решение\", призна красавицата.\"Откакто сме заедно вече всички медии започват да ни разпитват. Няма лошо, но това малко ме дразни. Това, дали ще се оженим и какво ще е детенцето, е вече лично. По-натам ще видите\", добави тя.Ралица Паскавела и Теодор Салпаров са заедно от лятото на миналата година. Разкриването на връзката им стана факт заради техни публикации в социалната мрежа \"Инстаграм\".Скоро след това те споделиха и общи снимки. През октомври Салпаров призна, че иска да има дете от актрисата. В началото на този месец се появиха за първи път слуховете за бременността на красавицата.", "date": "2018.02.27", "title": "Теодор Салпаров чака дете от Ралица Паскалева"}
{"url": "https://offnews.bg/ikonomika/bulgartabak-zatvaria-fabrikata-si-v-bosna-ostavia-100-dushi-bez-rabot-675695.html", "text": "Два месеца след като затвори почти напълно българското си производство, \"Булгартабак\", чиято собственост се свързва с депутата от ДПС Делян Пеевски, планира да затвори и фабриката си в Баня Лука, която се намира в Република Сръбска, част от Босна и Херцеговина, съобщи вестник Капитал, позовавайки се местни медии.Според информацията представители на холдинга ще пътуват дотам във вторник, за да разяснят плановете си да закрият мощностите и да оставят 100 работници без работа.Синдикатите в дружеството са организирали среща на представителите на \"Булгартабак\" с правителството и настояват фабриката да не се затваря.Вероятната причина за затварянето на производството е сделката с British American Tobacco от миналия април. Тогава бяха продадени основните търговски марки на \"Булгартабак\", а ВАТ има право да ги произвежда и продава в България, Адриатическия регион и Русия. Според договора с ВАТ до 2019 г. марките ще бъдат произвеждани само в \"Благоевград БТ\" и явно 130-годишното босненско предприятие остава без поръчки.Според председателя на профсъюза в завода Мирослав Маринкович служителите са се обърнали към правителството, за да предотвратят затварянето на завода. Той допълва, че при покупката на фабриката през 2013 г. \"Булгартабак\" са се задължили да запазят 250 работни места и най-малко пет години да поддържат дейността на фабриката. Междувременно обаче половината работници са съкратени, а за петте години като собственик \"Булгартабак\" са докарали само две нови машини във фабриката.", "date": "2018.02.27", "title": "Булгартабак затваря фабриката си в Босна, оставя 100 души без работа"}
{"url": "https://offnews.bg/politika/zelenite-za-prodazhbata-na-chez-oshte-koruptcia-neprozrachnost-i-za-675704.html", "text": "\"Решението на ЧЕЗ да продаде активите си и по този начин да излезе от българския пазар е притеснителен сигнал за състоянието на икономиката, както и за стабилността и предсказуемостта на политическата среда в страната ни\" - това се казва в позиция на съпредседателя на \"Зелените\" Владислав Панев, изпратена до медиите.\"Изтеглянето на чуждестранните инвеститори е силен лош сигнал за инвестиционния климат, и то в период на глобален икономически бум\", смята Панев.Според \"Зелените\" топката е в ръцете на регулаторите, които са длъжни да се произнесат коректно за сделката.Цялата позиция на \"Зелените\" без редакторска намеса:Решението на ЧЕЗ да продаде активите си и по този начин да излезе от българския пазар е притеснителен сигнал за състоянието на икономиката, както и за стабилността и предсказуемостта на политическата среда в страната ни. Изтеглянето на чуждестранните инвеститори е силен лош сигнал за инвестиционния климат, и то в период на глобален икономически бум. Липсата на интерес от конкурентни, опитни и разпознаваеми на глобално ниво кандидати за този бележещ значителен ръст частен бизнес означава, че България не се възприема като благоприятна дестинация дори от представители на консервативни и регулирани бизнес сектори.Въпреки че по смисъла на междутърговските отношения ЧЕЗ е напълно свободен да одобри кандидат за покупката на бизнеса си, настоящата ситуация е тест за това съответните институции да проверят състоятелността на избрания купувач да финансира и да осигури безпроблемното управление на този стратегически за цяла България бизнес. Комисията за защита на конкуренцията и Комисията за енергийно и водно регулиране трябва да извършат необходимите проверки и да се произнесат относно състоятелността на “Инерком”да поеме функциите на електроразпределително дружество. Тези институции трябва ясно и непоколебимо да отговорят на обществените съмнения за непрозрачна собственост и скрити интереси, прозиращи зад неизвестният семеен бизнес от Пазарджик. Полезна отправна точка за необходимите анализи и компетенции на новия собственик на ЧЕЗ България би следвало да бъдат заложените още в предприватизационния процес критерии.В този контекст, притеснително е незабавилото се и ден след официалната оставка на Министър Теменужка Петкова изказване на Бойко Борисов в подкрепа на регионална атомна електроцентрала за Балканите в Белене. Отново се търси решение, спонсорирано от ЕС след като проектът се е провалил в доказването на инвестиционна логика. Регионалното сътрудничество в сферата на енергетиката е един от новите принципи залегнали в редица от новопредложените регламенти и директиви в пакета “Чиста енергия за всички” на Европейската комисия от 30 ноември 2016. Целта му обаче е да активира инвестиции и регионално сътрудничество по мерки, свързани с внедряването на нови технологии, възобновяема енергийни източници и изграждането на умни, децентрализирани, локални енергийни системи. Предложението за регионална атомна елетроцентрала изпраща грешен сигнал както към региона, така и към ЕС относно целите и приоритетите на страната ни в ключовия етап на междуинституционални преговори по пакета “Чиста енергия за всички”.Регионалното сътрудничество, както е представено в Стратегията на Зелените е шанс за българската икономика да се профилира в нишови високотехнологични сектори като дигитализацията на енергийната система и технологии за възобновяеми енергийни източници. Тази възможност би била тотално унищожена с решението на правителството да употреби потенциала на регионалното сътрудничество с цел да реанимира мъртвеца АЕЦ “Белене”.", "date": "2018.02.27", "title": "Зелените за продажбата на ЧЕЗ - още корупция, непрозрачност и зависимости"}
{"url": "https://offnews.bg/kultura/nad-40-fotografii-na-meri-elan-mark-shte-badat-pokazani-u-nas-675701.html", "text": "136-ата самостоятелна изложба на една от най-уважаваните и влиятелни жени в историята на съвременната фотография - Мери Елън Марк - ще бъде показана от “Майстори на фотографията” в Софийска градска художествена галерия между 27 март и 22 април. Камерата на Марк се движи между контраста на сиропиталищата в Калкута и снимачните площадки на Холивуд, между живота на малолетни проститутки и едни от най-големите кинознаменитости.Нейните портрети на Майка Тереза, индийските циркове, бордеите в Бомбай, децата на улиците в Сиатъл, бездомниците, травеститите и хората с ментални заболявания на улиците в Ню Йорк - от една страна, а от друга - интимните портрети на куп холивудски знаменитости и кадрите от снимачните площадки на култови американски филми с десетки номинации и награди, превръщат Мери Елън Марк в символ на фотожурналистиката, документалната и портретната фотография.В продължение на 5 десетилетия може би най-уважаваната и влиятелна жена фотограф в света:- участва в близо 150 самостоятелни и 250 групови изложби- изнася близо 300 лекции в цял свят- получава над 60 награди, сред които наградата на Джордж Ийстман Хаус за цялостен принос към фотографията, както и тази на Световната фотографска организация за изключителен принос към фотографията- издава десетки книги, уводи към които пишат Изабел Алиенде и Милош Форман...През далечната 1974 г. излиза книгата “Фотожурналистиката: Мери Елън Марк и Ани Лейбовиц: женската перспектива”.Нейни фотоесета и портрети са публикувани в над 100 издания, сред които LIFE, The New Yorker, Rolling Stone, Vanity Fair, Vogue. Мери Елън Марк има 5 докторски степени от 5 различни университета в САЩ. Родена е през 1940 г., умира през 2015 г.За първи път в България фотографии на Мери Елън Марк ще бъдат показани в рамките на платформата за съвременна фотография “Майстори на фотографията”, създадена от фондация МУСИЗ и фондация “Америка за България”, подкрепяна за пета поредна година от VIVACOM Art Hall.Между 27 март и 22 април в Софийска градска художествена галерия ще бъдат изложени над 40 фотографии на Мери Елън Марк от 3 цикъла - Портрети на знаменитости и кадри от снимачните площадки на култови филми, Attitude (Пози) и Indian Circus (Индийски цирк).Марлон Брандо на снимачната площадка на “Апокалипсис сега”, Федерико Фелини, докато снима “Сатирикон”, Патрик Суейзи в калифорнийския си дом, Шон Пен в съблекалнята, Уди Алън на балкона в Манхатън, Джони Деп на снимките на “Слийпи Холоу”... Но и малолетната проститутка Тайни, чийто живот Марк проследява през годините, бездомни деца в Калифорния и Сиатъл, 9-годишната Аманда с цигара в ръка, клоуни, джуджета, хипопотам и слон под цирковите тенти в Индия, Джони Лий Купър и Хенри Милър в инвалидна количка, бутана от Туинка в бяло трико - всеки един от световноизвестните, социално контрастни и дълбоко въздействащи кадри на Мери Елън Марк ще можем да видим и в София тази пролет.Фотографиите пристигат у нас от галерията на Хауърд Грийнбърг (Ню Йорк), който ще изнесе отворена лекция пред българската публика на 28 март, ден след откриването на изложбата. Грийнбърг е един от най-изтъкнатите галеристи на фотографии в света. Той е специалист по фотографско изкуство от XIX и XX век и е признат лидер в определянето на неговата стойност на пазара на изящни изкуства. Като признание за неговия труд в тази област и неговата ненадмината колекция от повече от 30 000 фотографии, списание „Америкън фото“ провъзгласява Грийнбърг за един от 25-те най-важни хора във фотографията.Фотографската изложба на Мери Елън Марк в България се осъществява в партньорство с VIVACOM Art HAll и със съдействието на Столична община.", "date": "2018.02.27", "title": "Над 40 фотографии на Мери Елън Марк ще бъдат показани у нас"}
{"url": "https://offnews.bg/politika/dimitar-delchev-koj-nadnicha-zad-ginka-mozhe-da-drapne-shaltera-na-b-675687.html", "text": "Гинка може да дръпне шалтера на Борисов, не просто, защото утре доставя тока на Министерски съвет, а защото правителства често падат заради цената на тока. Обществото и нас ни интересува КОЙ наднича зад Гинка и какво ще направи той, а не какво ни казва една поставена жена от телевизора, каза пред бТВ Димитър Делчев, председател на „Движение България на гражданите“.Сделката е частна само формално, тъй като ЧЕЗ на практика е притежавана и ръководена от чешката държава. Липсата на яснота за крайния собственик на стратегически бизнеси в България се превърна в опасна за националната сигурност тенденция – Общинска банка я купи офшорен фонд, Пирин и Витоша се управляват от безработен кипърец, а сега Гинка от Пазарджик получава бизнеса на ЧЕЗ с неизяснени средства. Подобни задкулисни сделки накрая ще платим всички ние през цената на тока, която новият собственик ще поиска да се вдигне още тази година, за да си върне парите от схемата. Проблемът засяга всички българи и е нелепо правителството да се скрие зад обяснението, че няма механизъм за въздействие, категоричен е Делчев.ДАНС, КЕВР, КЗК и НАП следва да си свършат работата, но не на хартия, а чешкият посланик да обясни КОЙ стои в основата на тази сделка, каза Делчев.Според него в дясното политическо пространство се чертаят изкуствени разделителни линии под диктовката на ГЕРБ.Реформаторският блок има решение, че е опозиция на това управление. В РБ има обаче, хора, които работят за сближане с ГЕРБ, каквито има и в ДСБ и в Да България, каза още Делчев.Той беше категоричен, че ДБГ, като най-голямата партия в Блока, работи в посока на изграждане на силно демократично обединение, което да се противопостави на пълзящата диктатура, налагана от ГЕРБ.", "date": "2018.02.27", "title": "Димитър Делчев: КОЙ наднича зад Гинка. Може да дръпне шалтера на Борисов"}
{"url": "https://offnews.bg/politika/radev-za-chez-iavno-stava-vapros-za-shema-za-skrito-pridobivane-na-dr-675706.html", "text": "Според президента Румен Радев сделката за купуването на ЧЕЗ е \"схема за скрито придобиване на дружеството\". Пред журналисти той коментира, че \"светкавичната оставка\" на министъра на енергетиката Теменужка Петкова не приключва случая, по който има още въпроси.И тук въпросът е кой и защо крие своите намерения. Как така една фирма без история, без опит, без капацитет и без ресурси получава огромна банкова гаранция. И защо досега имената на банките, най-прозрачните, публични финансови институции се крият, попита президентът.Според Радев правителството трябва да отговори на тези въпроси, включително и на този има ли \"политическа гаранция тази фирма\", визирайки купувача на чешкото дружество у нас - \"Инерком\".Правителството дължи отговори на всички потребители, които плащат сметки за ток. А това са всички български граждани. Всички чакаме отговори, каза още държавният глава.Според Радев всички институции действат постфактум във връзка със сделката. Той вече имал среща с ръководството на ДАНС, откъдето получил уверение, че случаят се проверява:Според него правителството дължи именно тези отговори, защото въпросите са свързани с националната сигурност на страната. Аз очаквам оттам отговори на въпроси, адекватни действия, които да защитят публичния интерес и националната сигурност. Все още не е ясен механизмът на финансиране. Вие наясно ли сте? Той ще даде отговор на много въпроси – дали са само банки или има и други финансови институции, каза Радев.Той остави отворен отговорa на въпроса дали ще свика Консултативен съвет за национална сигурност по въпросите на енергетиката, обяснявайки, че подобни \"операции\", като сделката с ЧЕЗ, пряко или косвено засягат националната сигурност.На въпрос дали държавата има механизъм да спре сделката, Радев отговори:", "date": "2018.02.27", "title": "Радев за ЧЕЗ: Явно става въпрос за схема за скрито придобиване на дружеството"}
{"url": "https://offnews.bg/temida/dadoha-hod-na-deloto-za-iztochvaneto-na-ktb-675703.html", "text": "Специализираният наказателен съд даде ход на делото за КТБ. Съдът прие, че обвиненият като шеф на организирана престъпна група бивш собственик на банката Цветан Василев е редовно призован. Няма уважителна причина да не се яви в залата, делото срещу него може да се гледа задочно, решиха магистратите.Другите 17 подсъдими са в съдебната зала заедно с адвокатите си. ", "date": "2018.02.27", "title": "Дадоха ход на делото за източването на КТБ"}
{"url": "https://offnews.bg/ikonomika/energijniat-regulator-s-varzani-ratce-po-sdelkata-s-ginka-675708.html", "text": "Комисията за енергийно и водно регулиране (КЕВР) се оказа с вързани ръце по сделката, при която семейната фирма \"Инерком\" на Гинка от Пазарджик купува бизнеса на ЧЕЗ в България.\"Има само два варианта, при които регулаторът може да вземе отношение по сделката с ЧЕЗ България, които на този етап не са изпълнени\", обяви председателят на КЕВР Иван Иванов.Той разясни, че регулаторът може да провери сделката за активите само ако има промяна в лиценза, при продажба на обособена част от лицензираното дружество, или ако купувачът заложи материални активи, които се използват за лицензионната дейност.При сделката на \"Инерком България\" и двата варианта на този етап не са налице, каза Иванов.Шефът на КЕВР посочи, че при продажбата на активите на E.ON на чешката Energo Pro и на ТЕЦ \"Варна\" не се е налагало промяна на лиценза и проверка на сделките.Според Иванов дейността на компанията в бъдеще ще бъде контролирана, независимо кой е собственикът, за да бъде гарантирано качеството на услугата. А ако имало отклонения от правилата, щяло да има санкции.", "date": "2018.02.27", "title": "Енергийният регулатор с вързани ръце по сделката с Гинка"}
{"url": "https://offnews.bg/sviat/putin-naredi-5-chasa-na-den-bez-bombi-nad-iztochna-guta-675673.html", "text": "Руският президент Владимир Путин разпореди спиране на бомбардировките над Източна Гута за 5 часа всеки ден. Частичното примирие ще бъде използвано, за да могат цивилните да напуснат бомбардирания район.Източна Гута е една от последните области, контролирани от бунтовниците в Сирия. Около 400 хиляди души живеят в тези предградия на Дамаск, припомня Нова тв. В последните дни районът е бомбардиран интензивно от сирийската и руската авиация. Смята се, че са загинали над 500 цивилни. 5-часовите примирия влизат в сила от днес и ще продължават от 9 до 14 часа.В събота Съветът за сигурност на ООН прие резолюция за 30-дневно спиране на огъня в цяла Сирия, но мярката не се спазваше. По данни на говорител на ООН в Дамаск през последните 48 часа при военни операции в Източна Гута сазагинали 30 души. От световната организация изразиха готовност за изпращането на хуманитарни конвои имедицинска евакуация в Източна Гута, веднага щом условията позволят това.", "date": "2018.02.27", "title": "Путин нареди: 5 часа на ден без бомби над Източна Гута"}
{"url": "https://offnews.bg/kakvi-sa-pravata-ni-kato-potrebiteli/otmeneni-poleti-zaradi-loshoto-vreme-kakvi-sa-pravata-na-patnitcite-675672.html", "text": "Всички полети от и до летище Варна са отменени, съобщи БНР. Полетите на България ер до Варна (7:15) и до Малага (15 ч.) са анулирани. Междувременно от летище София съобщават, че пистите се почистват от снега и се обработват против заледяване. От летището призовават гражданите да се съобразят със зимната обстановка и да предвидят достатъчно време за предвижване до летището.Какви са правата на пътниците в такава ситуация припомни Европейския потребителски център в София.В този, че има нарушения в разписанието заради лошо време и сняг авиокомпанията трябва да даде пълна информация за полета и за проблема, а правата на пътниците са същите, каквито са и при закъснял или отменен полет.Ако очакваното закъснение е повече от 5 часа или полетът е отменен, имате право да се откажете да пътувате и авиокомпанията трябва да ви възстанови парите за билета в срок до 7 дни.Може да изберете и да продължите да пътувате, като авиопревозвачът трябва да ви предложи друг маршрут или друг полет, а за периода на изчакване имате право на храна и напитки, както и на съответния брой безплатни нощувки в хотел (както и транспорт от и до него) до часа на излитането.Лошите метеорологични условия се считат за извънредни обстоятелства и поради това нямате право на парично обезщетение. Авиопревозвачът обаче е задължен да оказва грижи към пътниците при всеки проблем с полет, независимо от причината за това.", "date": "2018.02.27", "title": "Отменени полети заради лошото време. Какви са правата на пътниците?"}
{"url": "https://offnews.bg/obshtestvo/nad-100-balgari-blokirani-na-letishteto-v-timishoara-675674.html", "text": "175 българи са блокирани на румънското летище в Тимишоара. Самолетът им от Лондон вместо в Пловдив се е приземил в Румъния снощи заради лошото време. Сред пътниците има деца и бременни жени. Сънародниците ни твърдят, че авиокомпанията ги е изоставила на произвола на съдбата. Те не са били настанени в хотел, въпреки обещанията на превозвача. От посолството ни в Румъния заявиха, че на българите са предложени автобуси, от които са се възползвали близо 50 души, съобщи Нова тв. Според пътничката Величка Божерикова автобусите са били в окаяно състояние и вече никой не им вдига телефона в посолството в Букурещ, информира БНТ. „Капитанът на „Райънеър” заяви, че ще бъдем настанени в хотел и днес ще бъдем извозени дали до Пловдив, или до София. От 21 ч. вечерта ние стоим на летището. Нищо не е осигурено, просто ни стовариха на летището и чакаме от 9 часа”, разказа пред bTV Даниела Стоилова.По думите й от авиокомпанията предложили автобусен транспорт: „Автобусите приличаха на автобуси на градския транспорт, без тоалетна. 60 човека от групата се качиха на този автобус. Останалите 130 отказахме, защото не виждаме в това време как ще стигнем до България”. Към момента Стоилова и останалите на аерогарата нямат контакт със заминалите. Тези, които не поели риска да тръгнат през нощта при тежка зимна обстановка, получили по един ваучер за 5 евро – достатъчни за по едно кафе и минерална вода. „Една майка, която е с малко бебе, помоли да й осигурят памперси и храна за бебето, при което й казаха, че всичко е затворено и няма как да й помогнат”, посочи Стоилова.Консулът в българското посолство Мирчо Иванов поясни, че преговарят с представители на авиокомпанията и заяви, че се надява проблемът да се реши до края на деня. Какви са правата на пътниците при проблеми с полета заради лошо време? Вижте .", "date": "2018.02.27", "title": "Над 100 българи блокирани на летището в Тимишоара"}
{"url": "https://offnews.bg/futbol/futbolisti-na-levski-iznenadaha-detca-ot-blagoevgrad-video-675705.html", "text": "Футболистите на Левски Станислав Костов, Николай Кръстев и Ривалдиньо зарадваха в понеделник децата, участващи в петия детски турнир по футбол \"Васил Левски\" в Благоевград.В състезанието мериха сили 10 училища, а организацията бе дело на Клуб на привържениците на Левски - Благоевград, във връзка с 145-ата годишнина от гибелта на Апостола на свободата.Иначе по-рано днес от \"Герена\" разкриха, че легендата на бразилския футбол Ривалдо е дал заявка да дойде в България и да гледа дербито между \"сините\" и ЦСКА на 14 март.Както е известно, носителят на \"Златната топка\" за 1999 година е баща на новия нападател на Левски Ривалдиньо. Именно заради това той ще дойде да гледа някой от предстоящите пет двубоя с “червените”.", "date": "2018.02.27", "title": "Футболисти на Левски изненадаха деца от Благоевград (видео)"}
{"url": "https://offnews.bg/sviat/avtomobil-sruti-stena-i-parkira-v-dnevnata-na-germanka-675671.html", "text": "Автомобил срути стена и паркира в дневната на германка снощи, докато жената гледала телевизия, предаде БТА.Жената е в шок.Шофьорът изгубил контрол над колата на завой в края на улица със стръмен склон в град Лангенхан, провинция Райнланд-Пфалц, и връхлетял върху къщата.Жената не е пострадала при инцидента, но дневната ѝ е разрушена, а автомобилът - смачкан.Щетите се оценяват на около 11 000 евро.", "date": "2018.02.27", "title": "Автомобил срути стена и паркира в дневната на германка"}
{"url": "https://offnews.bg/obshtestvo/nad-41-mln-leva-za-tcentrove-za-psihichno-bolni-i-vazrastni-675676.html", "text": "Близо 41,4 млн. лв. ще бъдат инвестирани в изграждането на центрове за социални услуги на лица с увреждания и възрастни хора. Средствата са предвидени по процедура „Подкрепа за деинституционализация на социалните услуги за възрастни и хора с увреждания“ по Оперативна програма „Региони в растеж“ 2014-2020, проект на насоки за кандидатстване по която бяха публикувани за обсъждане днес, съобщи МРРБ. Предвижда се процедурата по директно предоставяне на безвъзмездна финансова помощ да стартира през март.С парите в 29 общини - Варна, Велики Преслав, Велико Търново, Враца, Габрово, Горна Оряховица, Димитровград, Дряново, Казанлък, Кърджали, Кюстендил, Ловеч, Малко Търново, Нови пазар, Перник, Пловдив, Русе, Свищов, Своге, Силистра, Сливен, Смолян, София, Струмяни,Тополовград, Търговище, Хасково, Шумен и Ямбол, ще бъдат изградени или ремонтирани, обзаведени и оборудвани 6 дневни центъра за подкрепа на лица с различни форми на деменция и техните семейства.Ще бъдат изградени или ремонтирани и 68 центъра за грижа за хора с увреждания и възрастни хора, които ще бъдат в полза на лица с психични разстройства, лица с умствена изостаналост, лица с различни форми на деменция и възрастни хора в невъзможност за самообслужване. Процесът по деинституционализация ще се изпълнява по интегриран и координиран начин между Оперативна програма „Развитие на човешките ресурси“ 2014-2020 и Оперативна програма „Региони в растеж“ 2014-2020 с цел осигуряване на допълняемост и свързаност на мерките. Меките мерки, свързани с новите услуги в новоизградената социална инфраструктура, ще бъдат финансирани по Оперативна програма „Развитие на човешките ресурси ” 2014-2020.Предложения и коментари по проекта на Насоки за кандидатстване могат да се изпращат в срок до 13.03.2018 г. (включително) по официален път или на електронна поща: oprd@mrrb.government.bg.Проектът на Насоки за кандидатстване е публикуван на интернет страницата на МРРБ, както и на официалната страница на ОПРР 2014-2020 - www.bgregio.eu в подменю \"Актуални процедури\" на меню \"Оперативна програма Региони в растеж 2014-2020\".", "date": "2018.02.27", "title": "Над 41 млн. лева за центрове за психично болни и възрастни"}
{"url": "https://offnews.bg/sviat/smartonosno-zemetresenie-v-papua-nova-gvineia-vze-nad-30-zhertvi-675666.html", "text": "Земетресение с магнитуд 7,6 разтърси централната част на Папуа Нова Гвинея. Повече от 30 души са загинали. Сред тях има 4 деца, предаде БТА.Трусът удари провинциите Южни височини и Хела в центъра на най-големия остров на тихоокеанската държава. Епицентърът му е бил на 560 км от столицата Порт Морсби, на дълбочина 35 км, съобщи Геофизичният институт на САЩ.Смята се, че най-малко 13 души са загинали в Менди - столицата на провинция Южни височини, а други 18 - в районите Кутубу и Босаве. Над 300 души са ранени, съобщават местни медии.Католическият свещеник отец Пиус Хал съобщи пред интернет сайта \"Папуа Нова Гвинея тудей\", че сред загиналите има четири деца. Още едно дете е затрупано заедно със своите родители.Властите съобщиха, че армията е мобилизирана за оказване на помощ на засегнатите от земетресението и за възстановяване на услугите и инфраструктурата. Трусът е предизвикал големи свлачища и пукнатини.Според екоактивиста Мартин Наморонг щетите, нанесени на газопроводи и тръбопроводи за минни отпадъци, предизвикват сериозни опасения за токсични разливи.Геоложкият департамент на Папуа Нова Гвинея обяви, че вероятно ще има вторични трусове, като най-силният до момента е бил с магнитуд 5,5.След земетресенията американският енергиен гигант \"Ексън Мобил\" (Exxon Mobil) затвори завода си за втечнен природен газ, предаде агенция Ройтерс. Те евакуираха и част от персонала си.\"Ексън Мобил\" съобщи, че комуникациите с близките селища са прекъснати, което затруднява усилията за оценка на щетите на инсталациите, захранващи завода за втечнен газ, който е най-печелившото експортно предприятие в страната.Компаниите \"Майнърс Берик Голд\" и \"Окей Теди майнинг\" също съобщиха за щети на инфраструктурата.Проектът за втечнен газ на Ексън Мобил на стойност 19 милиарда долара е смятан за един от най-добре работещите в света и започна да изнася природен газ през 2014 г., по-рано от планираното. Той произвежда около 20% над очаквания годишен капацитет от 6,9 милиона тона.Партньорът на Ексън Мобил - Ойл Сърч, също спря в понеделник производството на петрол и газ в засегнатия от земетресението район.Основните клиенти на завода за втечнен газ са в Япония, Китай и Тайван. Търговци казват, че ефектът върху пазара ще зависи от продължителността на спиране на работа.\"Майнърс Берик Голд\" съобщиха, че електроцентралата, която захранва мината, е повредена, а \"Окей Теди\" съобщи, че свлачище е блокирало пътя и е повредило тръбопроводи на неговите мини за мед и злато.Асошиейтед прес съобщава, че в района на земетресението са нанесени щети на телефонната мрежа, електропроводите и пътищата.", "date": "2018.02.27", "title": "Смъртоносно земетресение в Папуа Нова Гвинея взе над 30 жертви"}
{"url": "https://offnews.bg/futbol/bolt-e-podpisal-s-bivsh-klub-na-stoichkov-675678.html", "text": "Световният рекордьор на 100 и 200 метра Юсейн Болт е подписал договор с бившия клуб на Христо Стоичков Мамелъди Съндаунс. Южноафриканците потвърдиха, че днес ямайският спринтьор ще бъде официално представен. 31-годишната легенда отдавна има мераци да се пробва на футболния терен.През годините той многократно се е предлагал на любимите си Манчестър Юнайтед и Борусия Дортмунд, като дори изкара проби в германския футболен клуб, с който имат общ спонсор в лицето на концерна за спортна екипировка \"Пума\".През януари Юсейн Болт се включи и в една от тренировките на Мамелъди и ръководството на отбора очевидно е останало впечатлено от качествата му.“Футболът никога няма да бъде същият”, написаха от клуба в “Туитър”, публикувайки снимка на Юсейн Болт.", "date": "2018.02.27", "title": "Болт е подписал с бивш клуб на Стоичков"}
{"url": "https://offnews.bg/temida/nov-opit-za-nachalo-na-deloto-ktb-675667.html", "text": "Днес ще бъде направен поредният опит за начало на процеса за присвояването на близо 3 милиарда лева от Корпоративна търговска банка, предаде БНР.На последното заседание стана ясно, че банкерът Цветан Василев е редовно призован, отсъствието на друг свидетел - Георги Христов - отложи делото.Прокуратурата сочи Василев за ръководител на организираната престъпна група, източвала фалиралата КТБ.Неявилият се на 14 февруари Христов беше глобен с 1000 лева и му беше назначена съдебномедицинска експертиза. Заради отсъствието му не се стигна до коментар по същество на документа от Сърбия, указващ, че Цветан Василев е получил препис от мащабния обвинителен акт от близо 12 000 страници и призовки за уточнените дотук дати по мегаделото, което се гледа в Специализирания наказателен съд. Един от адвокатите му Христо Ботев се усъмни редно ли е процесът да започне, ако не е ясно дали Белград ще го предаде на българските власти.", "date": "2018.02.27", "title": "Нов опит за начало на делото КТБ"}
{"url": "https://offnews.bg/futbol/penata-kam-futbolistite-na-tcska-da-se-chuknat-da-podskochat-675677.html", "text": "Почетният президент на ЦСКА Димитър Пенев вижда вината за равенството 0:0 с Черно море във втория пролетен кръг у играчите. Според него не са подходили отговорно и така се е стигнало до загубата на ценни точки в битката за титлата с Лудогорец.\"Позитивни оценки заслужават само вратарят и двамата централни защитници. Всички останали ги нямаше\", коментира легендарният бивш футболист и треньор на \"армейците\" пред \"Тема Спорт\". Той отдава дължимото и на новия треньор на \"моряците\" Илиан Илиев.\"Той е добро момче, има амбиции и беше подготвил отбора добре за двубоя на \"Армията\", добавя Пенев, според когото футболистите трябва да се стреснат и да се отърсят от напрежението, за да заиграят по-добре в предстоящите мачове с Дунав, Етър, Пирин и Левски, като първият е на 5 март в Русе.", "date": "2018.02.27", "title": "Пената към футболистите на ЦСКА: Да се чукнат, да подскочат!"}
{"url": "https://offnews.bg/sviat/kanada-planira-da-prieme-okolo-1-milion-migranti-do-2020-g-675668.html", "text": "Канада планира да приеме около 1 милион мигранти от 2018 до 2020 година, пише Kanadian press, цитирана от БТА.Днес министърът на финансите Бил Морно ще разкрие подробности за плана на правителството. Той ще представи в парламента проекта за федерален бюджет за периода 2018-2019 г. Според агенцията за реализацията на този тригодишен миграционен план може да бъдат необходими около 440 милиона канадски долара (почти 347 милиона американски долара).В миграционния план, подготвен от министерството на имиграцията, бежанците и гражданството, се посочва, че квотата за 2018 г. е 310 000 души, през 2019 г. - 330 000, а през 2020 г. - 340 000 души.Към 2035 г. пет милиона канадци ще излязат в пенсия.Консултативният съвет за икономически растеж препоръча на Трюдо да увеличи броя на мигрантите през 2018 г. на 350 000 души, а от 2020 г. да започне да приема по 450 000 човека. В периода 2011-2015 г. миграционната квота на Канада бе 260 000 мигранти. Традиционно в страната пристигат бежанци от Близкия изток, Азия, Африка и Източна Европа, включително от Русия, Украйна и Беларус, отбелязва ТАСС.", "date": "2018.02.27", "title": "Канада планира да приеме около 1 милион мигранти до 2020 г."}
{"url": "https://offnews.bg/ikonomika/bivsh-shef-na-chez-kompaniata-si-tragva-ot-balgaria-zaradi-loshata-sr-675679.html", "text": "Големите играчи нямаха апетит да инвестират в България, енергийният сектор е в трудна ситуация.Това обяви Петр Баран, бивш оперативен директор на ЧЕЗ в България (2011 – 2015 г.) по повод продажбата на акциите на чешката компания у нас по бТВ. ЧЕЗ е решила да продаде бизнеса си в България още през 2016 г. заради лошата среда за правене на бизнес, стана ясно от думите му. Токът е скъп, много хора се топлят на ток и не са доволни от своите сметки, а партиите използват ситуацията, обобщи Баран.Според него няма нищо притеснително във факта, че Гинка Върбакова, собственик на непознатата доскоро фирма „Инерком България”, купува акциите на ЧЕЗ. Баран е убеден, че в Прага добре са проверили фирмата и дали всичко е прозрачно. Предполагам, че колегите от ЧЕЗ са си свършили работа, допълни той. По думите му всеки, който е следил информацията по сделката, е можел да види всички кандидат-купувачи от 2016 г. насам.Петр Баран смята, че сделката между ЧЕЗ в Прага и Гинка Върбакова ще се реализира. Няма институция в страната, която да спре сделката. Провал би могло да има, ако компанията купувач не намери нужното финансиране или продавачът реши да се откаже по някаква причина, обясни Баран. ", "date": "2018.02.27", "title": "Бивш шеф на ЧЕЗ: Компанията си тръгва от България заради лошата среда за бизнес"}
{"url": "https://offnews.bg/futbol/futbolist-na-iunajted-otiva-zad-reshetkite-za-ugovoreni-machove-675680.html", "text": "Испанските власти искат да пратят халфа на Манчестър Юнайтед Андер Ерера в затвора за четири години, пише британският \"Daily Mail\".Според изданието 28-годишният испански национал може да получи забрана да играе футбол за период от шест години.Ерера е сред заподозрените за участие в договарянето на крайния изход от мача между Сарагоса и Леванте през 2011 година. Счита се, че тогава тимът от Валенсия умишлено губи с 1:2, а Сарагоса оцелява в Ла Лига.Същите обвинения като Андер Ерера, който през 2011 година е играч на Сарагоса, са получили още 35 футболисти. Съдебният процес се очаква да бъде проведен в края на тази година или в началото на следващата.", "date": "2018.02.27", "title": "Футболист на Юнайтед отива зад решетките за уговорени мачове"}
{"url": "https://offnews.bg/ikonomika/dve-balgarski-banki-sa-obeshtali-kredit-na-inerkom-za-sdelkata-za-chez-675681.html", "text": "Две български банки са обещали отпускане на кредит на дружеството \"Инерком - България\", което бе избрано да закупи активите на ЧЕЗ - България. Това съобщава чешкото издание \"Лидове новини\" (Lidovy Noviny), цитирано от БНР.Една от банките обещава да финансира фирмата на Гинка Върбакова, създадена специално за сделката с чешкия енергиен гигант ЧЕЗ, със 180 милиона евро, а другата - с 80 милиона евро.В публикацията се уточнява още, че друга българска банка ще поеме ангажимент за рефинансиране на съществуващи вече заеми на дружеството от Европейската банка за възстановяване и развитие.Вчера в подробен материал за сделката с българската компания, \"Лидове Новини\" съобщи, че \"Инерком - България\" е предложила комбинирано финансиране от три източника, като в това число собствени активи, банкови гаранции и офшорни компании. Тогава в предаването ни \"Преди всички\" Веселин Вачков от \"Лидове новини\" уточни, че голяма част от кредиторите на сделката са свързани с международното разследване за укриване на данъци \"Парадайз пейпърс\".По-късно от \"Инерком - България\" отхвърлиха тази информация.Чешкото издание е собственост на . Милиардерът посети България в края на февруари, когато правителството му беше в оставка след като не получи вот на доверие от парламента. Бабиш се отказа от имунитета си малко преди това, за да бъде разследван по подозрения за незаконно получени преди години европейски субсидии от негова фирма.След  двамата не коментираха предстоящата сделка с ЧЕЗ. Изданието Lidovy Noviny обаче често пише за сделката, като неведнъж е отбелязвало за съществуващи съмнения около източника на средства на компанията \"Инерком груп\".В понеделник от партията на бившия правосъдени министър Христо Иванов \"Да, България\" призоваха българското правителство да  от разговорите между двамата премиери, \"с оглед осветляване на реалната роля на Борисов по казуса\".", "date": "2018.02.27", "title": "Две български банки са обещали кредит на Инерком за сделката за ЧЕЗ"}
{"url": "https://offnews.bg/politika/doncheva-ako-sprat-sdelkata-za-chez-shte-ima-skandal-mezhdu-borisov-675682.html", "text": "Сделката за продажбата на ЧЕЗ е договаряна на много високо ниво и трудно може да бъде спряна. Ако все пак се случи, това ще предизвика скандал между Делян Пеевски, Бойко Борисов и Ахмед Доган.Това заяви лидерът на Движение 21 Татяна Дончева по България он ер. По думите й тази сделка е сключена със съгласието на Бойко Борисов. Според нея обаче сделката може да бъде спряна и то съвсем легално. Сделката с продажбата на ЧЕЗ, от която зависи енергийното бъдеще на близо 3 млн. души в Западна България, продължава да увлича целия държавен ресурс - политически, икономически, и обществен. Тя е едно голямо безобразие, извършено от хора, които овладяха държавата в много голяма степен. Обществото все още няма представа в каква степен е сложена ръка върху някои процеси. Тези хора не считат за нужно да се съобразяват с общественото мнение\", категорична бе Дончева Лидерът на \"Движение 21\" е на мнение, че няма как Гинка от Пазарджик или Стамболийски да притежава едно такова огромно дружество като ЧЕЗ. \"След 10 ноември в България имаше режим на тока. Назначаването на невежи хора в управлението на толкова важни за обществото и националната сигурност компании винаги е свързано с проблеми в бъдеще, подчерта Дончева.", "date": "2018.02.27", "title": "Дончева: Ако спрат сделката за ЧЕЗ, ще има скандал между Борисов, Пеевски и Доган"}
{"url": "https://offnews.bg/112/versia-kucheta-razkasali-balgarka-v-kipar-675669.html", "text": "Нападение на бездомни кучета е версията, към която се е насочила кипърската полиция в разследването на смъртта на 46-годишна българска гражданка, съобщава БТА.П.М. бе намерена миналия четвъртък тежко пострадала в поле с картофи в района на град Пафос. Жената почина по пътя към болницата.Според съдебно-медицинската експертиза тя е получила хеморагичен шок вследствие на многобройни наранявания, които е може да бъдат причинени от земеделска машина. Тази версия обаче не се потвърдила от проверките и разпитите, направени до момента.Кипърската полиция обаче е получила информация, че в района бродят бездомни кучета, както и че много от фермерите имат кучета. Голям брой собственици на кучета са призовани в полицейския участък на Пафос за разпит, съобщава \"Сайпръс мейл\", цитиран от БТА.Жената е била пристигнала в Пафос четири дни преди инцидента, заедно с партньора си, за да си търси работа, пише още изданието.", "date": "2018.02.27", "title": "Версия: кучета разкъсали българка в Кипър"}
{"url": "https://offnews.bg/obshtestvo/sled-buriata-problemi-s-toka-v-62-sela-675683.html", "text": "Има проблеми с електрозахранването в 62 села у нас след вчерашната снежна буря. Засегнатите населени места са в областите Стара Загора, Сливен, Ямбол и Бургас.Това съобщих съобщиха от пресцентъра на „Електроразпределение Юг“.В засегнатите области има скъсани проводници. Екипите на дружеството работят за отстраняването на проблемите. На места се извършва и физически обход по трасетата на електропроводите.В област Стара Загора 20 села имат нарушено електрозахранване – основно в района на Раднево. В Сливенска област засегнати са 11 села. Толкова са и населените места, които имат проблеми в тока в област Ямбол. 20 бургаски села имат цялостно или частично прекъсване на електроснабдяването.Ситуацията в области Пазарджик, Пловдив, Смолян и Кърджали е нормална при зимни условия.", "date": "2018.02.27", "title": "След бурята: Проблеми с тока в 62 села"}
{"url": "https://offnews.bg/politika/siderov-delian-dobrev-e-nezakonen-deputat-da-napusne-ns-675670.html", "text": "Делян Добрев стои в парламента като незаконен депутат. Той е най-уникалният случай в българския парламентаризъм – депутат в оставка. Подаде си оставката, Конституционният съд ясно каза, че тя трябва да бъде приета, след което се вкопчи в парламента.  Това заяви лидерът на „Атака” Волен Сидеров по Нова тв по повод интервю на Делян Добрев, в което той допусна, че  „хипотетично „Атака” може да бъде заместена от ВОЛЯ”.Като какъв се изказва? Ако е от името на ГЕРБ, ръководството на ГЕРБ да потвърди неговите думи. Ако се изказва самостоятелно, то тогава трябва да напусне парламента, той няма право да се изказва за сключено коалиционно споразумение. А той размества партии. Не знам какво го движи този млад човек. Ръководството на ГЕРБ трябва да вземе отношение, категоричен бе Сидеров. Вчера Атака поиска оставката на Добрев като шеф на енергийната комисия в НС. За сделката с ЧЕЗ Сидеров заяви: \"Какво да направим? Да нападнем Чехия ли?\". Той припомни, че още през 2004 г. е определил продажбата на \"българското енерго на чужди компании като колонизация\". \"Това беше по времето на Сергей Станишев като премиер, къде беше тогава Нинова, попита Сидеров.Той обяви, че ще подготви промяна в закона, с която държавата да придобие блокиращата квота от 34 на сто и ще я внесе в парламента. ", "date": "2018.02.27", "title": "Сидеров: Делян Добрев е незаконен депутат, да напусне НС"}
{"url": "https://offnews.bg/medii/kak-slovakia-zashtitava-zhurnalistite-veche-dvama-izcheznaha-a-edin-675684.html", "text": "Как точно Словакия защитава тези, които рискуват себе си, разкривайки дейности, вредящи на обществото? Въпросът задава словашката секция на Асоциацията на европейските журналисти след вчерашното убийство на разследващия журналист Ян Куцяк, но засега отговор няма.27-годишният Куцяк и годеницата му Мартина Кушнирова бяха застреляни в дома им. Тойе работил за новинарския сайт Aktualne.sk като фокуса на работата му са били схемите за данъчни измами.АЕЖ-Словакия е силно разтревожена от хладнокръвното убийство и припомня, че \"отвратителното престъпление е извършено, докато Куцяк работи не само по разкриването на престъпления на хора от криминалния свят, но и на такива, свързани с политическия елит в страната\".Настояваме словашките полицейски власти да разследват убийствата и да изправят извършителите пред съд, се казва още в позицията на асоциацията.\"Според нас това убийство е атака срещу базисните принципи на правовата демократична държава, на свободата на словото и медиите, едно от конституционните права на гражданите на Словакия. Очевидно е, че то е директно последствие от системните и продължителни агресивни вербални атаки срещу журналисти от страна на водещи представители на властта\", пишат те.АЕЖ напомнят за изчезването на двама словашки разследващи журналисти. В неизвестност са Пало Рупал, който изчезна през 2008 г., и икономическия журналист Мирослав Пейко, в неизвестност от 2015 г.\"Настояваме разследващите органи да информират обществеността за развитието по разследването на двойното убийство, както и на издирването на двамата изчезнали журналисти\", се казва в писмото.", "date": "2018.02.27", "title": "Как Словакия защитава журналистите? Вече двама изчезнаха, а един бе убит"}
{"url": "https://offnews.bg/obshtestvo/termometarat-zamrazva-na-12-potentcialno-opasno-vreme-v-pochti-tci-675655.html", "text": "Снеговалежите постепенно ще спират днес. Ще бъде много студено - температурите ще паднат до минус 12 градуса тази сутрин, показва прогнозата на Националния институт по метеорология и хидрология (НИМХ) при БАН. В почти цялата страна е обявен жълт предупредителен код за потенциално опасно време заради ниските температури. Код не е обявен единствено за област Благоевград.Вятърът малко ще отслабне и ще е умерен до силен, от север-североизток.През деня температурите ще се повишат, но ще останат отрицателни навсякъде - между минус 7° и минус 2°. В югоизточните райони те ще са малко по-високи. През нощта срещу сряда, с преминаването на нов средиземноморски циклон, от югозапад валежите отново ще се активизират.В София максималната температура ще е минус 4 градуса, а минималната - минус 10.В Пловдив и Стара Загора термометрите ще сочат от минус 3 до минус 7.Във Варна ще вали слаб сняг, а градусите ще са между минус 5 и минус 7.Над планините ще е облачно и мъгливо, ще вали слаб сняг. Ще духа силен вятър от южната четвърт. Максималната температура на височина 1200 метра ще е около минус 5°, на 2000 метра – около минус 8°.Над Черноморието ще бъде облачно, с валежи от сняг, които след обяд ще отслабват. Ще духа умерен до силен вятър от север-североизток. Максималните температури ще са минус 2° - минус 5°. Вълнението на морето ще е 4 - 5 бала и ще отслабва.Днес слънцето изгрява в 7:06 часа и залязва в 18:13 часа. Продължителност на деня 11 часа и 7 минути.Утре ще е още по-студено. В София, Велико Търново, Шумен например средната минимална температура ще е минус 14. На 1 март тя ще е с два градуса по-ниска в София - минус 16. Минус 17 ще сочат термометрите в Монтана и Шумен, минус 18 ще е минималната температура във Враца, минус 19 - в Стара Загора.", "date": "2018.02.27", "title": "Термометърът замръзва на -12°, потенциално опасно време в почти цялата страна"}
{"url": "https://offnews.bg/obshtestvo/bez-voda-na-dve-mesta-v-stolitcata-675622.html", "text": "\"Софийска вода\" временно ще прекъсне водоснабдяването в столицата днес, съобщиха от дружеството. Във връзка с подмяна на спирателен кран на ул. „Росен“, местност „Гърдова глава“ , се налага спиране на водоподаването от 10:00 до 20:00 часа в района на ул. „Росен“, ул. „Ботко войвода“, ул. „Студен кладенец“ от ул. „Ботко войвода“ до ул. „Клек“, ул. „Панчарица“, ул. „Бойна слава“, ул. „Клек“ , ул. „Юри Буков“, ул. „Манол Тодоров“, ул. „Булаир“. Изпълнение на инвестиционен проект за реконструкция на уличен водопровод на ул. „Земляне“ в кв. „Овча купел“ налага спиране на водоподаването от 9:00 до 21:00 часа на ул. „Орчо войвода“ от ул. „Босилек“ до ул. „Земляне“, ул. „Росна“ от ул. „Земляне“ до ул. „Росна“ №21А. След възстановяване на водоснабдяването е възможно временно повишаване мътността на водата.След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.", "date": "2018.02.27", "title": "Без вода на две места в столицата"}
{"url": "https://offnews.bg/obshtestvo/100-sluzhiteli-na-nkzhi-chistiat-relsite-675685.html", "text": "Въпреки тежките метеорологични условия железопътната инфраструктура в страната е проходима при зимни условия, съобщиха Национална компания \"Железопътна инфраструктура\" (НКЖИ).Седем жп снегорина и стотици служители на НКЖИ разчистват денонощно в районите с обилни снеговалежи и навявания.Служители на НКЖИ почистват с ръчни бензинови снегорини в районите на гарите и постовите кабини. Експлоатационният персонал е снабден с гребла, стъргалки, ледоразбивачки и всички необходими материали за почистване на жп стрелките.Аварийни екипи на компанията са в готовност да реагират своевременно при усложняване на ситуацията.Актуална информация за движението на влаковете клиентите на „БДЖ-Пътнически превози” ЕООД могат да получат от служителите на гишетата „Информация” и билетните каси в съответните железопътни гари, както и на националния информационен телефон 0700 10 200.", "date": "2018.02.27", "title": "100 служители на НКЖИ чистят релсите"}
{"url": "https://offnews.bg/112/snegat-zatvori-patishta-i-magistrali-ostavete-avtomobila-gradskiat-675664.html", "text": "Пътната обстановка в страната се усложнява от силния вятър, продължаващите снеговалежи и снегонавявания. Председателят на агенция \"Пътна инфраструктура\" инж. Дончо Атанасов апелира шофьорите, на които не се налага да пътуват, да не тръгват на път.Прогнозата за следващите 3-4 дни е за усложняване на обстановката от очакваните средиземноморски и атлантически циклони, които ще преминат над страната. Температурите ще паднат до минус 15, минус 20 градуса, което е предпоставка за поледици, подчерта инж. Атанасов.Над 2300 снегорина почистват републиканските пътища в момента.Магистрала \"Хемус\" бе затворена за движение за всички моторни превозни средства в участъка Каспичан - Варна. Обходният маршрут е по път III-2008 Варна - Девня по Крайезерния път.Сутринта бе възстановено движението на всички автомобили по път III-208 от разклон Ветрино до град Провадия. Спряно бе тежкотоварното движение по направлението I-2 Русе – Велико Търново – Проход на Републиката в посока Свиленград и път I-4 Коритна – Велико Търново.Поради нулева видимост е затворен Подбалканският път между Мъглиж и Николаево. В Смолянска област поради силния снеговалеж всички превозни средства трябва да бъдат с вериги. Заради усложнената обстановка за кратко беше ограничено движението на тежкотоварните автомобили през границата с Македония при Гюешево, но в момента движението е възстановено. По направлението София – Калотина тежкотоварният трафик не е ограничаван и в момента всички тирове от Калотина до Капитан Андреево преминават без ограничения, обобщи инж. Атанасов.На магистрала \"Тракия\" - между Карнобат и Бургас, движението бе спряно изцяло заради намалена видимост. То бе възстановено към 7 ч, съобщиха от пресцентъра на АПИ.Ограничено е движението на автомобили над 12 тона в участъка на магистрала \"Люлин\" от София до пътния възел \"Даскалово\" и в двете посоки.По магистралите \"Струма\", \"Марица\" и \"Черно море\" няма ограничения.Заради усложнената тежка зимна обстановка и намалената видимост на територията на област Добрич всички главни пътни артерии са затворени за движение за всички превозни средства, съобщават от Пътната полиция.В София през нощта са работили 160 снегорина. Извършени са две обработки с бутане на снежна маса и разпръскване на реагенти. Приоритетно се обработват улици, по които се движи градски транспорт и основни улици в кварталите. Опесъчени са пътищата в природен парк Витоша – „Драгалевци - Алеко“ и „Бояна - Златни мостове“. Към 6.00 часа сутринта се извършват обработки на спирки и подходи на подлези.Призовават се гражданите да ползват градския транспорт и само при необходимост да ползват личните си автомобили. Столична община съветва шофьорите да излизат на пътя само с добре подготвени за зимата автомобили и да шофират със съобразена с пътните условия скорост.Към момента се изпълняват всички маршрути на градския транспорт.Фирмата, която обработва улиците в ж.к. \"Люлин\" няма да получи парите си от общината, защото не се справя с работата.\"Поискала съм да не се заплаща работата по обработката на улиците в ж.к. „Люлин“, защото фирмата там не се справя\", каза кметът на София Йорданка Фандъкова. \"Очаква се снегът да спре до обяд, но довечера пак ще вали и обстановката ще продължи да бъде тежка. Но ще се справим. А след това много внимателно ще се анализира работата и ще наложат всички санкции – където се види, че не е почистено, няма да се заплати труда“, подчерта тя.И днес синята и зелената зона на София остават безплатни.", "date": "2018.02.27", "title": "Снегът затвори пътища и магистрали. Оставете автомобила - градският транспорт е по-безопасен днес, зоват от общината в София"}
{"url": "https://offnews.bg/obshtestvo/babh-umartvi-nezakonno-poveche-ot-100-ptitci-sred-koito-ima-i-zashtit-675651.html", "text": "Българската агенция по безопасност на храните е умъртвила незаконно повече от 100 птици. Сред тях има и представители на защитен вид, съобщи организацията за защита на животните \"Четири лапи\".На 20 февруари органите на ГКПП “Дунав мост II“ намират животни, превозвани нелегално в лоши условия. Те са от видовете алпаки, мечета и птици - гъски, патици, гълъби и патета - близо 300 на брой, без ветеринарномедицински документи, които да удостоверят техния произход и здравен статус. Според превозвача им техният произход е от Белгия и Унгария. 124-те птици са конфискувани от РИОСВ - Монтана и изпратени в Зоологическа градина - София, която разполага с карантинен център, където остават за няколко дни. Експертите в зоопарка установяват, че сред птиците има и един защитен вид. На 23 февруари обаче Областна дирекция по безопасност на храните - София издава заповед за умъртвяването им. Според \"Четири лапи\" умъртвяването на птиците е в разрез с българското законодателство. Те са били евтаназирани от ветеринари на БАБХ, които нямат това право, обясни пред ОFFNews Явор Гечев от организацията. \"Те са си превишили правата, те са само контролиращ орган\", категоричен е той.И се оказва прав - чл. 179 от Закона за ветеринаромедицинската практика гласи: \"Евтаназия на животни се извършва от ветеринарен лекар, който упражнява ветеринарномедицинска практика, с лицензиран ВМП\". Ветеринарите на БАБХ обаче нямат право да евтаназират животни, тъй като не са практикуващи лекари. Единственият случай, в който могат да го направят, е при епидемия, каквато в момента у нас няма. От агенцията обясняват действията си с опасения от зараза с птичи грип, която би могла да дойде от Европа: Нито в Белгия, нито в Унгария има огнища на птичи грип, твърдят и от \"Четири лапи\", но д-р Александра Митева – началник отдел \"Хуманно отношение към животните\" към БАБХ, заяви пред OFFNews, че в Унгария в момента има огнище на заразата.Освен по отношение на евтаназията, БАБХ правят нарушение и на процедурата по изземане на животните.Според пресцентъра на софийския зоопарк птиците са взети от органите на БАБХ без съответните документи, а РИОСОВ - Монтана не е издавала протокол за освобождаването на птиците от спасителния център.От зоопарка коментираха пред OFFNews, че са взели мерки за преразглеждане на решението от страна на БАБХ. Те подават жалба в Административен съд - София. Според тях животните идват от чужбина в добро здраве. В късните следобедни часове вчера съдът излезе с решение, че БАБХ трябва да спре процедурата по евтаназия. Но решението излиза твърде късно - животните от няколко часа вече са умъртвени в Радомирско.Сега организация \"Четири лапи\" е решена да сезира прокуратурата за случилото се и призова за оставките на изпълнителния директор на БАБХ Дамян Илиев и на директора на ОДБХ-София Камен Николов.", "date": "2018.02.27", "title": "БАБХ умъртви незаконно повече от 100 птици, сред които има и защитен вид"}
{"url": "https://offnews.bg/112/darvena-vakantcia-v-ruse-silistra-smolian-vratca-675665.html", "text": "Дървена ваканция е обявена днес във всички училища на територията на община Русе, съобщи пресцентърът на общината. Причината за затварянето на училищата е усложнената зимна обстановка през нощта и силният снеговалеж, съобщи агенция \"Фокус\".Днес ще останат затворени и 8 училища в област Силистра. Две от тях – СУ „Христо Ботев“ и СУ „Йордан Йовков“, са в Тутракан. По едно училище ще бъде затворено в Главиница и селата Сокол, Стефан Караджа, Зафирово, Цар Самуил и Нова Черна. Днес и утре всички ученици от общините Враца, Добрич и Лозница ще бъдат във ваканция.До 1 март включително няма да учат и в пет общини от област Смолян - Смолян, Доспат, Борино, Баните и Мадан.", "date": "2018.02.27", "title": "Дървена ваканция в Русе, Силистра, Смолян, Враца"}
