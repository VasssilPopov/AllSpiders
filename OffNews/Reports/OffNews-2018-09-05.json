{"url": "https://offnews.bg/obshtestvo/angelkova-balgaria-vse-po-malko-e-miasto-za-evtin-turizam-i-vse-povec-687562.html", "text": "За първите 6 месеца на 2018 година имаме над 1.3 млрд. евро приходи, което е с 9.7% повече спрямо миналата година. Това ни дава основание всъщност да смятаме, че все повече България започва да се превръща и в дестинация, която предлага добър и качествен продукт на разумна цена.Това заяви министърът на туризма на Николина Ангелкова пред агенция „Фокус“.Именно по този начин ние сме отразени в регистрите на големите туроператори като „Томас Кук“ и Асоциацията на руските туроператори, което показва, че в рамките на 3 години от евтина дестинация успяхме да се превърнем в дестинация, която предлага добър и качествен продукт на разумна цена, твърди Ангелкова.Все повече интерес към нас проявяват нетрадиционни за България пазари за летен туризъм като Норвегия, Швейцария, Кипър, САЩ, Албания, Индия, каза още министърът на туризма.", "date": "2018.09.05", "title": "Ангелкова: България все по-малко е място за евтин туризъм и все повече - качествена дестинация"}
{"url": "https://offnews.bg/sviat/mej-izvarshitelite-na-atakata-sreshtu-skripal-sa-agenti-na-ruskoto-vo-687544.html", "text": "Издирваните от британската прокуратура руснаци, обвинени за атаката срещу бившия шпионин Сергей Скрипал и дъщеря му Юлия, са агенти на руското военно разузнаване. Това съобщи британският премиер Тереза Мей. Тя подчерта, че Александър Петров и Руслан Боширов \"почти със сигурност\" са действали с подкрепа от Русия. По-рано днес британската прокуратура обяви за първи път имената на двамата руснаци, обвинени, че стоят зад атаката в Солсбъри с нервнопаралитичното вещество \"Новичок\".Операцията \"почти със сигурност е получила одобрение извън военното разузнаване, на високо ниво в руската държава\", каза Мей пред британския парламент, като допълни, че Русия трябва да отговаря за \"безразсъдните и възмутителни действия на ГРУ, което е част от руската държава\". Тя поиска Русия да овладее дейността в разузнаването и \"да действа като отговорен член на международната общност\".В същото време Москва обяви, че обявените от британските власти имена на двамата руснаци, издирвани за атаката срещу Скрипал, не говорят нищо на Русия. \"В медиите се появиха изявления на британски официални представители относно заподозрените за инцидентите в Солсбъри и Еймсбъри. Прави се връзка с Русия. Обявените от медиите имена, както и разпространените снимки, не ни говорят нищо\", заяви говорителката на руското външно министерство Мария Захарова, цитирана от БТА.\"Отново призоваваме британската страна да премине от публични обвинения и информационни манипулации към практическо сътрудничество между провоохранителните органи\", добави Захарова.", "date": "2018.09.05", "title": "Мей: Извършителите на атаката срещу Скрипал са агенти на руското военно разузнаване"}
{"url": "https://offnews.bg/politika/radevi-posreshtnaha-indijskoto-prezidentsko-semejstvo-v-sofia-687539.html", "text": "Президентът Румен Радев посреща индийския си колега Рам Натх Ковинд, който е на държавно посещение у нас. Той е придружаван от съпругата си Савита Ковинд. Церемонията по посрещането се проведе на площад „Св. Ал. Невски“. По-късно двете президентски двойки разговаряха на „Дондуков“ 2, а президентите Радев и Ковинд проведоха среща „на четири очи“. На 6 септември президентите на България и Индия ще открият в София паметник на легендарния водач на индийското движение за независимост Махатма Ганди. Церемонията ще започне от 11.00 часа в Южния парк в столицата.В рамките на визитата си в България държавният глава на Индия Рам Натх Ковинд ще проведе среща с министър-председателя Бойко Борисов. Двете президентски двойки ще посетят Националния исторически музей.Официалната делегация, водена от индийския президент, включва министърът на земеделието и селското стопанство Паршотам Рупала, членове на парламента на Република Индия. Възстановихме диалога с Република Индия на най-високо политическо ниво след 15-годишна пауза. Това каза президентът Румен Радев в Гербовата зала на „Дондуков“ 2 след подписване на двустранни договори с индийския му колега. \"Водихме диалог за развитие на отношения във всички области, търговия, икономика, инвестиции, туризъм и културен обмен\", уточни Радев, цитиран от \"Фокус\". „Индия се оформи като глобален фактор в световната икономика, не само заради обема, но и заради изключително устойчивия ръст на развитие“, обясни Радев. Държавният глава каза, че Индия е страна със сериозна тежест в международните отношения, една шеста от света живее в нея, но най-вече това е така, заради конструктивната външна политика, която води в дух на диалог, мир, добросъседство и борба с глобалния тероризъм. „С президента Рам Нахт Ковинд направихме среща за двустранните отношения особено в областта на икономиката и търговията, където имаме едно задоволителна правно-нормативна рамка“, заяви още президентът Румен Радев.Индийските компании също биха искали да дадат своя принос за българския пазар. Придружен съм от много солидна 65-членна бизнес делегация и с президента Радев очакваме да направим обръщения пред тях по-късно днес, каза на свой ред индийският президент.По думите му страната ни може да бъде ключов партньор на Индия в сектора на отбраната, както и в областта на технологиите, логистиката, инфраструктурата.", "date": "2018.09.05", "title": "Радеви посрещнаха индийското президентско семейство в София"}
{"url": "https://offnews.bg/futbol/guardiola-zatiaga-reditcite-v-siti-zabrani-telefonite-687541.html", "text": "Мениджърът на Манчестър Сити Пеп Гуардиола стяга сериозно звездите на \"гражданите\". Целта е тимът да запази доминацията си в Англия и да стигне максимално далеч в Шампионската лига, пише британският \"Daily Mail\".Според изданието специалистът е забранил на футболистите да използват мобилните си телефони почти изцяло, докато са на тренировъчната база.На практика те могат да говорят само в съблекалнята. Ако обаче са във фитнеса, на тренировъчните терени, или имат среща с тима и анализ на мачове, нямат право да използват устройствата.По този начин Гуардиола иска да запази концентрацията в състава, който спечели убедително титлата миналия сезон, но през този вече загуби 2 точки и изостава от лидерите Ливърпул, Челси и Уотфорд, които са с пълен актив след 4 мача.Освен това Пеп е въвел и нови глоби, като всяко малко провинение ще бъде наказвано сериозно. Бенжамен Менди вече си е изпатил заради закъснение, докато Лерой Сане бе изваден от групата заради лошо представяне на тренировките, въпреки че последното бе отречено.", "date": "2018.09.05", "title": "Гуардиола затяга редиците в Сити, забрани телефоните"}
{"url": "https://offnews.bg/ikonomika/vizhte-parvia-balgarski-elektromobil-687537.html", "text": "Шосейна версия на първия български електрически автомобил, състезателен автомобил и концепция за мултифункционален и компактен градски електромобил, който е планирано да се произвежда у нас и да се изнася в чужбина, представи днес собственикът на „Син карс интернешанъл\" инж. Росен Даскалов.По думите му новият L City е изцяло насочен към бъдещето и затова от него ще се предлага единствено електрическа версия.Към днешна дата общият брой на регистрираните електрически и хибридни превозни средства в страната от всички категории е 6808 бр. От тях леки автомобили изцяло електрически са 554 бр., което е ръст от над 600% за последните 5 години, посочи заместник-министърът на икономиката Лъчезар Борисов при представянето на първия по рода си български електрически автомобил.Зам.-министър Борисов посочи, че автомобилното производство е един от приоритетните високотехнологични сектори с голям потенциал за развитие на експорта, заетостта и регионалната икономическа активност. „Около 170 компании произвеждат части и системи за основните автомобилни производители и генерират заетост за над 40 000 души в България\", каза още той.Борисов подчерта, че производството на български електромобил е сред приоритетите и изцяло съответства на насоките на провежданата икономическа политика за насърчаване на инвестициите в нови иновативни производства при осъществяването на Иновационната стратегия за интелигентна специализация, както и за развитие на електрическата мобилност у нас.", "date": "2018.09.05", "title": "Вижте първия български електромобил"}
{"url": "https://offnews.bg/futbol/talant-na-iunajted-biah-blizo-do-tova-da-zagubia-kraka-si-687546.html", "text": "Защитникът на Манчестър Юнайтед Люк Шоу едва не загубил крака си след тежката контузия, която получи през 2015 година.Футболистът пострада при загубата с 1:2 от ПСВ Айндховен в Шампионската лига, а кракът му бе счупен на две места. Тази седмица той отново получи повиквателна за националния отбор на Англия за двубоите с Испания и Швейцария.\"Бях много близо до това да загубя крака си, но не го знаех цели шест месеца след счупването, когато докторът ми го каза. Това за щастие не е станало, защото не са ме качили на самолета за Манчестър веднага, заради кръвните съсиреци.Имаше моменти, когато обмислях дали да не спра с футбола в определени моменти, но семейството и приятелите ми много ми помогнаха.Сега се чувствам много добре, искам да играя футбол на най-високо ниво, искам да играя в най-големите мачове и да печеля трофеи, това е мотивацията ми. Искам да бъда разпознаван като един от най-добрите бекове в света\", каза Шоу.През юни 2014 година той се превърна в един от най-скъпите тийнейджъри в света, след като едва на 18 години, Шоу премина от Саутхемптън в Манчестър Юнайтед за 27 милиона паунда.Защитникът започна много силно този сезон и получи четири последователни срещи като титуляр от 2015-а година насам. През последните двe кампании той получаваше рядко шанс за изява и получи доста критики от страна на мениджъра Жозе Моуриньо, но очевидно вятърът смени посоката си.", "date": "2018.09.05", "title": "Талант на Юнайтед: Бях близо до това да загубя крака си"}
{"url": "https://offnews.bg/futbol/minuti-za-smiah-s-futbolni-iztcepki-video-687547.html", "text": "Такива са рисковете на живото предаване. Неведнъж футболните фенове са ставали свидетели на комични ситуации от страна на играчи, треньори, помощен състав, които мигновено повдигат настроението.В популярния сайт за видеосподеляне YouTube се появи култов клип, който ще ви залее със смях, благодарение на различните изцепки на хората на терена и около него.Във видеото са събрани редица забавни, скандални, груби... изобщо цветущи прояви по време на световното първенство в Русия и кампаниите от миналия сезон.", "date": "2018.09.05", "title": "Минути за смях с футболни изцепки (видео)"}
{"url": "https://offnews.bg/koloezdene/italianetc-specheli-v-dazhda-naj-dalgia-etap-ot-vueltata-687553.html", "text": "Италианецът Алесандро де Марки спечели 11-ия и най-дълъг етап от колоездачната обиколка на Испания - 207,8 километра от Момбей до Луинтра.Състезателят на BMC Racing се справи с тежкия преходен етап за 4 часа, 52 минути и 38 секунди, като остави на 28 секунди зад себе си колумбиеца Джонатан Рестрепо от Katusha-Alpecin и на 59 секунди сънародника си Франко Пелицоти от Bahrain-Merida.В самия край на етапа колоездачите бяха допълнително затруднени и от проливния дъжд, който се изля, но въпреки това големи размествания след преполовяването на състезанието така и не настъпиха.Лидер с остава британецът Саймън Йейтс от Mitchelton-Scott, който днес завърши 16-и на 2:02 минути зад победителя. Със същото време, но на 12-а позиция премина и испанецът Алехандро Валверде от Movistar Team, който в общото класиране продължава да изостава от Йейтс с 1 секунда. Трети е съотборникът на Валверде Наиро Кинтана от Колумбия, който има 14 секунди пасив спрямо Йейтс.В утрешния 12-и етап колоездачите ще трябва да се справят с две височини от трета категория и ще изминат 181,1 километра от Мондонедо до Маньон.", "date": "2018.09.05", "title": "Италианец спечели в дъжда най-дългия етап от Вуелтата"}
{"url": "https://offnews.bg/112/politciata-vav-varna-izdirva-nepalnoletno-momiche-687548.html", "text": "ОДМВР-Варна издирва непълнолетната Даяна Ангелова Светославова на 15 години, избягала от близките си в района на Автогара - Варна около 22:00 часа на 02.09.2018 г. и от тогава е в неизвестност.Момичето е на видима възраст около 15-17 години, висока е 170 см, със слабо телосложение. Лицето й е продълговато, косата - черна и дълга, с кафяви очи и мургава кожа.При изчезването си Даяна е била облечена с панталон тип шалвари с черни и бели цветове, фланелка с къс ръкав – бяла на цвят и дънково яке, носи черна кожена раница със закачено отстрани кафяво мече.Призовават се гражданите, които имат информация за местонахождението на момичето, да позвънят на телефон 112 или да подадат сигнал в най-близкото поделение на МВР.", "date": "2018.09.05", "title": "Полицията във Варна издирва непълнолетно момиче"}
{"url": "https://offnews.bg/112/majka-i-dve-detca-pochinaha-sled-strelba-v-samokov-obnovena-687542.html", "text": "33-годишната жена и дете са простреляни в Самоков. Майката е починала, а синът ѝ е в критично състояние, съобщиха от пресцентъра на МВР.Малко по-късно 12-годишното дете е починало в болницата. На място е загинало и друго 15-годишно момче. Те са дете и племенник на убитата.Около 13.45 часа днес в полицията постъпил сигнал за простреляни жена и дете в Самоков.На адреса незабавно са изпратени служители на РУ - Самоков и Спешна помощ, които установили смъртта на 33-годишната жена. 12-годишният ѝ син първоначално е настанен в болницата в Самоков в критично състояние.По първоначални данни се касае за битов скандал.Предприети са активни действия за установяването и задържането на извършителя. Оказва се, че това е 52-годишен мъж, който след стрелбата се е самоубил. Трупът му е бил открит в местността Щъркелово гнездо.", "date": "2018.09.05", "title": "Майка и две деца починаха след стрелба в Самоков (обновена)"}
{"url": "https://offnews.bg/obshtestvo/koi-uchilishta-shte-osiguriat-shkafcheta-na-detcata-za-parvia-ucheben-687529.html", "text": "75 софийски и 513 училища в населени места извън столицата ще осигурят шкафчета на учениците си от предстоящата учебна година. В тях децата от първи до седми клас включително ще могат да заключват вещи, които ще им трябват през седмицата, но не е необходимо да носят всеки ден в раниците, нито им трябват за подготовката у дома - спортен екип, маратонки/гуменки, бои и моливи и други пособия.Списъкът с училищата бе публикуван от Министерството на образованието и науката и включва класираните по Националната програма на МОН \"Осигуряване на съвременна образователна среда\", модул \"Осигуряване на ученически шкафчета\".Целта на модула към програмата на МОН бе олекотяването на ученическите раници.Училищата трябва да осигурят част от необходимите им средства, а държавата ги съфинансира.Програмата предвижда осигуряването на шкафчета за 200 хил. ученици, като изисква мебелите да бъдат купени от училищата до първия учебен ден. До 30 октомври те трябва да отчета свършеното в дирекция \"Учебници и училищна документация\" на МОН.Тези, които не са усвоили цялата отпусната им сума, трябва да върнат останалите пари до 15 дни след предаването на отчета.Ето включените от София:Училищата от населени места извън столицата:", "date": "2018.09.05", "title": "Кои училища ще осигурят шкафчета на децата за първия учебен ден (списък)"}
{"url": "https://offnews.bg/futbol/tcska-potvardi-interesa-kam-todor-nedelev-687554.html", "text": "ЦСКА потвърди интереса си към нападателя на Ботев Пд Тодор Неделев. Националът обаче може да бъде привлечен едва през зимния трансферен прозорец. На този етап на \"Българска армия\" беше привлечен под наем нападателят Али Соу от италианския Киево.\"Относно информациите, че клубът ни преговаря и че вече е привлякъл в редиците си българския национал Тодор Неделев искаме да поясним следното.ЦСКА наистина направи опит да трансферира този талантлив футболист още в началото на месец юни. Тогава на среща с ръководството на пловдивския клуб обсъдихме възможността за евентуално негово преминаване на \"Армията\". Самият Тодор Неделев изрази желание да остане в родния си клуб поне до зимата.Когато настъпи следващият трансферен прозорец през януари, ние като клуб отново ще се свържем с колегите от Ботев и ще обсъдим ситуацията. На този етап трансфер на Тодор Неделев в ЦСКА не стои на дневен ред.Пожелаваме успех на играча в бъдещите му изяви през есенния полусезон\", обявиха от ЦСКА.", "date": "2018.09.05", "title": "ЦСКА потвърди интереса към Тодор Неделев"}
{"url": "https://offnews.bg/politika/izraelskiat-premier-se-nadiava-balgaria-da-otkrie-posolstvo-v-erusalim-687555.html", "text": "На съвместен брифинг с Бойко Борисов израелският премиер Бенямин Нетаняху изрази надежда, че откриването на почетно консулство на България в Ерусалим ще бъде първа крачка към откриване на българско посолство в Ерусалим.Коментарът му е по повод съобщението на българския министър-председател Борисов, че страната ни ще открие генерално почетно консулство в Ерусалим.„Всеки ден има минимум 5 самолета с туристи за България и така както поех ангажимент, от януари ще заработи генерално почетно консулство на България в Ерусалим, което беше прието с решение на Министерския съвет през месец юни“, обяви Борисов.По думите на българския премиер доверието, което има с Бенямин Нетаняху, е от изключително значение, защото Израел играе ключова роля в развързване на сложния възел в Близкия Изток.В своето изказване Борисов заяви, че е успял да се види с много приятели в Израел и че трябва да се положат много усилия, за да се преборим за мозъка на хората, за това, което мислят:„Чрез интернет има много повече възможности, няма граници. Технологиите напреднаха, а в същото време виждате, че с едно хвърчило или дрон могат да се направят много и ужасни поразии“, допълни още Борисов.„Това, което правим заедно, е да насърчим едно проспериращо бъдеще, а не минало на насилие. Надявам се да се фокусираме върху темата как да се борим срещу злото“, каза Бенямин Нетаняху.Министър-председателят Бойко Борисов изрази готовност до края на годината да се проведе смесеното междуправителствено заседание и отправи покана към министър-председателя на Държавата Израел да посети България.", "date": "2018.09.05", "title": "Израелският премиер се надява България да открие посолство в Ерусалим"}
{"url": "https://offnews.bg/112/streletcat-kojto-ubi-trima-v-samokov-e-bivsh-pozharnikar-i-e-pritezh-687560.html", "text": "Мъжът, който  33-годишна жена, сина ѝ и племенника ѝ, е бивш пожарникар и е притежавал законно пистолет \"Макаров\".Това стана ясно след брифинг на директора на ОДМВР-София Николай Спасов тази вечер.Убитите момчета са на 12 и 15 години. Тялото на стрелеца, който се е самоубил след престъплението, е намерено в местността \"Щъркелово гнездо\".Той е на 52 години и е живял на семейни начала с жената, която днес застреля. Последното му работно място е било в  градския транспорт в София. Основната версия за тежкото престъпление е битов семеен скандал. Има множество свидетели, които се разпитват.Служителите на реда не очакват ескалация на напрежението в махалата в Самоков, където е станало убийството.", "date": "2018.09.05", "title": "Стрелецът, който уби трима в Самоков, е бивш пожарникар и е притежавал законно оръжие"}
{"url": "https://offnews.bg/politika/karakachanov-prizova-da-ne-se-barza-s-priemaneto-na-ministerskite-osta-687514.html", "text": "Вицепремиерът и министър на отбраната Красимир Каракачанов поиска да не се бърза с приемането на оставките на министрите на вътрешните работи Валентин Радев, на транспорта Ивайло Московски и на регионалното развитие Николай Нанков. \"Преди да излязат резултатите от разследването на инцидента край Своге, не трябва да се приемат оставките на министрите. Ако излезе, че грешката е изцяло на шофьора… Все пак става дума за едни министри, които могат да бъдат защитени, ако погледнем тяхната работа\", коментира той в кулоарите на Народното събрание.Вицепремиерът обяви, че не знае дали в парламента ще бъдат внесени оставките и на тримата. По неофициална информация се очаква регионалният министър да запази поста си. За подобен развой намекна и председателят на парламентарната група на ГЕРБ Цветан Цветанов, който обяви, че поне половината от кметовете на ГЕРБ \"спонтанно\" са се организирали в  подкрепа на Нанков.Днес Каракачанов коментира, че ако оставките бъдат внесени за гласуване в парламента, те трябва да бъдат подкрепени. В началото на седмицата обаче друг от съпредседателите на \"Обединените патриоти\" Валери Симеонов обяви, че депутатите от НФСБ няма да подкрепят оставките. Попитан дали и при гласуването на оставките ще трябва да е със синята каска, с която беше по време на коалиционния съвет, посветен на бъдещето на коалицията след оставките и напрежението между партньорите, той отговори: \"Не се притеснявам. Има ли диалог – значи има и разбирателство. Няма ли нормален диалог, ако всеки реагира както и когато намери за нужно, се получават подобни разминавания\". Каракачанов добави, че не е негова работа да тушира напрежението между колегите си Валери Симеонов и Волен Сидеров, които по-рано тази седмица взаимно си поискаха оставките. \"Гледам да внеса повече спокойствие. Трябва да има диалог не само в малката, но и в голямата коалиция. Редно беше да бъдем информирани за оставките, а не да научаваме за тях от медиите“, каза той.", "date": "2018.09.05", "title": "Каракачанов призова да не се бърза с приемането на министерските оставки"}
{"url": "https://offnews.bg/drugi/skandalna-reklama-raztarsi-sporta-v-sasht-687558.html", "text": "Нов скандал разтърси спорта в САЩ, след като от компанията за спортна екипировка Найки избраха за рекламно лице състезателят по американски футбол Колин Каперник.Той стана известен, след като даде старта на протестите на играчите в Националната футболна лига (НФЛ) срещу полицейското насилие над афроамериканци, като коленичи на националния химн. Впоследствие това стана масова проява в НФЛ, което доведе до гневни коментари и призиви за уволнение на всички протестиращи от страна на президента Доналд Тръмп.В САЩ се надигна вълна от недоволство срещу Найки. В социалните мрежи се появиха видеа, в които потребители горят продукти на компанията или премахват логото.Бившата номер 1 в тениса Серина Уилямс подкрепи Найки за постъпката въпреки опасностите за бизнеса й.\"Аз съм за свободата на избора. Моят е да се опитвам да бъда най-добрата в това, което правя\", казва Уилямс.\"Колкото и да съм несъгласен с рекламата с Каперник, това е нещото, което прави нашата страна велика - да имаш определена свобода да правиш неща, с които другите хора не са съгласни. Аз лично съм на различно мнение\", каза от своя страна президентът Тръмп по повод скандала.", "date": "2018.09.05", "title": "Скандална реклама разтърси спорта в САЩ"}
{"url": "https://offnews.bg/ikonomika/api-teche-inspektcia-na-vsichki-republikanski-patishta-687519.html", "text": "Инспекция на всички републикански пътища ще бъде направена до средата на септември по разпореждане на министъра в оставка Николай Нанков. През следващата седмица започва одит по пътна безопасност на целия над 80-километров път II-16 Мездра - Своге - Нови Искър и той ще бъде направен от лицензирани одитори по пътна безопасност, съобщи председателят на Управителния съвет на Агенция „Пътна инфраструктура“ инж. Светослав Глосов по Нова тв. До средата на месеца резултатите ще бъдат обобщени от областните пътни управления и ще се направи анализ на пътната обстановка в страната, уточни Глосов. По думите му следствието е направило предписание на община Своге да възстанови мантинелата на пътя и това изяснява въпроса, чия собственост е тя. Той отново обясни, че Законът за пътищата и правилникът за неговото прилагане са ясни и в тях точно са описани отговорностите на АПИ и общината по отношение на пътя в урбанизирана територия. Председателят на УС на АПИ посочи още, че трафик камерите в участъка на пътния инцидент показват, че ограничението на скоростта от 40 км/ч масово не се спазва от превозните средства и превишава с над 30%.Относно срутилата се къща при с. Василовци в близост до третокласния път III-114 Ружинци-Лом, инж. Глосов подчерта, че пътят е затворен за движение на тежкотоварни превозни средства над 12 т, но забраната не се спазва и никой не контролира трафика. Същият е и случат с пътя Русе - Бяла - пътят е сигнализиран, че е в ремонт, има пътни знаци, но шофьорите карат с висока скорост. Искаме да има хубави пътища, но не може това да стане, без да се ремонтират. Голяма част от тях се ремонтират без да се спира движението, защото няма алтернативен маршрут, каза инж. Глосов.Във връзка с промените в Закона за пътищата инж. Глосов обясни, че се предвижда създаването на специализирано звено „Национално ТОЛ управление“, което ще се занимава със събирането на електронните пътни такси. Неговата работа ще е свързана с въвеждането на тол системата през следващата година. Постопенно над 900 служители ще бъдат назначени в новата структура и това ще бъдат служителите, осъществяващи контрола, инженерен персонал, технически изпълнители, поддръжка на електронната система и т. н. Около 3 хил. души обслужват тол управлението на Австрия, която е съпоставима по размери с България, съобщи председателят на УС на АПИ. По отношение на въвеждането на електронната система, инж. Глосов препоръча, тези шофьори, които имат действащи винетки след 1 януари 2019 г., да ги регистрират в пунктовете, в които ще бъде таксувана електронна винетка. Ще има преходен период за преминаване от действаща книжна към електронна винетка, но това няма да бъде повече от няколко месеца, счита председателят на УС на АПИ. ", "date": "2018.09.05", "title": "АПИ: Тече инспекция на всички републикански пътища"}
{"url": "https://offnews.bg/politika/obrazovatelniat-ministar-nedostigat-na-uchiteli-shte-se-zadalbochava-687511.html", "text": "\"Недостигът на учители ще се задълбочава през годините, но засега все още имаме резерв. Имаме учители, които са излезли от системата или не са се включили в системата на образованието\".Това коментира пред журналисти в парламента министърът на образованието Красимир Вълчев. По думите му има достатъчно ресурс, за да бъдат обезпечени всички учителски позиции през следващата учебна година.На повече от 5% от действащите учители, или 3 433 души, предстои пенсиониране през предстоящата учебна 2018/2019 година, според справка на МОН, предоставена на OFFNews. Системата на предучилищното и училищното образование изпитва най-остра нужда от учители по математика и природни науки, информатика и информационни технологии, чужди езици (английски, немски, френски, източни езици). Нуждае се също от начални и детски учители, по български език и литература и по професионална подготовка.\"На някои позиции това ще стане с т.нар. неправоспособни учители – хора, които нямат учителска правоспособност. На друго място ще се съчетават предмети. На трето място пенсионери ще останат да преподават една или две години след навършването на пенсионна възраст\", каза той. Министърът обяви, че  се работи по това да се увеличи финансирането в по-малките и отдалечени населени места, както и в училищата и в детските градини с концентрация на деца от уязвими групи.По време на днешния парламентарен контрол Вълчев коментира, че предстои обществените съвети да станат активно действащи органи във все повече училища. По думите му има нужда от участие на родителите във вземането на решения на училищно ниво. \"Не трябва да се изкушаваме да използваме тази линия на противопоставяне на родителите и учителите, а да говорим за партньорство. И да създадем доверие към обществените съвети, че могат да дадат най-доброто мнение по чисто професионалните въпроси“, подчерта той. ", "date": "2018.09.05", "title": "Образователният министър: Недостигът на учители ще се задълбочава, но имаме резерв"}
{"url": "https://offnews.bg/tenis/nadal-na-polufinal-na-us-open-sled-strahoten-mach-sreshtu-tijm-687517.html", "text": "Световният номер 1 в мъжкия тенис Рафаел Надал се класира за полуфиналите на турнира US Open. Испанецът стигна до впечатляващ обрат над Доминик Тийм с 0:6, 6:4, 7:5, 6:7(4), 7:6(5).За Матадора това бе 12-а поредна победа. Той е и единственият играч, който през 2018 година стига до финалната четворка на всички четири турнира от Големия шлем.Първият сет продължи само 24 минути и се разви неочаквано. Тийм не даде никакви шансове на световния №1 за 6:0 в своя полза като го проби на три пъти. Това бе едва четвъртият случай в 1106 мача, когато Надал допуска такъв резултат в даден сет.Световният №1 проби за 5:3 в края на втория сет и сервираше за частта, но допусна рибрейк. Матадора обаче запази концентрация, поведе 15-40 в десетия гейм и сложи точка на частта от посрещане – 6:4.В третия сет Тийм нанесе първия удар. Това се случи при 3:3. Надал поведе 40:15, но след това направи две леки грешки. При равенство Тийм се разигра и изправи публиката на крака със завършващите си удари. При 5:4 Тийм сервираше за сета, но направи двойна грешка за 15:40 и впоследствие бе пробит. Надал направи серия от четири поредни гейма на сметката си и приключи в своя полза - 7:5.В четвъртия сет нивото и на двамата малко падна, а Рафа изостана 1:2 с пробив. В петия гейм испанецът спаси три точки за двоен пробив, а в следващата част пропусна няколко възможности да се завърне в резултата – 2:4. Въпреки преднината в играта на Тийм започна да се забелязва напрежение. В осмия гейм паритетът бе върнат, след като Надал осъществи рибрейк – 4:4. Дори четири непредизвикани грешки и брейкбол не попречиха на световния №1 да вземе единадесетия гейм – 6:5. Стигна се до тайбрек, в който мощните бекхенди по правата осигуриха на Тийм оставане в мача – 7:6(4).Петият сет стартира с шансове за Надал. При 2:2 той поведе 40:15, но след това Тийм намери първия си сервис и се измъкна. При 5:5 се стигна до една от най-драматичните ситуации в мача. Тогава Тийм обърна гейма си от 0:40 и си осигури тайбрек, пише tennis.bg. В него Матадора бе по-добър. Така Надал вече води с 8:3 в преките мачове с Тийм.За място на финал Рафа ще спори с Хуан Мартин дел Потро, който победи Джон Иснър с 6:7(5) 6:3 7:6(4) 6:2. Матодора води с 11:5 в преките мачове помежду им, като те са си разменили по един успех на US Open. В Големия шлем Надал е с аванс - 5:1. Тази година Рафа вече победи Дел Потро на \"Ролан Гарос\" и Уимбълдън.Тази вечер ще видим последните четвъртфинали в надпреварата. Ето и разписанието за вечерта:Централен корт, след 19:00 часа българско време: Наоми Осака - Леся Цуренко, Марин Чилич - Кей Нишикори след 02:00 часа: Карла Суарес Наваро - Мадисън Кийс, Новак Джокович - Джон Милман", "date": "2018.09.05", "title": "Надал на полуфинал на US Open след страхотен мач срещу Тийм"}
{"url": "https://offnews.bg/temida/zadarzhan-e-miniu-stajkov-i-oshte-9-dushi-687518.html", "text": "Собственикът на „Винпром Карнобат“ ООД  е разследван след случай с разбиването на фабрика за незаконно производство на цигари.Това стана ясно от изказване на шефа на спецпрокуратурата Иван Гешев, който даде подробности  в офиси на дружествата „Винпром Карнобат“ ООД, „СИС Индустрийс“ ООД и „Топаз Мел“ ООД. Името на Миню Стайков се свързва с , които също отскоро са обект на прицел от страна на прокуратурата - както OFFNews писа, той е бивш сват на Ветко Арабаджиев. Иван Гешев обясни, че делото, по което са задържани 10 души, е образувано преди 2 месеца. Тогава ГДБОП и прокуратурата влезли във фабрика за незаконно производство на цигари в Карнобат. Фабриката била \"с най-модерното оборудване в България\" и работила с капацитет 1000 мастероска цигари за пет работни дни. Печалбата по цени \"на черно\" била около 1.5 млн. лв. По \"държавни цени\" фабриката прибирала 6 млн. лв. на месец.Във фабриката са работили хора от Армения, които не излизали от нея. Те живеели в специално изградени помещения, сред които имало спални и фитнес. Сградата, в която се помещавала фабриката пък, била собственост на сина на кмета на Карнобат. Фабриката работила от 2015 година.Преди два месеца не били повдигнати обвинения, тъй като тогава прокурорите задържали шофьор и портиер. \"Т.нар. \"отцепка\", които за нас към този момент не представляваха сериозен интерес, като се постарахме през тези няколко месеца да развием информацията, за да стигнем до реалните собственици на фабриката\", обясни Гешев. Той изрази надежда утре да бъдат оповестени имената на задържаните и каза, че вероятно Миню Стайков е сред тях. \"Ние произвеждаме акции, когато съберем доказателства - нашата цел са доказателствата, а не да задържим конкретно лице да се снимаме с него\", заяви още шефът на спецпрокуратурата.Той обясни, че случаят няма нищо общо с акцията в хотел \"Маринела\" в София.Гешев не даде подробности за това каква е връзката на фирмите на Миню Стайков с фабриката за цигари. Той поясни, че се разследват случаи с пране на пари и данъчни престъпления.Задържаните остават в ареста за 24 часа и до края на деня вероятно ще бъде ясно дали и какви ще бъдат повдигнатите обвинения.Гешев обясни, че случаят няма нищо общо с акцията \"Захарно петле\" през 2013 година, когато за източване на ДДС беше . ", "date": "2018.09.05", "title": "Задържан е Миню Стайков и още 9 души"}
{"url": "https://offnews.bg/drugi/otide-si-doajenat-na-sportnata-zhurnalistika-eshua-almaleh-shiko-687526.html", "text": "На 94-годишна възраст почина доайенът на спортната журналистика в България Ешуа Алмалех-Шико.\"Татко напусна нашия свят днес сутринта в съня си. До последно се вълнуваше какво става в света и около нас. Тръгна си тихо и достойно. Отново ще се събере с мама, с непрежалимата си майка Зелма и много други хора, които много обичаше и, които не можеше да прежали. Сбогом, Шико, обичаме те!\", написа дъщеря му Зелма във Фейсбук.Ешуа Алмалех е роден на 11 март 1924 година в Стара Загора. Майка му умира, след като баща му е изгонен от магазина си. Без съд и присъда убиват брат му преди 9 септември 1944 г.Алмалех идва в София през 1945 година. Следвал е в Свободния университет, днес УНСС. Започва работа във в. \"Народ\" – на социалдемократите. На 1 март 1946 г. е приет в Съюза на журналистите. След това започва работа в новооснования вестник \"Народна младеж\". Там е първият завеждащ на вътрешнополитическия отдел. В края на 1950 г. в изданието се създава спортен отдел и той поема шефството му. След това постъпва на работа във в. \"Народен спорт\", където завежда международния отдел. През 1971 г. основава илюстрования спортен седмичник \"Старт\", където работи до пенсионирането си.Шико е присъствал е на три олимпиади - в Рим през 1960 г., в Мексико през 1968 г. и в Мюнхен през 1972 г. В Мюнхен става свидетел на убийството на 15-те израелски спортисти и треньори. Това силно го травмира и решава да не присъства на повече олимпиади. Сътрудничи на БНТ като коментатор по лека атлетика. Носител на орден “Кирил и Методий - II степен”. Заслужил деятел на спорта.Екипът на OFFNews.bg изказва искрените си съболезнования на близките и приятелите на Ешуа Алмалех.", "date": "2018.09.05", "title": "Отиде си доайенът на спортната журналистика Ешуа Алмалех-Шико"}
{"url": "https://offnews.bg/protesti/stotitci-detca-na-protest-pred-okrazhnia-sad-v-pazardzhik-687549.html", "text": "Над 200 души, предимно деца, се събраха пред сградата на Окръжния съд в Пазарджик. Te протестират срещу  решението на съда от 3 септември, с което надзирателят Георги Доков беше пуснат на свобода срещу гаранция от 10 000 лева.Доков, докато шофираше в нетрезво състояние на 30 август.Децата са от различни училища в Област Пазарджик, съобщава Те издигнаха плакати с надписи „Няма да мълчим!“, „Човешкият живот не струва 10 000 лв.!!!“, „Затвор за убиеца“.Част от демонстрантите издигнаха снимки на убития 16-годишен Станислав Стоянов от с. Ивайло.Днес прокуратурата внесе протест в Апелативния съд в Пловдив срещу определената на Доков гаранция от 10 000 лв. Заседанието ще бъде на 11 септември.", "date": "2018.09.05", "title": "Стотици деца на протест пред Окръжния съд в Пазарджик"}
{"url": "https://offnews.bg/zdrave/nad-1-4-mlrd-dushi-sa-v-risk-zashtoto-ne-sportuvat-dostatachno-pred-687521.html", "text": "Над 1,4 млрд. души са изложени на риск от сериозни здравословни проблеми, защото не спортуват достатъчно. За това предупреди Световната здравна организация. Проучване на СЗО показва, че комфортният, заседнал начин на живот е причина една трета от жените и една четвърт от мъжете по света да са силно застрашени от диабет, рак и инфаркт, ако не подобрят физическата си активност. СЗО препоръчва на възрастните тренировки със средна интензивност - като бързо вървене, плуване и каране на колело с нормално темпо, поне 150 минути седмично или тренировки с висока интензивност - като тичане, от поне 75 минути на седмица. Недостатъчната физическа активност е водещ рисков фактор за развиването на незаразни заболявания и има негативен ефект върху психическото здраве и качеството на живот, сочи проучването, публикувано в The Lancet Global Health Journal.Проучването е проследило физическата активност на 1,9 млн. души в 168 страни по света през 2016 г. Данните сочат, че над една четвърт от хората (1,4 млрд. души) не се движат достатъчно, като няма никаква промяна в цифрите от 2001 г., независимо от инициативите, целящи да повишат физическата активност.Световната здравна организация посочва и няколко тревожни тенденции, сред които голяма разлика в процентите на трениращите в богатите и по-бедните държави, както и в тези на мъжете и жените. Нивото на недостатъчната физическа активност е почти два пъти по-високо в развитите страни. Експертите обясняват, че това се дължи на повече прекарано време на закрито, повече часове работа и по-лесния достъп до високоенергийни храни. Тези промени идват от урбанизацията - хората, които преди това са били например фермери и така са били физически активни заради работата си, изведнъж живеят в градска среда, където може да са без работа или да работят в офис.В Кувейт, Американска Самоа, Саудитска Арабия и Ирак повече от половината от възрастните са класифицирани като недостатъчно активни.Учените виждат обаче и други причини за разликата във физическата активност на хората в различните държави, като пречките може да са \"биологични, психосоциални, институционални, културни\" и др.Една от най-големите причини за по-ниската физическа активност е новият начин на живот на хората - работата в офис замества физическия труд, асансьорите заместват необходимостта от изкачване на стълби, автомобилите заместват придвижването пеша. \"Технологичният напредък направи живота ни по-удобен, но и по-малко активен\", коментира Мелъди Динг от Университета в Сидни, цитирана от AFP. Проучването показва много ясно, че жените се движат по-малко в сравнение с мъжете в почти всички държави по света, като най-голяма е разликата в активността между двата пола в Бангладеш, Еритрея, Индия, Ирак и Филипините. В много от тези държави ролята на жената е да е вкъщи, да се грижи за децата и домакинството, така че много често на жените не им остава време да тренират, обясняват авторите на проучването. Единственият регион, в който има положителна промяна в сравнение с 2001 г., е Югоизточна Азия. Това е и един от малкото региони, в които мъжете и жените са еднакво активни. ", "date": "2018.09.05", "title": "Над 1,4 млрд. души са в риск, защото не спортуват достатъчно, предупреди СЗО"}
{"url": "https://offnews.bg/futbol/paro-tcska-opredeleno-ima-nuzhda-ot-todor-nedelev-687524.html", "text": "Легендарният бивш футболист и треньор на ЦСКА Аспарух Никодимов коментира възможността \"червените\" да привлекат Тодор Неделев. Това би могло да стане факт днес или утре, след което трансферният прозорец в България затваря.\"Аз съм напълно \"за\" трансфер на Неделев. ЦСКА определено има нужда от такъв играч. Тодор е нестандартен, може да ти реши всеки мач, добър футболист е.Ако могат да го вземат - само аплодисменти, при всички случаи ще е от полза. ЦСКА може и да има Тиаго, но това виждаме, че не е достатъчно, особено в последно време.Португалецът не е във форма. А и двамата с Тодор са по-различен тип. Предимството на Неделев е и че се познава с българите в ЦСКА от националния, което води до по-добро разбирателство.Пък и едно е в Ботев, друго е на \"Армията\". Тук могат да те забележат много повече отбори. Ако могат - ЦСКА да го взимат\", каза Никодимов пред \"Тема Спорт\".", "date": "2018.09.05", "title": "Паро: ЦСКА определено има нужда от Тодор Неделев"}
{"url": "https://offnews.bg/politika/nankov-niamalo-da-ottegli-ostavkata-si-hodat-mu-bil-pravilen-687523.html", "text": "\"Няма да оттегля оставката си. Това беше правилният ход като личен акт и като акт на отговорност\".Това коментира регионалният министър в оставка Николай Нанков пред журналисти в Народното събрание, където отиде, за да участва в днешния парламентарен контрол. \"Все още съм министър в оставка и затова изпълнявам задълженията, които имам в това си качество. Това, което зависеше от мен, съм го направил и като личен акт, и като акт на отговорност. Но вина и отговорност са две различни неща\", каза той. По неофициална информация е възможно Нанков да запази поста си въпреки подадената оставка. За това намекна и председателят на парламентарната група на ГЕРБ Цветан Цветанов, който вчера обясни, че може не всички оставки да бъдат гласувани. По думите му има кметове на ГЕРБ, които \"спонтанно\" са се обединили в защита на Нанков. Двама от съпредседателите на \"Обединените патриоти\" Красимир Каракачанов и Валери Симеонов също обявиха, че са доволни от работата на регионалния министър. Днес Нанков беше попитан дали допуска, че може да остане на поста си. \"Не допускам нищо на този етап\", отговори той. \"Кой ще ме моли мене? Това даже е несериозно\", репликира Нанков на въпрос дали би останал, ако бъде помолен по време на коалиционния съвет, който ще се проведе идния понеделник.Министърът в оставка каза още, че много от републиканските пътища са в лошо състояние, а причината е недостиг на средства. \"Средствата от държавния бюджет са крайно недостатъчни, за да се отговори на изискванията на обществото за по-модерни, по-комфортни и по-безопасни пътища\", обясни той.Нанков добави, че ще бъде направена \"паспортизация на всички пътища, за да се установят всички дефекти\".\"Има идеи и за информационна система, която онлайн да следи в 24-часов режим и пътната обстановка, и състоянието най-вече като инфраструктура\", обясни той.\"Наричате тези, които говорят най-много и най-шумно, „експерти по пътна безопасност“, а те коментират пътната инфраструктура. Но нито един от тях не е пътен одитор и не би трябвало да му се пришива определението  „експерт“. Псевдо – да, но експерти – не\", каза още той.", "date": "2018.09.05", "title": "Нанков нямало да оттегли оставката си, ходът му бил правилен"}
{"url": "https://offnews.bg/obshtestvo/indonezijskiat-poslanik-stana-diplomaticheskiat-partnior-na-art-vecher-687552.html", "text": "Посланикът на Република Индонезия ще бъде дипломатическият партньор Арт вечерта на добродетелите, съобщиха организаторите от фондация \"За Нашите Деца“.Партньорството между фондацията и Нейно превъзходителство Сри Астари Расджид, извънреден и пълномощен посланик на Република Индонезия в Република България, започва през миналата година, когато тя дари екзотична вечеря в посолството за благотворителния търг на Вечер на добродетелите 2017.Спечелилите имаха възможността да се докоснат до азиатската култура, да опитат традиционни ястия, потопени в музикалните ритми на Индонезия. Приятелството между фондацията и посолството се задълбочава, когато Нейно превъзходителство Расджид предложи кауза на азиатския фестивал „Цветовете на традициите“ да бъдат именно нашите приемните деца и семейства, споделят от \"За Нашите Деца\". Като естествено продължение на сътрудничеството те отправили и покана към посланик Расджид.\"Тя вярва, че всяко дете заслужава шанс за развитие и щастливо детство в семейство, ценност, в която вярва и екипът на фондация „За Нашите Деца“. Освен отявлен защитник на правата на децата и наша опора в мисията ни да подкрепяме повече семейства в риск, Н.Пр. е вдъхновяващ художник. Тя смята, че всяко дете трябва да получи шанса да познае красотата на света във всичките му цветове и форми, още от най-ранна детска възраст – убеждение, което изцяло се припокрива с каузата на събитието, посветено именно на изкуството, което дарява в подкрепа на сигурната семейна грижа за всяко дете. Защото единствено семейството дава възможност на децата да развият своя пълен потенциал и да сбъднат мечтите си\", пишат от фондацията.„Да съчетае изкуството с благородната кауза е отличен и дълбокомислен избор на организацията, който докосна сърцето ми още в първия момент, когато миналата година посетих благотворителното събитие Вечер на добродетелите. За мен е чест, че бях поканена в качеството си както на дипломат, така и на художник да участвам в най-творческото и прочувствено събитие Арт вечер на добродетелите 2018, с което ще подсигурим семейна грижа за всяко дете в България. Защото децата са нашето бъдеще, бъдещето на нашия свят,“ споделя Н.Пр. Сри Астари Расджид. Освен като дипломатически партньор, тази година Н.Пр. Расджид подкрепя фондацията и с прекрасна картина, озаглавена „Природа“, която тя нарисува заедно с децата по време на Азиатския фестивал.", "date": "2018.09.05", "title": "Индонезийският посланик стана дипломатическият партньор на Арт вечерта на добродетелите"}
{"url": "https://offnews.bg/obshtestvo/koj-e-alkoholniat-bos-miniu-stajkov-687522.html", "text": "Името на собственика на \"Винпром - Карнобат\" ООД , за когото днес стана ясно, че е задържан по разследване за пране на пари, многократно е замесвано в криминални афери. За първи път името на компанията, собственик на винпрома - \"СИС индустрийс\", попада в полезрението на правоохранителните органи през 2000 година при спецакция \"Градус\" при управлението на премиера Иван Костов, която тогава има за цел пресичане на контрабандата на алкохол.Според публикации в медиите \"СИС Индъстрис\" е регистрирана още през 1992 г. от Ели Филип Медлеж, Стефан Иванов Горинов, Иванчо Петков Иванов, Десислава Крумова Пешева и Стайко Минев Стайков. Няколко години по-късно Стайко Стайков е сменен от Миню Стайков. Фирмата е производител на всички високоалкохолни напитки с марките \"Савой клуб\", \"Венец\", \"Карнобат\", \"МакКой\".В навечерието на парламентарните избори през 2005 година фирмата е замесена в нов скандал - при нова спецакция от складове на \"СИС Индъстрис\" са иззети над 11 000 бутилки алкохол с фалшив бандерол. Тогава антимафиотите влезли и в офиси на фирмата на столичния булевард \"Джеймс Баучер\" 77-78, която пак според медийни публикации, е  собственост на бившата силова групировка СИК. Тогава са образувани шест следствени дела в София, Бургас и Пловдив, които обаче приключили без присъди. Стайков често се появява в компанията на политици. От  става ясно, че през септември 2005 лично тогавашният премиер Сергей Станишев е присъствал на откриването на нов завод и административна сграда на \"Винпром Карнобат\". Стайков е близък и до . През 2003 г. той наградил бизнесмена с юбилеен медал \"100 години Илинденско-Преображенско въстание\" като радетел за тракийската кауза и спонсор. Година по-късно Първанов посетил винпрома в Карнобат в компанията на депутатите от БСП Любомир Пантелеев и Стойко Танков. Тогава Стайков получил нов подарък - пушка \"Меркел\", германско производство, с колекционерска стойност, пише в. \"Сега\".Пак според изданието \"СИС Индъстрис\" е един от основните дарители на фондация \"Бъдеще за България\", която се управлява от съпругата на бившия премиер Иван Костов Елена. \"Дарил съм само 15 000 лв. на фондацията и то на няколко пъти. Парите са превеждани по банков път\", обяснява Миню Стайков присъствието си в почетната редичка,  от 9 декември 2000 година. В статията четем още:Според други публикации Миню Стайков и съпругата му Рени са близки с \"някои от факторите в МВР\". Той бил забелязан на рожден ден заместник-министъра на вътрешните работи Камен Пенков в правителството на тройната коалиция. Наскоро името на Пенков изплува . През 2011 г. синът на бизнесмена Стайко Стайков се ожени за Александра - дъщеря на туристическите босове . Малко по-късно те се разделят. През 2012 година Миню Стайков се появи във връзка със случай, при който  и почти разкъсаха жена ул. \"Лескова гора\" в столичния кв. \"Бояна\". Според информацията на местни жители кучетата били собственост именно на бизнесмена и малко след . Стари  обаче доказаха, че кучета бойна порода са живели пред дома на Стайков, където стана и инцидентът.През 2013 година името на бизнес фамилията отново се появи в медиите около аферата \"Захарно петле\", която беше насочена към пресичането на източване на ДДС. Тогава по случая беше арестуван . По това дело също няма присъди.По-рано днес от прокуратурата обясниха, че поредната акция срещу бизнеса на Стайкови няма нищо общо с тази отпреди няколко години. ", "date": "2018.09.05", "title": "Кой е алкохолният бос Миню Стайков"}
{"url": "https://offnews.bg/sviat/britanskata-prokuratura-povdigna-obvinenia-na-dvama-rusnatci-za-otravi-687533.html", "text": "Британската прокуратура е повдигнала обвинения на двама руснаци заради отравянето с нервнопаралитично вещество на бившия руски шпионин Сергей Скрипал и дъщеря му Юлия в Солсбъри, предаде Асошиейтед прес, цитирана от БТА.Обвинените за отравянето са Александър Петров и Руслан Боширов. Те са на по около 40 години и са пътували с руски паспорти под фалшива самоличност, заяви началникът на полицията за борба с тероризма.Двамата са обвинени в опит за убийство на Сергей и Юлия Скрипал, както и на британски полицай. Издадена е европейска заповед за арест. Лондон няма да поиска Москва да ги екстрадира. ", "date": "2018.09.05", "title": "Британската прокуратура повдигна обвинения на двама руснаци за отравянето на Скрипал"}
{"url": "https://offnews.bg/tenis/grigor-dimitrov-se-izkachva-s-edno-miasto-v-svetovnata-ranglista-687532.html", "text": "Отпадането на Джон Иснър и Доминик Тийм на 1/4-финалите на турнира от Големия шлем US Open гарантира, че българската суперзвезда в тениса Григор Димитров ще прогресира с едно място в световната ранглиста след края на надпреварата в Ню Йорк.Хасковлията беше елиминиран още в първия кръг след поражение от швейцареца Стан Вавринка в три сета, но с актив от 3755 точки Гришо ще се придвижи на седмата позиция в класацията на АТП.Това стана възможно, тъй като южноафриканецът Кевин Андерсън загуби в четвъртия кръг и не успя да защити точките от достигането си до финала през миналата година.Иснър и Тийм можеха да изместят Димитров, но тази нощ американецът падна в четири сета от аржентинеца Хуан Мартин Дел Потро, а австриецът загуби в петсетов трилър от защитаващия титлата си испанец Рафаел Надал.", "date": "2018.09.05", "title": "Григор Димитров се изкачва с едно място в световната ранглиста"}
{"url": "https://offnews.bg/112/zhandarmeria-shte-ohraniava-loziata-v-pazardzhishko-687531.html", "text": "Екипи на полицията и жандармерията ще патрулират от днес в зоните на лозовите масиви в Пазарджишко, съобщава БНР. Целта е да се предотвратят опитите за кражби и умишлени палежи, които бяха практика в предишните години.Най-засилено ще е полицейското присъствие край Септември, Белово, Ветрен и селата Бошуля, Виноградец, Карабунар, Миненкьово и Аканджиево.Засилени проверки ще има на местата за изкупуване на готовата продукция, както и на превозните средства и техните товари. Целта е да се създадат условия за нормално и безпроблемно прибиране на реколтата. Охраната на лозовите масиви ще продължи до края на гроздобера.И тази година сортовете като памид, каберне, мавруд и шардоне запазват изкупна цена 80 ст за килограм, допълва БНР.", "date": "2018.09.05", "title": "Жандармерия ще охранява лозята в Пазарджишко"}
{"url": "https://offnews.bg/sviat/rusia-obiavi-che-e-bombardirala-idlib-687540.html", "text": "Русия обяви, че е нанесла въздушни удари в сирийската провинция Идлиб.Ударите са извършени вчера. Те не са поразили цели в населени места, съобщиха от руското министерство на отбраната, цитирани от РИА Новости. Два изтребителя Су-34 са ударили складове, където са съхранявани дронове и експлозиви за тях. Освен това изтребител Су-35С е унищожил склад с преносими зенитно-ракетни комплекси. Руските самолети са излетели от база \"Хмеймим\".Сирийският център за наблюдение на човешките права обяви вчера, че Русия, която се включи в бойните действия в Сирия на страната на президента Башар Асад, е подновила ударите. Идлиб е последната голяма провинция под контрола на бунтовници срещу Асад, в която доминира джихадистката организация \"Хайят Тахрир аш Шам\". Режимът на Асад, подкрепян от Русия и Иран, опитва да си върне контрола над територията.По-рано ООН призова Русия и Турция да направят всичко възможно, за да спрат офанзивата в Идлиб. Провинцията трябваше да е една от деескалационните зони. Лидерите на Русия, Турция и Иран трябва да се срещнат в петък, за да обсъдят ситуацията в Сирия. ", "date": "2018.09.05", "title": "Русия обяви, че е бомбардирала Идлиб"}
{"url": "https://offnews.bg/obshtestvo/linia-na-razdelenieto-da-zhiveesh-mezhdu-iztoka-i-zapada-prez-60-te-687473.html", "text": "Вторият сезон на \"Линия на разделението\" започва тази сряда, в 22:00, по новия драматичен канал .Младите и талантливи членове на екипа получиха куп похвали от киноиндустрията и критиците. Хенриет Конфуриус, Джонас Ней и Мария Драгус отнесоха у дома няколко награди и номинации в двете години, през които поредицата беше излъчвана.Германия, лятото на 1960 г.: жителите на Танбах, които живеят на границата между Източна и Западна Германия, се озовават в пълен политически абсурд - небрежно поставената граница е разделила града на две. След като Пражката пролет бива удавена в кръв, малкото останала вяра в \"социализма с човешко лице\" е на път да се изпари. Докато Анна и Фридрих все още работят върху построяването на социализма в ГДР, бащата на Анна Георг фон Стрисоу се възползва от западногерманското \"икономическо чудо\".Скоро границата в средата на Танбах взема първи жертви - дете умира в инцидент с граната, Хилде попада в лапите на службите за сигурност, синът на Ана Феликс бяга от казармата, а Розмари, на която предстои да стане третата съпруга на Георг, крие тъмна тайна. Градът на фронтонтовата линия на Студената война е разкъсан от желязната завеса.", "date": "2018.09.05", "title": "'Линия на разделението': да живееш между Изтока и Запада през 60-те - тази вечер по Epic Drama (видео)"}
{"url": "https://offnews.bg/temida/70-mln-lv-shteti-nanesla-nelegalnata-fabrika-za-tcigari-v-karnobat-687543.html", "text": "Щетата, която е нанесла на държавния бюджет откритата край Карнобат нелегална фабрика за цигари, възлиза над 70 млн. лева.Това каза пред журналисти директорът на Националната следствена служба Борислав Сарафов, който участва в разследването за пране на пари и укриване на данъци, свързано с  „Винпром Карнобат“, „Сис Индустрийс“ и „Топаз Мел“.По думите на Сарафов както в района на Карнобат, така и в София се провеждат претърсвания и изземания на документи и други веществени доказателства.„Към момента тук са обезпечени и се провеждат претърсвания и изземвания в 12 обекта. Това са както фабриката, така и няколко други предприятия, а също така и свързани с тях дъщерни търговски дружества. Към момента е задържано за 24 часа лицето Миньо Стайков“, каза още Сарафов.Той добави, че досъдебното производство е образувано за пране на пари, данъчни престъпления и незаконно притежание на акцизни стоки без бандерол, а основният предмет на делото е свързан с разкритата от Специализираната прокуратура нелегална фабрика за производство на цигари.„Мерки досега не бяха предприети, тъй като нуждите на разследването и на Държавата предполагат да бъдат хванати „едрите риби“ – организаторите и ръководителите на това нелегално производство“, посочи още Сарафов.", "date": "2018.09.05", "title": "70 млн. лв. щети нанесла нелегалната фабрика за цигари в Карнобат"}
{"url": "https://offnews.bg/ikonomika/moskovski-probutva-svoj-sadruzhnik-za-ministar-na-transporta-687525.html", "text": "Съученик и приятел от детството на министъра на транспорта в оставка Ивайло Московски е най-вероятният му наследник на поста, научи OFFNews.Плевенчанинът Димитър Геновски е набор на Московски и негов заместник министър в третото правителство на Бойко Борисов. За неговото назначаване за министър активно лобирал именно досегашният министър, а в средите на ГЕРБ кандидатурата се приемала без коментар.Геновски и Московски са били бизнес партньори в компанията Гемос-Трейд. Според данните от регистъра на \"Биволъ\" фирмата е създадена през 2008 г. След като Московски влиза в първото правителство на Бойко Борисов, той прехвърля дяловете си именно на Геновски.По-късно приятелят градски е назначен за зам. изпълнителен директор на \"Български пощи\" ЕАД, държавна компания чийто принципал е именно Московски.Геновски обаче остава собственик на Гемос-Трейд до месец май миналата година, когато Бойко Борисов го назначава за заместник на Московски.И преди съученици на транспортния министър в оставка са се облажвали с апетитни постове в ресорната му администрация. Така Цветелин Цветанов бе назначен за изпълнителен директор на Изпълнителна агенция \"Автомобилна администрация\". По-късно, в края на месец март 2016 година при специализираната акция на ДАНС, ГДБОП и специализираната прокуратура бившият шеф на ДАИ Цветелин Цветанов бе арестуван. Той беше посочен за ръководител на организирана престъпна група, която освен че е търгувала книжки, е събирала и такса \"спокойствие\" от превозвачески фирми.", "date": "2018.09.05", "title": "Московски пробутва свой съдружник за министър на транспорта"}
{"url": "https://offnews.bg/tehnologii/u-doma-prez-esenta-s-oshte-po-dostapnite-tceni-za-internet-i-televizia-687536.html", "text": "Есента е сезонът, в който започваме да прекарваме все повече време на закрито и се чудим как да го запълним с приятни занимания. Специално за хората, които трудно намират разнообразие в рамките на своя дом, VIVACOM предлага оптичен интернет със скорост 300 Mbps на цената на 100 Mbps, съобщават от компанията. Атрактивната оферта е в комбинация с интерактивна телевизия с над 200 канала, от които 45+ в HD качество, и то само за 29,79 лв. вместо 44,79 лв. на месец. Отстъпката е валидна за целия срок при двугодишен договор, сключен в рамките на месец септември. Оптичната мрежа на телекома вече осигурява високоскоростен интернет за над един милион домакинства в цялата страна. Модерната технология предлага отлична интернет връзка дори при лошите метеорологични условия, характерни за идващия сезон. А със скорости от 300 Mbps разбирателството в семейството е гарантирано, с достъп на няколко различни устройства през домашната wi-fi среда.Пакетът за интерактивната телевизия TV 2L+ пък включва над 200 програми с удобните функции за запис, слагане на пауза, превъртане назад и напред, архив и други опции, които са в помощ на съвременните потребители. Така съдържанието е достъпно в удобно за зрителите време, а с допълнителните медийни услуги по заявка, те могат да гледат разнообразни предавания по собствен вкус от Discovery, Da Vinci, Disney, Nickelodeon и други.", "date": "2018.09.05", "title": "У дома през есента с още по-достъпните цени за интернет и телевизия от VIVACOM"}
{"url": "https://offnews.bg/obshtestvo/majki-na-detca-s-uvrezhdania-posreshtat-deputatite-s-kod-cherno-687501.html", "text": "Майките на деца с увреждания посрещат депутатите с акция \"Код черно\". Те ги изпратиха преди лятната ваканция с плажни принадлежности на почивка. Още от сутринта ще започнем с по-голямо присъствие в самия палатков лагер. Кодът ни е в черно с черни знамена и така ще им напомним, че много малко време остава до 1 октомври, те да се захванат за работа, за да има реформа за хората с увреждания, обясни Вера Иванова, цитирана от БНР.Майките настояват до 1 октомври да влязат паралелно за разглеждане 3 законопроекта: за личната помощ, за хората с увреждания, както този за социалните услуги.Първият вече е внесен в НС, а вторият е на етап обществено обсъждане.", "date": "2018.09.05", "title": "Майки на деца с увреждания посрещат депутатите с Код черно"}
{"url": "https://offnews.bg/obshtestvo/esen-do-petak-dazhd-a-v-planinite-i-magli-687498.html", "text": "Повече облаци и валежи с гръмотевици ще има днес, северозападен вятър носи по-хладен въздух. Максималните температури ще са между 23 и 28, в София – около 23 градуса, според прогнозата на НИМХ.  Ще вали и край морето, термометрите няма да се качат над 28 градуса на брега и над 26 сред вълните от 1-2 бала. Планинските върхове ще са обвити в мъгла, гръмотевици и силен дъжд ще има в планините. Температурите ще се понижат, максималната на височина 1200 метра ще е около 17, а на 2000 метра – около 11 градуса.Утре пак ще е облачно и с превалявания, но в петък вече ще има повече слънчеви часове. Температурите ще се повишават. ", "date": "2018.09.05", "title": "Есен до петък, дъжд, а в планините и мъгли"}
{"url": "https://offnews.bg/sviat/tajfunat-dzhebi-vze-zhertvi-stotitci-raneni-v-iaponia-video-i-snimki-687500.html", "text": "Тайфунът \"Джеби\" уби най-малко 10 души в Япония, ранените от най-мощния от четвърт век насам тайфун в страната са най-малко 300.На евакуация подлежат 1.2 милион души. Най-малко 50 хиляди домакинства са без ток, отменени са 700 полета.Полети, влакове и фериботи са спрени. Хиляди пътници бяха евакуирани от международното летище в Осака.„Джеби“ остави след себе си разрушения в западната част на страната, удряйки големи градове като Киото и Осака.Бурята запрати огромен кораб в мост, свързващ Осака с международното летище в района. Стихията донесе ветрове със скорост до 170 километра в час и проливни дъждове, като предизвика свлачища на много места.Скоростта намалява бавно, докато тайфунът се придвижва на запад. Хората са предупредени да се пазят от наводнения и свлачища.Тайфунът \"Джеби\" е 21-ият за сезона в Азия за тази година. Той е и най-силният, връхлетял Япония през последните 25 години. Земетресение с магнитуд 5,6 удари североизточното крайбрежие на японския остров Хоншу тази нощ. Няма опасност от цунами, съобщи националната метеорологична служба на Япония, цитирана от ТАСС. Епицентърът на труса е в Тихия океан, близо до крайбрежието на префектура Ибараки, а огнището му е било на дълбочина около 60 км под океанското дъно, уточни БТА. Няма данни за пострадали и разрушения.Трусовете са усетени в шест японски префектури, включително Фукушима, където е разположена едноименната атомна централа.", "date": "2018.09.05", "title": "Тайфунът Джеби взе жертви, стотици ранени в Япония (видео и снимки)"}
{"url": "https://offnews.bg/obshtestvo/pochitame-roditelite-na-sv-joan-krastitel-zahari-i-elisaveta-cherpia-687423.html", "text": "Църквата почита днес св. пророк Захария и праведната Елисавета, родители на св. Йоан Кръстител. Имен ден празнуват Захари и Елисавета и производните им Светлозар, Хари, Светлозара, Елза и Изабела.Захарий бил син на свещеник Варахия, а Елисавета – сестра на Анна, майка на св. Дева Мария. Захарий бил убит в храма между жертвеника и олтара на Иродовите войници, задето не казал къде е синът му – детето Йоан, за да го погубят. Света Елисавета, пазена от Бога, заедно със сина си живеела в разтворилата се планина. По Божие повеление за тях там се устроила пещера, избликнал извор с вода, а над пещерата израсла финикова палма, отрупана с обилен плод. Когато майката и синът искали да ядат, дървото се наклонявало, давайки им плодовете си за храна, а след това отново се изправяло.Четиридесет дни след убийството на Захария Света Елисавета, майката на Предтечата, се преставила в тази пещера, а Свети Йоан бил хранен от ангел до достигането на пълнолетие и пазен в пустинята до деня на явяването си пред израилтяните.", "date": "2018.09.05", "title": "Почитаме родителите на св. Йоан Кръстител, Захари и Елисавета черпят за имен ден"}
{"url": "https://offnews.bg/obshtestvo/bez-voda-v-chasti-ot-kazichane-gorni-bogrov-i-bankia-687447.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството.  Подмяна на сградно водопроводно отклонение на ул. „Незабравка“, с. Горни Богров , налага спиране на водоподаването от 10:00 до 18:00 часа на ул. „Стефан Караджа“, ул. „Александър Стамболийски“, ул. „Здравец“, ул. „Морава“. Във връзка с подмяна на сградно водопроводно отклонение на ул. „Цар Борис III“, с. Казичене , се налага спиране на водоподаването от 09:00 до 16:00 часа на ул. „Троянов път“, ул. „Кръстю Пастухов“, ул. „Цар Борис III“, ул. „Прогрес“. Поради подмяна на сградно водопроводно отклонение на ул. „Есперанто“, гр. Банкя , се налага спиране на водоподаването от 10:00 до 16:30 часа на ул. „Есперанто“ от ул. „Царибродска“ до ул. „Восток 2“. ", "date": "2018.09.05", "title": "Без вода в части от Казичане, Горни Богров и Банкя"}
{"url": "https://offnews.bg/politika/rajchev-ostavkite-poiskani-ot-borisov-sa-fojerverk-toj-si-tarsi-no-687503.html", "text": "Трите министерски оставки, поискани от премиера Бойко Борисов, са фойерверк на входа на сезона. Смяната на Валентин Радев и Ивайло Московски щяха да станат факт и без трагедията край Своге, при която загинаха 17 души. Това коментира социологът Андрей Райчев по бТВ. Борисов остана без акцент. Той присъства много дълго в политиката и досега винаги е имало ясен акцент – беше отмъстител, строител, международник, което беше и най-успешната му роля. Сега няма акцент и търси новото си амплоа”, смята Райчев.Според него премиерът „управлява по телевизора” – не през институции, а с „политическите есета, които чете по телевизията”. Намираме се в увода на неговия опит да направи четвъртата си роля, защото вече не може да управлява постарому, обобщи Андрей Райчев.Политологът Даниел Смилов изрази съгласие, че премиерът се чувства в слаба позиция и иска да покаже, че отново си връща контрола. Ако това е замисълът, акцията не е изпълнена по правилата. Трябваше да бъде предварително уговорено и с коалиционни партньори, и със собствената група – влиза се в сезона със смяна на екипа, слагат се нови акценти и се показва, че премиерът владее ситуацията. Сега ефектът е обратен. Предлагат се някакви неща, но тепърва умуваме кои от тях ще бъде приети. Дори обсъждаме хипотезата, че премиерът може да бъде бламиран от собствената си група по някои от предложенията. Това в никакъв случай не праща послание, че Борисов е в силна позиция и контролира нещата, подчерта Смилов. Във връзка с изказването на лидера на БСП Корнелия Нинова за конфликт Цветанов – Борисов Андрей Райчев коментира, че това по-скоро е „полицейска сценка”. „Не ми се вярва да се стигне до нещо друго. Не е бунт на кораба”, отбеляза социологът.По думите му Патриотите са в „кърпа вързани” на Борисов. „Няма националистическа вълна, избори нищо не могат да им донесат, освен по-лош резултат или равен на този, те не могат да си подобрят положението и при всичките си караници настояват да си удължат мандата”, посочи Андрей Райчев.„У народа се е появило чувството, че така повече не може. Хората не реагират на катастрофата със 17 загинали, а на лошите пътища и системата на договаряне”, заяви още той.Смилов пък сравни ситуацията с партия шах, в която Борисов е изиграл слаб ход с министерските оставки, но опозицията не го видяла и играе още по-слаби ходове. Той определи като половинчата стратегията БСП да останат в парламента само с 20 депутати, а останалите да отидат при хората.", "date": "2018.09.05", "title": "Райчев: Оставките, поискани от Борисов, са фойерверк, той си търси нова роля"}
{"url": "https://offnews.bg/politika/valentin-radev-podadohme-ostavki-sega-reshavat-kapitanat-treniorite-687534.html", "text": "Вътрешният министър в оставка Валентин Радев сравни премиера с капитан, а депутатите - с футболен отбор. Пред журналисти в парламента той коментира подадената от него оставка, която беше поискана от премиера Бойко Борисов. Той обясни, че с този акт е поел отговорността, която е трябвало. Попитан дали е възможно оставките да не бъдат внесени в Народното събрание или да не бъдат приети, той реши да отговори със спортна терминология. \"Има кой да решава, има капитан – ако използвам футболна терминология - има си треньори, има си ръководства на футболния отбор в парламента и те да решават\", обясни Радев.Министърът в оставка подчерта, че по времето на Тройната коалиция също е имало трагичен инцидент, но тогава отговорността не е била поета от който и да е министър. \"Сещам се, че на Бяла като се обърна автобуса, имаше 18 убити. Да сте чули за някаква оставка? Румен Петков беше министър\", каза той по повод трагичния инцидент през 2006 година.По думите му сега ситуацията е различна. \"Ние правим нещо различно. Каквото решат депутатите, каквото реши капитанът на отбора – ние го правим\", обясни Радев. ", "date": "2018.09.05", "title": "Валентин Радев: Подадохме оставки, сега решават капитанът, треньорите и футболният отбор"}
{"url": "https://offnews.bg/temida/spetcprokuraturata-s-aktcia-vav-vinprom-karnobat-razsledvat-bivshia-s-687504.html", "text": "Специализираната прокуратура извършва следствени действия в офиси във „ВИНПРОМ КАРНОБАТ“ ООД, „СИС ИНДУСТРИЙС“ ООД и „ТОПАЗ МЕЛ“ ООД. Собственикът  бе сват на Маринела и Ветко Арабаджиев. Синът му Стайко бе женен за Александра Арабаджиева. Претърсвания и изземвания, обиски на лица и разпити на свидетели са извършени в рамките на образувано досъдебно производство за организирана престъпна група, създадена с цел избягване на плащане на данъчни задължения в големи размери, държане на акцизни стоки без бандерол и пране на пари.По данни на разследващите данъчните престъпления са извършвани в периода 2009 г.–2018 г., като реални търговски дружества са подправяли счетоводните си регистри, като в тях са включвали фактури от дружества от типа „липсващи търговци“, с цел функциониране на създадената схема на данъчна измама. Тези фактури са осчетоводявани под контрола на организираната престъпна група и по този начин се е избягвало плащането на данъчни задължения в големи размери по смисъла на Закона за ДДС.Събрани са доказателства и за престъпления пране на пари - в периода 2009 г.–2018 г. са били извършвани финансови операции и е прикриван произход на имущество, придобито чрез тежко умишлено престъпление, разкриха от прокуратурата.Под ръководството на Специализираната прокуратура, на 18.07.2018 г. бе установена незаконната фабрика, ползвана от престъпната група за производство на цигари.Действията по разследването са възложени на следователи от Следствения отдел към Специализираната прокуратура и се извършват едновременно на територията на гр.София, гр. Карнобат, с. Венец и с. Церковски, община Карнобат. ", "date": "2018.09.05", "title": "Спецпрокуратурата с акция във Винпром Карнобат, разследват бившия сват на Ветко Арабаджиев"}
{"url": "https://offnews.bg/112/politciata-bie-brutalno-zhalvat-se-ot-sandanski-i-pazardzhik-687502.html", "text": "Мъж от Сандански, който шофирал пиян и опитал да избяга от проверка на пътя, се оплака от брутален полицейски побой. След гонка с полицията, Георги бил заловен и налаган 15 минути с палки и кубинки. Той признава, че е се уплашил да спре, защото бил изпил 2-3 ракии, разказва бТВ. Според роднините му има опити случая да се потули, а срещу двамата служители на реда имало множество оплаквания за подобен произвол, но не и наказания. По думите на пострадалия съседите са били заплашвани да не свидетелстват.В нощта след побоя Георги е бил държан в ареста, без да му се окаже медицинска помощ, само с болкоуспокояващо. Нараняванията му обаче се оказват сериозни и предстои да му бъде направена нова медицинска експертиза.От полицията потвърдиха за такъв инцидент и добавят, че ако е имало превишаване на правата полицаите ще бъдат наказани. Посочва се, че Георги е оказал съпротива. От полицейско насилие се оплаква и Найден Попов от пазарджишкия квартал \"Изток\". Преди 2 седмици той бил приет в болница с две счупени ребра, пневмоторакс и множество кръвонасядания в областта на гърба, лицето и ръцете. 47-годишният мъж твърди, че е пребит от полицейски служители.„Така са ме били, че са ми взели здравето, аз си изгубих работата. Работя и живея в Германия от доста години. Аз съм нетрудоспособен. Трябваше на 28-ми да съм на работа”, разказа той.Найден разказва, че отишъл да направи забележка на свои съседи, които вдигали шум и се държали грубо с пристигнал на мястото пристигнал полицейски патрул. Скоро пристигнали още полицаи.„Получих първия удар в скулата. Отдръпнах се. Нищо не съм казал. Паднах на земята и започнаха да ме налагат с ритници. Получавах отвсякъде ритници – отляво и отдясно. Успях само да си прикрия лицето с двете ръце”, допълва Найден.Във фаталната нощ на 20 август Георги Георгиев е барман в малкото квартално кафене, който също твърди, че е потърпевш. Според него полицаите влезли през оградата на заведението.„Това е каубойско нападение. Това не са служители на реда. Къде го има това служител на реда да те бие с дървени бухалки”, пита Найден. Той твърди, че е невинна жертва и ще търси възмездие по съдебен път.„Не може такова своеволие – да влезеш някъде и да биеш наред, без да питаш кой е виновен, кой – невинен”, категоричен е той.", "date": "2018.09.05", "title": "Полицията бие брутално, жалват се от Сандански и Пазарджик"}
{"url": "https://offnews.bg/kultura/preporachvame-vi-stereo-mcs-na-zhivo-v-sofia-687466.html", "text": "Любимата британска банда Stereo MCs, ще взриви българската публика днес по случай 10-тия рожден ден на бар \"Петък\".Те продължават да не изневеряват на иновативния си стил, с който рисуват очертанията на поп и денс музиката вече над две десетилетия. Всичко от “Connected”, през “Black Gold” до “Dance Tonight” ще звучи на Колодрум София от 17.00 часа.Тоmmy Cash също ще излезе на сцената в Борисовата градина, а посещението му у нас е първо за него. Той ще донесе със себе си новата вълна в хип-хоп музиката.От българска страна ще чуем Лого5 и DAYO.Очакван край на събитието е предвиден за 23.00 часа, а след това всеки желаещ може да посети и официалните продължения на вечерта в клуб \"Mixtape 5\" и бар \"Петък\".", "date": "2018.09.05", "title": "Препоръчваме ви: Stereo MCs на живо в София"}
{"url": "https://offnews.bg/temida/sadat-reshava-v-petak-tragva-li-deloto-sreshtu-ivancheva-687507.html", "text": "Специализираният наказателен съд ще реши в петък дали делото срещу отстранения кмет на \"Младост\" Десислава Иванчева, заместничката й Биляна Петрова и бившия управник на района Петко Дюлгеров да тръгне по същество. Разпоредителното заседание е насрочено за 7 септември от 11 часа. Тримата са обвинени за взимане на подкуп в особено големи размери, като Петрова и Дюлгеров са помагачи на Иванчева. Ако са готови експертизите за здравето й, спецсъдът ще гледа и мярката й за задържане. На 29 август магистратите решиха психиатър, онколог и съдебен лекар ще извършат съвместен преглед на Иванчева, която поиска да бъде освободена от килията, заради здравословното си състояние.Заседанието бе отложено до изготвяне на медицинската експертиза. ", "date": "2018.09.05", "title": "Съдът решава в петък тръгва ли делото срещу Иванчева"}
{"url": "https://offnews.bg/temida/prokuraturata-se-otkaza-da-sadi-politcaj-nabil-arestant-687509.html", "text": "Районната прокуратура – Козлодуй е внесла в Районен съд – Оряхово предложение за освобождаване от наказателна отговорност спрямо обвиняем полицай, който през 2017 г. набил арестант. Държавното обвинение предлага полицаят да се отърве с административно наказание, съобщават от прокуратурата. Към м. юни 2017 г. обвиняемият, който заемал длъжността „полицейски инспектор“ в участък Мизия към РУ Оряхово при ОД на МВР гр. Враца, е бил включен в екип за разкриване на извършители на кражби и издирване на инкриминирани вещи.Служебните му задължения включвали работа по противодействие на престъпността, опазването на обществения ред и превенция, като е бил включен в екип за разкриване на извършители на кражби и издирване на инкриминирани вещи.На 21.06.2017 г., в сградата на РУ на МВР гр. Оряхово, той нанесъл побой на задържан, за който имало данни, че е извършил кражба, като му причинил лека телесна повреда.За това деяние служителят на реда е бил привлечен към наказателна отговорност по чл. 131, ал. 1, т. 2, вр. чл. 130, ал. 1 от НК - за причиняване на лека телесна повреда, наказанието, за което е до две години затвор.Предстои делото да продължи в съда и предложението на прокуратурата да бъде разгледано.", "date": "2018.09.05", "title": "Прокуратурата се отказа да съди полицай, набил арестант"}
{"url": "https://offnews.bg/sviat/predstaviteli-na-fejsbuk-i-tuitar-na-razpit-v-komisiata-po-razuznavane-687512.html", "text": "Главният оперативен директор на Фейсбук Шерил Сандбърг и главният изпълнителен директор на Туитър Джак Дорси ще се явят на разпит в комисията по разузнаване на Сената на САЩ. Основната тема на изслушването ще е как чуждестранни фактори могат да използват социалните мрежи, за да влияят на изборите в САЩ.Сред темите на изслушването ще са още фалшивите новини и злоупотребата с информация, както и какви мерки се вземат в тези случаи и в случаите на тормоз. Искане за явяване на изслушване е отправено и към Гугъл, но то е било отхвърлено. Не е изключено директорът на компанията Сундар Пичай да бъде призован и по съдебен път.", "date": "2018.09.05", "title": "Представители на Фейсбук и Туитър на разпит в комисията по разузнаване на Сената"}
{"url": "https://offnews.bg/obshtestvo/noi-zapochva-izplashtaneto-na-pensiite-na-7-septemvri-687505.html", "text": "Изплащането на пенсиите през този месец ще започне на 7 септември  (петък) и ще приключи на 20 септември (четвъртък), информират от Националния осигурителен институт (НОИ).В пощенските станции пенсиите ще се изплащат по изготвен график, който вече е обявен във всяка една от тях.Преводите на сумите за септемврийските пенсии по сметките на пенсионерите, които получават парите си по банков път, ще бъдат извършени на 7 септември 2018 г.", "date": "2018.09.05", "title": "НОИ започва изплащането на пенсиите на 7 септември"}
{"url": "https://offnews.bg/politika/dragomir-stojnev-darzhavata-e-v-palen-razpad-687506.html", "text": "Държавата е в пълен разпад и единственият начин да задържим хората в България е да им разясним нашата „Визия за България” и те да разберат, че има нов път”.Това каза зам.-председателят на ПГ на „БСП за България” Драгомир Стойнев пред БТВ. Той заяви, че при всяко едно управление на ГЕРБ има политическа и правителствена криза, която завършва с предсрочни избори. „Въпросът е- още колко време ще се хвърля прах в очите на хората, че правителството е стабилно?”, попита Стойнев. Той добави, че самият факт, че премиерът поиска оставката на трима министри, а управляващото мнозинство се колебае дали да ги гласува, показва нестабилност.Стойнев каза още, че БСП се готви за предсрочни избори и това е нормално, защото управляващите не могат да намерят изход от ситуацията. „Когато се гласуват важните закони, БСП ще бъде в зала, но за нас е важно „Визия за България” да бъде разяснена на всички български граждани. Защото повече така не може да се живее в държава без перспектива”, категоричен бе Стойнев. Той заяви, че това управление е изяло държавата отвътре и то може да бъде сменено, а България да тръгне по път, който да гарантира сигурността и достойнството на българските граждани. Драгомир Стойнев каза още, че некомпетентността на мнозинството се показва и от отказа на управляващите да подкрепят предложения от БСП Закон за държавните предприятия.„Сега от Световната банка изискват приемането на такъв документ, за да може България по-бързо да бъде приета в Еврозоната. ГЕРБ ни сложиха в чакалнята на чакалните. Това е срам за тяхната политика”, изтъкна Драгомир Стойнев. ", "date": "2018.09.05", "title": "Драгомир Стойнев: Държавата е в пълен разпад"}
{"url": "https://offnews.bg/kultura/vezhdi-rashidov-mozhe-da-stane-akademik-687530.html", "text": "Скулпторът, депутат, председател на Комисията по култура и медии в парламента и бивш министър на културата Вежди Рашидов може скоро да придобие най-високата научна степен - академик.Кандидатурата му е за академик в раздел \"Творци на изкуството и изкуствознание\", показва Други кандидат-академици в категорията са ректорът на Софийския университет в периода 1999–2007 г. проф. Боян Биолчев, писателят Владимир Зарев, композиторът и министър на културата в правителството на Жан Виденов проф. Георги Георгиев, режисьорът Пламен Марков и  преподавателят по нова българска литература в Софийския университет Симеон Янакиев Симеонов – Янев.Към момента Рашидов е член-кореспондент на Академията.Други допуснати до конкурса са проф. д-р Ивайло Търнев - директор на Клиниката по нервни болести към Александровска болница (категория за член-кореспонденти в раздел „Медицински науки“) и професорът по история на българския език в Софийския университет Анна-Мария Тотоманова (категория за член-кореспонденти в раздел „Хуманитарни науки“).В категорията на Тотоманова фигурират и имената на професорът по политология в СУ и за кратко министър на образованието във втория кабинет на Бойко Бориков Тодор Танев и проф. дфн Милена Кирова - преподавател по българска литература в същия университет.В категорията за академик в раздел „Изкуствознание“ сред допуснатите кандидати е и професорът по история на изкуството и дъщеря на ген. Добри Джуров чл.-кор. Аксиния Джурова.Академиците са хората с най-високи научни степени в Академията. Към момента те са 62-ма. С новия конкурс ще бъдат добавени нови 9 души в различни области.Правилникът на БАН за избиране на академици и член-кореспонденти гласи, че според традициите на институцията за академици се избират български граждани с висше образование, изтъкнати дейци на културата и изкуството, чиито постижения са с безспорно национално и международно значение, с активни публични изяви, свързани с изкуството, културата и духовното развитие на нацията и имат активна творческа и експертна дейност\".Академиците и член-кореспондентите на БАН вземат пожизнени възнаграждения. Академиците, които не работят по трудово или служебно правоотношение, получават допълнителното пожизнено месечно възнаграждение в размер на основното месечно възнаграждение на народен представител за съответния месец. Член-кореспондентите пък получават допълнителното пожизнено месечно възнаграждение в размер на 30 на сто от заплатата на един депутат. ", "date": "2018.09.05", "title": "Вежди Рашидов може да стане академик"}
{"url": "https://offnews.bg/volejbol/teodor-todorov-daj-bozhe-da-ni-se-sluchi-naj-hubavoto-na-svetovnoto-687535.html", "text": "Центърът на националния отбор по волейбол Теодор Тодоров демонстрира приповдигнато настроение няколко дни преди началото на световното първенство, на което сме домакини заедно с Италия.В мача на откриването в Двореца на културата и спорта във Варна тимът ни се изправя срещу Финландия. Срещата е в неделя, 9 септември, от 20:30 часа.\"Не остана! Има броени дни до световното първенство и всички очакваме с нетърпение първия ни мач срещу Финландия. Готови сме за началото, а вече какво ще стане… дай Боже най-хубавото! И тук и в София винаги сме играли пред пълни трибуни и очакваме феновете отново да ни помогнат. Пожелавам си да сме живи и здрави и да отидем в Италия\", каза Тодоров.В останалите си мачове от първата фаза \"лъвовете\" излизат срещу Иран (13 септември), Пуерто Рико (14 септември), Куба (16 септември) и Полша (18 септември). Положителни резултати пращат България във втората фаза в \"Арена Армеец\" в София между 21 и 23 септември. По същото време във Варна ще се водят други звездни волейболни сблъсъци, водещи към финалите в Торино и най-желаната волейболна купа.Битки към трофея ще се водят от 12 до 18 септември и в русенската \"Арена Монбат\". В Русе ще пристигнат някои от най-силните волейболисти в света, като по време на първата фаза край Дунав ще показват умения звездите на Бразилия, Франция, Канада, Холандия, Китай и Египет.", "date": "2018.09.05", "title": "Теодор Тодоров: Дай Боже да ни се случи най-хубавото на световното"}
{"url": "https://offnews.bg/sviat/samolet-na-emirejts-e-pod-karantina-v-niu-jork-naj-malko-19-dushi-na-687561.html", "text": "Самолет на компанията \"Емирейтс\", който кацна в Ню Йорк от Дубай, беше поставен под карантина за няколко часа, след като стана ясно, че най-малко 19 души на борда са болни.В самолета е имало 521 пътници.Десет от болните - трима пътници и седем членове на екипажа - са закарани в болници, а другите девет са били допълнително прегледани, но са отказали лечение, съобщи говорител на кметството на Ню Йорк.Симптомите са за остро дихателно заболяване.Редица пасажери от полета Дубай - Ню Йорк на \"Емирейтс\" са съобщили пред медиците на летище \"Джон Ф. Кенеди\", че имат кашлица и/или висока температура.", "date": "2018.09.05", "title": "Самолет на Емирейтс е под карантина в Ню Йорк, най-малко 19 души на борда са болни"}
{"url": "https://offnews.bg/interviu/radan-kanev-borisov-mozhe-da-dopalzi-po-korem-do-palen-mandat-no-s-n-687488.html", "text": "Има един елемент, който не е привиден. И той е, че подобно на Реформаторския блок в предходния парламент, и т. нар. \"Обединени патриоти\" са всичко друго, но не и единна политическа сила, която да може да преследва обща политика и да заема силни общи позиции пред по-големия партньор. А когато един без друго по-малък партньор е и вътрешно разделен, той е и крайно безпомощен в опитите си да прави политика.Разбира се, тук има сериозно културно различие между лидерите на Реформаторския блок и тези на \"Обединените патриоти\", които правят шоуто много по-голямо и разбираемо за хората. Напоследък шоуто между Сидеров и Симеонов замества политиката в България. Това е тъжна констатация, но може би задоволява глада за зрелища на част от населението.А има и една много голяма разлика, която определя защо никой не иска да си тръгва от сегашното управление. И това е, че все пак по-голяма част от проблемите между Реформаторския блок, или по-точно част от него, и ГЕРБ бяха за политика. Те бяха за много конкретни политически посоки, за решения, за това накъде ще се движи държавата - една битка, която в крайна сметка загубихме. И то не беше битката да стоим във властта или парламента, а именно битката за посоката.- Да, при Вас основен проблем бяха законодателни различия. Сега обаче сякаш търканията са заради кадрови промени и междуличностни различия. Какво показва това за сегашното управление, каква е разликата?Разликата е много голяма. Аз съм бил много критичен към част от Реформаторския блок и сигурно продължавам да бъда. Но не мога да отрека, че по много важни политически въпроси ние бяхме единни и удържахме единно смислени позиции. Ще дам пример с настойчивите опити на министър Горанов да открадне пенсионните спестявания на няколко милиона българи. По този въпрос в Блока тогава нямаше противоречия, когато нямаше - удържахме. Това беше просто политическо правило.Това в момента е една системна криза, която се дължи именно на липсата на политика. Всичко друго е вторично. Основното е, че държавата е без посока. И самият премиер е без посока, без всякаква воля да наложи определени промени в управлението и оттам властта се свежда до подобни нелепи сблъсъци за постове и бягство от кризисен пиар в кризисен пиар.И вижте къде е системната слабост. Аз дори бих казал системния провал на премиера Борисов. Той е именно, че бягайки от кризисно решение в кризисно решение, той започва да се спъва. В едно кризисно решение той искаше да прехвърли казуса \"Гинка Върбакова\" върху Теменужка Петкова. Не му се получи. В следващо кризисно решение искаше да прехвърли драматичното развитие на проблемите на майките на деца с увреждания върху социалния министър. Втори път не му се получи. Сега иска да прехвърли една трагедия, дължаща се на ужасяваща комбинация от корупция, некомпетентност и небрежност върху трима министри този път и да даде знак, че е способен да променя поне кадрово управлението, ако не като посока. Все повече се очертава, че пак няма да му се получи. И вече възниква въпросът - той изобщо управлява ли държава или управлява само кризи, които сам е създал.-Добре, но изглежда, че и при предходния кабинет на Борисов, и при сегашния Валери Симеонов - а преди това Вие, започнахте да изразявате гласно и ясно проблените във властта около една година след създаването на коалициите. Защо се получава така и толкова дълго се мълчи за проблеми, които може би са били очевидни от самото начало?Не съм съгласен. Първият остър конфликт, за който напомних и беше свързан с частните пенсионни фондове, избухна на 15 декември 2014 година. Тоест точно две седмици след съставянето на правителството. И беше много тежък през цялата тази година, която бяхме във властта се преминаваше от конфликт в конфликт и в основната си част бяха принципни по характера си. И в огромния брой от случаите постигахме поне частен успех. Така че да се твърди, че ние сме си мълчали една година, е нещо, което забелязвам, че започна да се превръща в публична истина, но в никакъв случай не е факт.- Сам споменахте, че при последните две правителства, в които Борисов е в коалиция, той се коалира с партньори, които така или иначе имат вътрешни проблеми. Има ли нещо, което се крие зад този избор, или е единственият възможен вариант, както казва той?Формално погледнато, той няма други възможности и в двата случая в рамките на парламентарното мнозинство. Отвъд този формален поглед Борисов и Цветанов много старателно подклаждат и насърчават вътрешните конфликти в коалиционния си партньор. Аз няма да се наема да кажа заедно или независимо един от друг, защото има белези и за двете. Тоест - разрушаването и на Реформаторския блок, и на т.нар. Патриоти въобще не е случайно събитие за ГЕРБ.И парадоксално е... вижте, в политиката глупостта си има цена. Нежеланието да четеш и да се образоваш какво всъщност е демократичен политически живот, си има цена. С тази системна селска хитрост в името на дребни порции от властта ГЕРБ се набутват сами в тези кризи и сами се лишават от възможността да провеждат политика.Това, обаче, е много страшно в сегашния свят и в сегашната Европа. В тази тежка обща криза, която се намираме, тази неспособност на нашата власт да води реална политика е далеч от това, че е малко жалка гледка. Жалката гледка можем да я преживеем, но липсата на воля за политически решения и фактът, че в сегашната ситуация лица от типа на Волен Сидеров изглежда имат значителна тежест при взимането на решения в държавата - това вече си е жива трагедия.И още един мит, който виждам, че много приятно се насажда като опорна точка от хора, близки до ГЕРБ: че РБ и конкретно аз и колегите от ДСБ, сме участвали в управление със същия формат. Категорично не сме участвали в управление с Волен Сидеров и това въобще не е малка подробност. Волен Сидеров е дълбоко свързан с чужди интереси и дълбоко свързан с ДПС. Неговото присъствие или отсъствие от властта въобще не е нещо, което може да се пренебрегне. Това е ключов въпрос. И напомням, че през първия си мандат Борисов пак управляваше със Сидеров. Това не е сефте.- Според Вас тази коалиция, с всички кризи, в които влиза, може ли да изкара пълен четиригодишен мандат? Изглежда сякаш премиерът този път твърдо е решил да не се стига до предсрочни избори, за да не му се подиграват, както той сам каза?Да, само че той вече си е за подигравки. Има правила в демократичната политика и когато един премиер предложи смени в правителството и те не бъдат приети от парламентарното мнозинство...- Както тази седмица Цветанов намекна, че ще стане.Както вече се случи, както днес намеква Цветанов. Това има само едно последствие и то е оставка на самия премиер. Демонстрира, че от една страна е всевластен да раздава чуждите пари наляво-надясно, предполагам, че и с крадените пари също е толкова лесно, а същевременно не може да вземе елементарно политическо решение. Всичко това е много тревожно за това, с което Борисов си кичи ревера. Това руши стабилността в страната.Ако ме питате може ли да изкара до края на мандата си - видимо е готов, да. И може да допълзи по корем до 2021 година. Така изглежда. Но нашият проблем е очевиден и той е, че по корем няма да пълзи само Борисов. По корем ще пълзи и цяла нация.", "date": "2018.09.05", "title": "Радан Кънев: Борисов може да допълзи по корем до пълен мандат, но с него ще пълзи и цяла нация"}
{"url": "https://offnews.bg/politika/rashidov-obiavi-ninova-za-parlamentarna-manekenka-tia-nareche-gerb-687510.html", "text": "\"Корнелия Нинова ходи като парламентарна манекенка и си прави пиар с мъките на хората.\"Това обяви депутатът от ГЕРБ Вежди Рашидов в декларация от името на парламентарната му група. Думите му идват, след като вчера лидерът на социалистите поиска предсрочни избори и обяви, че БСП отива при хората, а в парламента ще останат 20 души.\"Радвам се, че представителите на БСП са повече от 20 души. Взимам думата по повод атаките срещу ГЕРБ заради постоянните и нелепи изцепки по време на ваканцията. Не знам с какво право левите депутати си позволяват да отправят критики и публично да заклеймят управляващите от ГЕРБ с думите „шайка крадци“. Кои сте вие да ни осъждате всички на гражданска смърт? Това е недопустима клевета\", каза той.Отговорът на Нинова не закъсня. \"17 души убихте и днес трябваше да им решим проблема. Вместо това да е мястото, на което се прави политика, днес чухме апогей на един творец за личния му принос към България. Тук не е мястото за това. Тук е мястото за политика\", коментира тя. Думите X бяха по повод това, че днес депутатите трябваше да гледат промени в Закона по пътищата, но точката беше отменена.По думите на Нинова декларацията на Рашидов показва защо този парламент е изчерпал своята същност.\"Каква политика имаше в тази декларация? Какво решение за проблеми на българи? В нея имаше омраза, лични нападки и квалификации към председателя на опозицията. Когато се изправихме не срещу вас, колеги, а срещу олигархчината система от която сте част, сме си дали сметка какво ни чака. Не разбирам защо се обиждате, когато цитираме Антон Тодоров – „шайка“. Един от вас смята, че вие сте шайка и много хубаво ви описва\", каза тя. Заради изказването на Нинова, че ГЕРБ са убийци, председателят на парламента Цвета Караянчева наказа лидера на социалистите със забележка. \"Трябва да напуснете поста си, защото допуснахте нарушаване на реда\", каза социалистът Драгомир Стойнев на Караянчева. \"Няма пък да напусна. Ще продължа да си водя\", отговори тя. ", "date": "2018.09.05", "title": "Рашидов обяви Нинова за 'парламентарна манекенка', тя нарече ГЕРБ 'убийци'"}
{"url": "https://offnews.bg/temida/zadarzhaha-21-irakchani-opitali-da-izbiagat-ot-balgaria-687508.html", "text": "Властите са задържали 21 души от иракски произход, опитали да преминат незаконно българо-сръбската граница. Опитът им бил осуетен на 31 август. Около 15 минути след полунощ, в землището на с. Долна Невля, община Драгоман, групата, в която имало 5 жени, 11 мъже и три малолетни деца и едно непълнолетно, направили опит да пресекат границата със Сърбия.Опитът им бил осуетен от служители на Гранично полицейско управление – Калотина на около 50 метра от 308А гранична пирамида, съобщават от Районната прокуратура - Сливница.Още същия ден са били образувани 17 наказателни производства. Чужденците били привлечени в качеството на обвиняеми за незаконно излизане през границата на страната не през определените за това места. Двама от тях – съпрузи, извършили престъплението при условията на повторност.С постановление на наблюдаващия прокурор обвиняемите са били задържани за срок до 72 часа. Малолетните деца са били настанени в социален дом в гр. София.Районна прокуратура – Сливница е сключила споразумения със защитниците на подсъдимите чужди граждани, които съдът е одобрил. Петнадесет от тях са с условни наказания „лишаване от свобода“ с тригодишен изпитателен срок, а за съпрузите, извършили престъплението повторно, то е ефективно.Спрямо тях съдът е привел в изпълнение наказанието, наложено им по предходното осъждане за същото престъпление.Одобрените от съда споразумения имат характера на влязла в сила присъда.", "date": "2018.09.05", "title": "Задържаха 21 иракчани, опитали да избягат от България"}
{"url": "https://offnews.bg/sviat/chudovishtno-brakonierstvo-v-afrika-90-slona-ubiti-v-botsvana-zaradi-687513.html", "text": "Труповете на 90 слона бяха открити в Ботсвана. Бивните им липсват, алармира неправителствена организация, цитирана от AFP.Това е най-чудовищният известен случай на бракониерство в Африка.Повечето от убитите животни са били големи, с дълги бивни, допълва организацията - Elephants Without Borders (\"Слонове без граници\").Мрачното откритие е направено при няколкоседмично проучване на Elephants Without Borders и Департамента за дивата природа и националните паркове на Ботсвана.Всеки ден намирахме мъртъв слон, споделя директорът на благотворителната организация Майк Чейс.Животните са били застреляни близо до делтата на река Окаванго.\"Мащабът на бракониерството на слонове е най-големият, който съм виждал или за който съм чел до момента\", коментира Чейс.Страната има най-голямата популация на слонове в Африка. Те са над 135 000. Като цяло африканските слонове стават все по-малко през последното десетилетие. Въпреки това убийствата им продължават със сериозно темпо. Всяка година се убиват около 30 хил. от тях, за да се осигури слонова кост за Азия, където 1 кг. се продава за около 1000 щатски долара.", "date": "2018.09.05", "title": "Чудовищно бракониерство в Африка: 90 слона убити в Ботсвана заради бивните им"}
{"url": "https://offnews.bg/futbol/treniorat-na-levski-niama-da-prashta-futbolisti-pod-naem-687515.html", "text": "От Левски съобщиха, че треньорът на \"сините\" Славиша Стоянович се е отказал от идеята да преотстъпи някои от юношите на клуба в други отбори.След победата над Берое с 1:0 в събота, специалистът сподели, че разполага с прекалено много играчи и не е изключено част от тях да бъдат изпратени в други тимове, за да трупат игрови минути.\"Искахме част от юношите на клуба да играят повече по време на първенството и обсъждахме с треньора преотстъпването им.В крайна сметка желанието на самите играчи, както и на наставника, е те да останат в отбора. Стоянович вижда в някои от тях голям потенциал за развитие в обозримо бъдеще.Така че решихме играчите, които имат професионални договори с клуба, да останат\", заявиха от ръководството на Левски.", "date": "2018.09.05", "title": "Треньорът на Левски няма да праща футболисти под наем"}
{"url": "https://offnews.bg/obshtestvo/novata-natcionalna-strategia-za-deteto-shte-garantira-negovoto-dostojn-687538.html", "text": "Новата национална стратегия за детето ще бъде ориентирана към създаването на възможности за пълноценно развитие на всяко дете в България в здравословна и подкрепяща среда, която гарантира неговото достойнство, идентичност и права.Това стана ясно от проведено заседание на междуведомствена експертна група, която е ангажирана със създаването на документа.Членовете ѝ дискутираха постъпилите предложения от държавни институции, областни администрации и неправителствени организации за приоритетите и времевия обхват на подготвяната стратегия.Целите на стратегията трябва да насърчават координацията и свързаността между институциите при реализиране на политиките за закрила на детето, като се основават на следните принципи: недискриминация, най-добър интерес на детето, право на живот, оцеляване и развитие, право на детето да бъде чуто и неговото мнение да бъде взето предвид.Ще бъдат съобразени и ангажиментите на България по редица международни документи. Най-важните от тях са: Конвенцията на ООН за правата на детето и препоръките към страната ни от Комитета по правата на детето на ООН за пълноценното й приложение, Конвенция на ООН за правата на хората с увреждания, Харта на основните права в Европейския съюз, Стратегията на Съвета на Европа за правата на детето (2016-2020 г.) с нейните приоритетни цели: „Равни възможности за всички деца“, „Детско участие“, „Живот без насилие за децата“, „Правосъдие, щадящо децата“, „Права на децата в дигитална среда“.  По време на заседанието беше представен анализ на силните и слабите страни, възможностите и предизвикателствата при изпълнението на Националната стратегия за детето 2008–2018 г.Подчертано беше, че в контекста на Целите за устойчиво развитие на ООН до 2030 г., България трябва да планира свои национални цели за постигане на глобалните, както и индикатори за проследяване на напредъка и въздействието им. Четири са областите, които засягат децата: право на живот и просперитет, право на образование, право на защита срещу насилие, право на безопасна и чиста среда на съществуване, право на равни възможности за успешна реализация. Междуведомствената работна група реши да бъдат създадени две подгрупи, които да разработят структурното съдържание на тематичните области. В работата си експертите ще следват няколко основни принципи като поставяне на правата и най-добрия интерес на детето във фокуса на всички политики, програми, услуги, мерки и дейности, свързани с тях; подкрепа и овластяване на родителите и прилагане на семейно-ориентиран подход; осигуряване на условия за равни възможности и недискриминация; насърчаване и ефективно прилагане на правото на участие на децата.Междусекторните приоритети ще бъдат насочени към повишаване на ефективността и ефикасността на политиките, програмите и съвместните действия. Чрез този подход се цели подобряване капацитета на професионалистите, работещи с деца, въвеждане на единни стандарти за гражданско участие в процеса на вземане на решения, осигуряване на публичност и прозрачност на информацията, гарантиране на стабилност и последователна оценка на въздействието на инвестициите в секторните политики, както и реална децентрализация при вземането на решения.", "date": "2018.09.05", "title": "Новата национална стратегия за детето ще гарантира неговото достойнство и права"}
