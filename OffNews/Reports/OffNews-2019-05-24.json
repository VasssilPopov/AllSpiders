{"url": "https://offnews.bg/interviu/kakvo-e-obshtoto-mezhdu-reviutata-i-vaflite-703926.html", "text": "Познавам Николаос Цитиридис-Додо от 8-ми клас. Ако някой тогава ми беше казал, че някога ще вземам интервю на неприятния училищен барабанист с нелепо дългата коса по случай новата му книга, щях да му се изсмея. Сега, 11-12 години по-късно, и двамата сме (не)приятно оплешивяващи и се смеем.От репортер в OFFNews Додо реши да се преквалифицира и да започне да пише... ревюта на вафли. Вярвате или не, блогът му  е един от големите хитове в социалните мрежи, набирайки над 10 000 последователи точно за година. Сега на хоризонта се задава и премиерата на неговата първа книга с ревюта на битието ни - . С 42 ревюта, есета и разкази, които оценяват случки и неща от живота по абсолютно независима и несъществуваща скала. Книгата ще има своето официално представяне с безплатни вафли, огнегълтачи и дракони на .Освен всичко друго, Додо е професионален смешник, шут, шегобиец, майтапчия и - както е модерно напоследък - комедиант. Той е сред водещите лица на  в София и смехът, общо взето, е неговата професия. Освен че ме подкупи с вносни вафли от \"Кореком\", за да промотирам книгата му, с гръка си говорихме за палячовците в политиката, що е то истина, новата комедия в България, за колко кинти ще си легне с Тереза Мей (това го изрязахме от интервюто) и още пикантни като халапеньо теми. Предупредени сте.За да се уравновеси човек, трябва да си намери отдушник на душата. Не знам колко съм неуравновесен, даже мисля, че балансирам доста добре между всичко, което се случва в живота ми. „Ревюта на вафли“ беше една шега, която се превърна в балансьор. Не знам как да отговоря на този въпрос по друг начин. Това е най-обикновен блог, който обхваща две на пръв поглед несвързани неща – вафли и ревюта. И хумор.Имайки предвид, че в момента сме насред политическа кампания, представяш ли си „Ревюта на вафли“ да прерасне в политически проект? Или може би първо ще започнеш телевизионно шоу, ще си обръснеш главата и чак тогава?С главата вече съм се заел много усърдно. Но и съм си мислил да правя политически ревюта. Обаче, понеже са доста обидчиви нашите политици и имат пари за кампании и за съдене, предпочитам да седя и да си ревюирам вафлите. Но ако някой ми предложи много пари, ама много пари – бих ревюирал тяхната кампания. Съвсем честно. За пари правя всичко. Дори книга написах, да му се не види. (пичът, който ни учи на сръбски) си говорихме за това с кой плод се тренира най-добре да правиш секс и хуманно ли е да спиш с пилета. Но бяха други времена.Не може вече. В някой блог евентуално, защото и Фейсбук цензурира. На мен обаче ми пуска гювеч. Не знам дали някой досега не ме е докладвал, но имам много голям късмет, тъй като пиша с доста нецензурни думи. Досега не съм имал проблем, но съм на ръба на бръснача. Автоцензурата обаче е налице, защото все пак се опитвам да не прекрача някаква граница, след която Зуки ще ме банне.Какви са най-странните неща, с които си се сблъсквал по време на ревютата ти?Случаят с г-жа Киселичка ми беше най-забавният до момента. Историята накратко е, че на 1-ви януари си купих едни отвратително гнусни вафли, които изглеждаха зле, но просто си казах „дай да тестваме, това ми е работата, нали“. Опитах и наистина беше супер трагедия, до ден-днешен това е най-гадната вафла, която съм ял. По стар журналистически маниер реших да проверя в Търговския регистър кой, аджеба, е решил с тая фирма да прави вафли. Семейна компания на въпросната госпожа се оказа. И стана лафче покрай това.Най-смешното обаче беше, че под ревюто се появи самата г-жа Киселичка, шефката на фирмата, и ме обвини, че съм ѝ натирил вафлата нарочно, че съм от конкуренцията, че се опитвам да ѝ скапя бизнеса и не знам си какво. Бъзикът стана голям. Това бе едно от ревютата, които станаха viral, както се казва. Имаше 3 такива момента за блога, някакви хора ми споделиха масово ревютата и така потръгнаха нещата. Киселичка беше последният такъв момент.Други странни неща няма кой знае колко, защото доскоро бях анонимен и личността ми не беше замесена. Сред приятели вървеше бъзик, но нищо странно. Хората, които ми пишат, са интересни. Предлагат ми вафли, предлагат ми да пишат ревюта, брак са ми предлагали по Фейсбук – мъже, но и жени. Но нищо фрапантно, очаквах повече луди. Може би се крият.Може би пък истински лудите да са феновете на бисквити.Сетих се всъщност от скоро пример. Написах, че ако някой иска да ме види, винаги може да дойде в „Комеди клуба“ да ме гледа. Буквално на следващия ден там имаше оставен пакет за мен. В едно пликче имаше вафла, която се казва „Алиби макс“. Тя беше увита в салфетка и върху нея с червен маркер – нещо като червило, ама не беше май – беше написано: „Пълнеж. Пълнеещ. Пълнееш“. Имаше и лепенка на усмивка с брекети. Без име, без адрес, без нищо. Питах кой е това в Инстаграм и Фейсбук, но никой не се обади. Аз и досега не смея да я опитам тази вафла.Много хора ми носят вафли от различни места, но в повечето случаи не приемам вафли от непознати. Кой знае какво може да ми дадат. Знам, че едва ли това им е целта, но все повтарям, че Джон Ленън е умрял от фенска ръка.И накрая реши да напишеш книга?Да, за месец и половина я написах. Това е четвъртият ми опит да пиша, от години все си викам, че ей сега ще напиша нещо, дай днес, дай утре... Но изведнъж ми дойде идеята да правя ревюта на разни други неща. „Озон“ ме потърсиха в един момент за друго, а аз взех, че им предложих да пиша книга. И те казаха „давай“. Книгата съдържа 42 (защото това е отговорът на живота) ревюта, разкази и есета, които винаги завършват с оценка на преживяното. Има ревю на гости при мама, ревю на БДЖ, ревю на софийските дилъри, ревю на първия ми път.Но се притеснявам как ще реагират хората. За пръв път пиша книга и реакцията на публиката е най-важният барометър. Като комедиант съм свикнал да виждам как реагира публиката на шегите ми. Ако се смеете на едно и също нещо, значи сте близки по някакъв начин. За мен хуморът е много свързващо нещо. Ако си в компания и кажеш лафче, хората, които се засмеят, ще ти станат по-приятни и означава, че сте на едно ниво горе-долу. Ако има хора, които не ти се засмеят обаче, веднага приемаш, че сте по-далече едни от други, че едва ли не ти се сърдят и т.н. Не че търся масовото одобрение, просто искам да видя дали може да станат нещата с книгата.Човек ще каже, че търсиш толкова силно одобрението, за да комплексираш липсата на одобрение и любов, които не си получил като малък?Мога да кажа, че майка ми ми е дала любов за 5 милиона деца напред. За комедията, като става въпрос, вече гледам по съвсем различен начин, откакто се занимавам професионално с нея. Разбрах, че всичко на света може да е смешно, абсолютно всичко. Дори да си говорим за най-гадните и гнусни теми, за които да се сети човек, пак може да се засмеем. Въпросът е как да направиш шегата смешна. Ако шегата ти е за аборт, преди да я кажеш, трябва да си обяснил как цялото това нещо може да е смешно. Трябва да постелиш път дотам.На сцената на „Комеди клуба“ една и съща смешка мога да я разкажа по начин, който да предизвика вълна от смях, но и по начин, на който никой да не се засмее. Когато се проваля първия път, запомням в кой момент да направя заобиколка, да направя въведение към шегата. И така ти да доведеш хората до шегата, така че накрая да си кажат: „Бахти, как от вафли стигнахме до Ердоган?“ Като пишеш за вафла „Хипер блек“ (черната вафла), можеш да споменеш нещо за БХК без проблем. Никога не съм се опитвал да провокирам хората нарочно, всичко, което съм писал, идва вътре от мен. Освен може би Бареков, който ме е блокирал от Фейсбук страницата си.Бареков? Как от вафли стигнахме до Бареков?Ами да, този човек е ходещо меме. Мен малко ме е срам, че подобни хора представляват България в ЕП. Но не мисля, че само ние сме пратили такива хора в Европарламента. Там е абсолютна сбирщина от такива индивиди. Реално ЕП представлява европейците. Всеки си заслужава управлението. България си заслужава Бойко и не смятам, че това е лошо. Това е много добър урок за всички ни. Ако сме недоволни от системата, която ни управлява, значи сме недоволни от себе си. Ако сме недоволни от себе си, значи трябва да променим нещо в себе си. Чак тогава ще дойде и политическата промяна. Явно сега сме си добре, щом от колко там години сме на това дередже – любима моя българска дума. Всичко е наред.Спомена „Комеди клуба“, но как започна всичко там?Бях ходил само веднъж там, за да видя какво е стендъп комедията. Преди това бях запомнил само един комедиант – Габриел Иглесиас. И когато отидох в българския „Комеди клуб“, след това ФБ ми показа реклама: „Пробвай се на отворения микрофон и спечели 100 лв.“ Отидох и 3 пъти подред спечелих. Оказа се, че явно го мога. Отворените микрофони са събития, на които пълни аматьори излизат да се пробват, а публиката гласува кой се е представил най-добре. След третия път с Иван Кирков вече проведохме разговора за нещо по-сериозно. И така от 25 февруари 2016 година започнах да се занимавам с шеги.За тия години обиколихме цяла България, в „Комеди клуба“ сме всяка вечер, 5 пъти сме имали шоу в Зала 1 на НДК. Много често в интервюта колегите ме питат „на какво се смее българинът“. Ами на шеги се смеят. Комедията е една и съща за всички по света. Това, което ми се иска, е да променим комедията, която се представя пред българина. В момента масовият хумор на мен тотално не ми допада. Говоря за типа шеги на Слави, „Комиците“ и „Шоуто на канала“, където се представя кенефен хумор. Тоест, да пръдне актьорът и хората да се засмеят. Аз също имам шеги за пърдене, но смятам, че подходът трябва да бъде различен. Да има малко финес. Не, примерно, името на героя да е Пръдльо Пръдлитков и вече хората да се заливат от смях. Преди 200 милиона години шегата, че сватбата е двама луди и двеста гладни, е била върха на комедията. Сега не е.В България всичко идва късно. Стендъп комедията дойде с 35 години закъснение. Но съм щастлив да кажа, че в момента тя се намира в един хубав и изчистен формат. Има постоянство, самоиздържа се, случва се често, не са един или двама души, които го правят. От 2012 година, откакто Иван го прави това нещо, от дума в търсачката това се превърна в забавление в петък вечер. Или в понеделник, вторник, сряда и всеки друг от дните. Намираме се в революционен момент за българския хумор. Ще оцелеят само най-добрите.Има ли достатъчно хора да се занимават с това? Свежа кръв?Всеки месец имаме по няколко отворени микрофона. Всеки път има нови лица, но и доста хора, които се явяват по няколко пъти, за да се самоусъвършенстват. Желание има и то е огромно. У нас няма място за много комедианти, малка държава сме, не може като Америка да имаме 30 големи имена. Сцената е ограничена и откъм хора, и откъм рекламодатели, но все пак я има. Затова ще оцелеят само най-добрите. В момента стендъп комедията е като балон, който се надува, но в един момент ще се пукне и тогава истината ще излезе наяве. Ще се види кои са истински качествените и сериозни хора. Така е и в политиката, между другото.И двете са комедия.Така е. Знаеш ли, работил съм 7 години в OFFNews, тука ме направихте човек.Разбрах обаче, че в журналистиката не е лесно да казваш всичко, дори да го считаш за истина. А в комедията можеш да кажеш всичко, стига да е смешно.Този модел ми се струва по-автентичен за правене. Колкото и да се правим, че желаем да чуем истината и я искаме, всъщност хората изобщо не се кефят на истината. Просто не се радват на това да чуят, че животът е кофти, че нещата около нас са зле. Отвъд истината обаче идват решенията. Идва другата истина, че можем да си направим живота по-добър, но това пак зависи от нас самите, не от някой друг. Още една истина, която не желаем да чуем. Хуморът е прекрасен отдушник, при който да чуем проблемите си. Да се надсмеем на тях. И така всичко става по-лесно.", "date": "2019.05.24", "title": "Какво е общото между ревютата и вафлите?"}
{"url": "https://offnews.bg/sviat/otkriha-martav-izcheznalia-vav-velikobritania-balgarin-703935.html", "text": "27-годишният българин, който бе в неизвестност от три месеца, е намерен мъртъв в река в близост до работното му място във Великобритания, съобщават от полицията в Есекс.Тялото, намерено по-рано този месец, е официално идентифицирано като Валентин Качанов, обявиха от полицията. 27-годишният мъж е в неизвестност от 8 февруари. Тялото му е открито на 7 май.Тялото на Качанов му е официално разпознато и близките му са уведомени, допълват британските власти.Резултатите от аутопсията не са категорични и се налага да се направят още тестове, за да се установи причината за смъртта. За момента не са открити данни за насилие.22-годишният мъж, който беше задържан във връзка с разследването за изчезването на българина, е освободен.", "date": "2019.05.24", "title": "Откриха мъртъв изчезналия във Великобритания българин"}
{"url": "https://offnews.bg/politika/liderat-na-pes-spechelihme-v-holandia-ispania-i-finlandia-sega-shte-703942.html", "text": "През април спечелихме в Испания и Финландия, тази седмица спечелихме в Холандия, в неделя ще спечелим в България, коментира в профила си във Фейсбук лидерът на Партията на европейските социалисти Сергей Станишев, който е и кандидат за евродепутат в листата на БСП.Холандия вече гласува. Според прогнозите, социалистическата партия печели убедително! Водач на листата е Франс Тимерманс – нашият кандидат за председател на Европейската комисия, пише Станишев.Казват, че вярата в победата е вече половин победа. Тимерманс и социалистите в Холандия вярват, че промяната е възможна в Европа, и работиха неуморно в тази кампания, за да спечелят доверието на хората. Усилията се оправдаха – в изборния ден два пъти повече хора гласуваха за PvdA, отколкото сочеха предварителните социологически проучвания. Доказахме, че можем да печелим – през април в Испания и Финландия, вчера в Холандия – с послания за социални реформи и ангажираност, за битка с неравенствата, за повече справедливост, за инвестиции в хората, за силен и единен ЕС с поглед към бъдещето.Очаквам победа на социалистите в още много страни в Европа, включително и в #ългария. Вдъхновени от първите прогнози и резултати, трябва да съсредоточим усилията си да убедим всеки човек, който иска социална справедливост и равноправие, да гласува за БСП тази неделя. Само така можем да върнем надеждата на хората в България и в Европа, призова лидерът на европейските социалисти.", "date": "2019.05.24", "title": "Лидерът на ПЕС: Спечелихме в Холандия, Испания и Финландия, сега ще спечелим в България"}
{"url": "https://offnews.bg/politika/stanishev-podkrepete-bsp-za-da-sprem-evakuatciata-na-horata-v-chuzhb-703938.html", "text": "\"Вълнувам се на днешния празник като всеки българин, чул думите на химна на славянската писменост, култура и просвета. Убеден съм, че всеки го изпитва, когато крачи под неговите звуци. Защото българската книжовност и просвета са ни запазили над 11 века като единна държава, един народ с обща духовност. Наред с православната църква в годините на османското робство, българската писменост ни е съхранила. Дала е вяра в бъдещето.\"С тези думи Сергей Станишев се включи в празничното шествие по повод 24 май в Кюстендил. \"Днес живеем във време, когато на преден план излизат личната облага, алчността, егоизмът. Но ако нямаме този общностен дух, който е характерен за будителите на духовността, нямаме перспектива. Нито ценности.Затова този празник е много важен за всички нас и за наионалната ни памет, защото който не помни миналото си, няма бъдеще. Той ни зарежда с вяра в идните дни.\", посочи президентът на ПЕС и поздрави бългрските учители.\"През последните седмици обиколих повече от 17 области, пропътувах над 7 000 км. в цяла България - от Видин до Елхово, от Добрич и Каварна до Кюстендил. Усещам, че хората наистина желаят промяна. Мисията на БСП, не само на тези избори, а по принцип, е дададем перспектива и надежда, за да спрем негатините тенденции в страната - евакуацията на хората в чужбина, отчаянието, липсата на обща кауза. А тя трябва да бъде - страната ни да е благоденстваща и справедлива. Това е каузата на социалистите - всеки човек има право на образование и на работа, които да му дава сигурност, за да отгледа своите деца и да помогне на родителите си. А когато дочака старините си, да може да ги изживее достойно, чувствайки отношението и грижата на обществото.\"Станишев коментира още, че при срещите си с хиляди хора се е убедил, че те са дали вече оценка на настоящото управление. \"Сега българите очакват БСП да каже ние какво правим, какво предлагаме. Отговарям им, че основната ни политика е социалната и най-вече политиката на доходите. Твърде много хора у нас живеят в бедност. А бедността ни лишава от най-ценния капитал - знанията, уменията и таланта на хората, които напускат страната. Тази политика е възможна, въпрос на приоритети.\", заяви лидерът на европейската левица и разказа, че много сънародници определят периода на неговото управление 2005-2009 г. не само като най-добрия за икономическото развитие на България през последните 30 години, но и като най-успешния в социален план.\"И това не е случайно - имаше целенасочена политика за повишаване на доходите - на минималите заплати, на минималните пенсии, на средните пенсии, предвиждахме коледни надбавки. Това е политически осъзнат избор на БСП. Имаме самочувствието да кажем на хората, че различна България е възможна. Но сега всичко е в техните ръце. Виждаме - нещата са на кантар - всичко ще зависи от мобилизацията на двете големи партии и от това дали хората ще излязат да гласуват. Колкото повече хора дадат гласа си на тези \"неинтересни\" и далечни избори, толкова повече шансове има БСП за победа. Ако активността е ниска, пирамидата на ГЕРБ от зависимости, обвързаности, клиентела, ще реши резултата. Ако искат да дадат знак за промяна, да излеят гнева си, нека гласуват с №18 в интегралната бюлетина. Разпиляването на гласове в малките партии не е от полза, защото те няма да прескочат бариерата.\"Станишев призова актива на партията да обръща внимание на хората, че подкрепата за БСП за България е с №18 и че съществува друга коалиция с подобно име, която може да открадне 2-3% от подкрепата за столетницата, които да се окажат решаващи. \"Хората могат да се обръкат в бюлетината, стигайки до познато име, за което са гласували много пъти. Но промяната е гласът за №18 за БСП за България.\"", "date": "2019.05.24", "title": "Станишев: Подкрепете БСП, за да спрем евакуацията на хората в чужбина"}
{"url": "https://offnews.bg/sviat/cherna-gora-zamislia-globi-do-700-evro-za-goli-turisti-po-ulitcite-703943.html", "text": "Властите в популярния курорт Будва в Черна гора предлагат глоби за нарушаване на обществения ред до 700 евро за туристите, съобщава радио Budva, цитирано от Интерфакс.„Властите се замислиха да въведат глоби за нарушения на обществения ред по примера на съседни страни, където подобна мярка отдавна съществува. Така мъж, който се разхожда без риза, ще плати 500 евро, а ходенето из града само по бански ще се наказва с 600 евро. За хранене и напитки на публични места ще се вземат по 700 евро“, предава радиото.Освен за неприличен външен вид, туристите ще се сблъскат и с други ограничения – например, още по-твърди мерки за паркиране, за силната музика, сушене на бельо и изхвърляне на боклук.Подготовката на проекта ще отнеме 2 месеца, след това дълго време той ще бъде отворен за публични обсъждания, за да могат всички заинтересовани страни да внесат своите предложения, отбелязва черногорското радио.По данни на граничната служба на Русия през първите три месеца на 2019 г. Черна гора е посетена от 18 300 руски граждани, от които почти 13 000 са били там с цел туризъм. По-рано бе съобщено, че Черна гора увеличава срока за безвизов престой за руснаците до 90 дни до края на октомври т.г.", "date": "2019.05.24", "title": "Черна гора замисля глоби до 700 евро за голи туристи по улиците"}
{"url": "https://offnews.bg/sviat/britantcite-ne-iskat-shouto-na-bi-bi-si-vecher-s-vladimir-putin-703940.html", "text": "Великобритания не оцени новото шоу с участието на Владимир Путин. Би Би Си анонсира нова програма, която ще бъде водена от 3D фигура на руския президент, съобщава „Коммерсантъ“.Премиерата е насрочена за този юни, публикуван е само трейлър на шоуто, но зрителите вече са подложили на критика идеята за излъчването. „Мамо, прегърни ме, страх ме е“, „И за това аз ще плащам данъци?“, „Хора, замислете се, докато не е късно“ – това са обобщените реакции на потребителите в Туитър, където е публикуван клипът. В него фигурата на Путин с голяма глава и дълъг нос стои на фона на Бъкингамския дворец. Анимираният президент разказва за новия си проект и началото на кариерата си като тв водещ.Той обяснява как като работел в КГБ през 80-те години на 20-ия век бил единственият човек, запознат със забранените сладости на Запада – сините джинси и рокендрола. Но още в програмата „Кукли“ в началото на 2 000 г. Путин е бил подложен на осмиване заради това, че е бил разузнавач. Това не попречило на британския офис на Russia Today да отговори, че често шоу-програмите на Би Би Си могат да бъдат сравнявани с престъпления срещу човечеството, а някои водещи там по принцип допускат расизъм.Шоуто е с названието „Вечер с Владимир Путин“ и според замисъла, аниминираният президент ще седи на маса и ще си общува с гостите. Създателите вече са заснели два епизода от по 12 минути – с бившия директор за стратегически комуникации на кабинета на британския премиер Тони Блеър Алистър Кембъл и с журналистката Джун Сарпонг, известна с филма си за проблема с бедността в Африка.Запитан как това шоу ще се отрази на имиджа на Путин, бизнесменът с британско гражданство Евгений Чичваркин казва: „Той е абсолютно митичен, защото не го разбират, как го търпят този злодей от приказките. Има 22 непреходни закони за маркетинга и един от тях визира това, че хората се отнасят добре към онова, което най-добре познават. Затова дори да бъде 5-минутка на гняв или радост, това изцяло работи за имиджа на Путин, дори там да го разстрелват с пушка-помпа“.Говорителят на руския президент Дмитрий Песков заяви пред журналисти, че на Владимир Путин не са му интересни негови карикатури. Рускоезичните коментатори възприеха новото шоу не като поредния продукт на корпорацията, а като политически жест и насмешка. Но директорът на Института за проучване на Русия при Лондския Кралски колеж Самуел Грин не смята така: „Това, че в някакъв момент той ще се появи и в политическата сатира, а тя е с богата традиция във Великобритания, не е толкова удивително, трудно е да си представим как ще се борим с коварния Путин. То не се побира в представите ми за това как работи Би Би Си и с какво се занимават сега по всички тези кабинети“.Друг въпрос е имат ли създателите правото да използват образа на човек за комерсиални цели. Юристите казват, че от гледна точка на закона всичко е чисто. Владимир Путин е публична личност и наказание за използването на името му не са предвидени. Което означава, че на новото шоу му остава да премине само през един филтър – зрителският.", "date": "2019.05.24", "title": "Британците не искат шоуто на Би Би Си „Вечер с Владимир Путин“"}
{"url": "https://offnews.bg/politika/partia-na-zelenite-zakri-predizbornata-si-kampania-v-blagoevgradska-ob-703937.html", "text": "Партия на зелените закри предизборната си кампания в Благоевградска област.Председателят и водач на листата Владимир Николов обиколи Благоевград, Дупница, Сандански, Кресна и Петрич. Крайната спирка на турнето се състоя в Петрич.Ние сме за опазването на уникалната българска природа и климат, заяви навсякъде Николов. Другият проблем, който ние искаме да защитим е за сувереността на държавата, за името на България, за нейното достойно и честно представяне пред Европа.Страната ни категорично трябва да се обяви против определянето на Европа на две скорости и това да бъдем в периферията й. Защото се получава така, че нас ни използват за евтина работна ръка.Българските евродепутати и политици не съумяват да защитят националния интерес на държавата, коментира Владимир Николов пред симпатизанти.", "date": "2019.05.24", "title": "Партия на Зелените закри предизборната си кампания в Благоевградска област"}
{"url": "https://offnews.bg/politika/borisov-za-ostavkata-na-mej-sazhaliavam-rabotihme-mnogo-dobre-703931.html", "text": "Съжалявам, с Тереза Мей действително работихме много добре всички. Това заяви в Мюнхен премиерът Бойко Борисов след среща с баварския си колега Маркус Зьодер по повод обявеното по-рано днес решение на британския премиер да подаде оставка на 7 юни.„Дано не ми се сбъднат най-страшните прогнози, че месеци наред заради Тереза Мей и надеждата, че ще направим брекзит като хората, да не понесем проблеми и едните и другите. Сега тя ще си тръгне, ще дойде някой друг и ще каже: „Било, каквото било, когато имаме над 70 депутати, да си говорим пак“. Няма да е коректно и честно\", коментира Борисов.Премиерът посочи, че българите искат сигурност, високи доходи, искат да виждат развитие.Ние това правим в момента. Лозунги не трябват, а фабрики, инвестиции, индустриализация, подчерта той. Борисов изтъкна, че много немски заводи са направени в България, особено в автомобилната индустрия, които освен, че се създават, в последствие разширяват производството си.Той отбеляза, че се работи активно за повече контакти между българския и баварския бизнес, така че двете икономики да бъдат максимално съединени.Двустранните отношения между България и Германия са отлични, със стратегическа важност, а връзките с Бавария са най-активните и динамично развиващите се сред германските федерални провинции, подчерта Борисов.Министър-председателят Маркус Зьодер отбеляза, че е впечатлен от това колко много германски заводи се откриват в България.\"Очакваме още по-засилено икономическо сътрудничество. Придаваме голямо значение на доверието на баварския бизнес за търговия и инвестиции в нашата страна, и полагаме усилия в тази посока\", подчерта министър-председателят Бойко Борисов.Той добави, че за страната ни е от изключителна важност разширяването на присъствието на български продукти на баварския пазар в перспективни сектори като електрониката и електротехниката, машиностроенето, химическа промишленост, селското стопанство и др.\"Стремим се да развиваме иновативни производства с висока добавена стойност и да подобряваме възможностите за развитие на технологиите\", каза още премиерът Борисов пред Маркус Зьодер.", "date": "2019.05.24", "title": "Борисов за оставката на Мей: Съжалявам, работихме много добре"}
{"url": "https://offnews.bg/koloezdene/ilnur-zakarin-specheli-13-ia-etap-ian-polantc-ostava-lider-v-dzhiroto-703949.html", "text": "Състезаващият се за \"Katusha–Alpecin\" Илнур Закарин спечели 13-ия етап от Колоездачната обиколка на Италия. Руснакът спечели 196-километровата планинска отсечка от Пинероло до Черезоле Реале, спирайки хронометрите с време 5:34:40 часа.Това е общо втора етапна победа за руснака в Джирото, като предишният му успех е през 2015 година. След него се нареди Микел Ниеве от \"Mitchelton–Scott\" с изоставане от 35 секунди. Трети остана друг испански представител - Микел Ланда (Movistar) на минута и 20 секунди след Закарин.Иначе фаворитите в тазгодишното издание Винченцо Нибали от \"Bahrain–Merida\" и Примож Роглич (LottoNL-Jumbo) завършиха съответно на 7-мо и 8-мо място в първия сериозен планински тест в надпреварата. Саймън Йейтс пък определено нямаше ден и финишира на 17-та позиция.В генералното класиране продължава да води представителят на \"UAE Team Emirates\" Ян Поланц, който остана на 15-то място. Словенецът има аванс от 2.25 минути пред Роглич. Закарин е на трето място, докато Винченцо Нибали е пети след 13-ия етап в Обиколката на Италия.Утрешният 14-и етап ще се проведе по 131-километровото планинско трасе от Сен Винсент до Курмайор. Състезанието започва в 15:15 часа българско време.", "date": "2019.05.24", "title": "Илнур Закарин спечели 13-ия етап, Ян Поланц остава лидер в Джирото"}
{"url": "https://offnews.bg/obshtestvo/zemetresenie-sas-sila-3-2-po-rihter-kraj-simeonovgrad-703944.html", "text": "Земетресение с магнитуд 3,2 по скалата на Рихтер разлюля района около Симеоновград и Гълъбово. Трусът е регистриран в 11,48 часа. Епицентърът е на 15 км северозападно от Симеоновград, на дълбочина 15 км.Най-силно трусът е усетен по високите етажи на блоковете в Димитровград.Няма данни за нанесени щети.", "date": "2019.05.24", "title": "Земетресение със сила 3,2 по Рихтер край Симеоновград"}
{"url": "https://offnews.bg/sviat/boris-dzhonsan-shte-se-bori-za-premierskia-post-vav-velikobritania-703947.html", "text": "Британският депутат и водещ поддръжник на излизането на Великобритания от Европейския съюз Борис Джонсън каза, че \"естествено\" ще се бори за премиерския пост, след като Тереза Мей обяви, че ще подаде оставка, предаде Ройтерс, цитирана от БТА.Джонсън коментира, че Мей е понесла \"търпеливо и стоически\" всички трудности около Брекзит.Според него следващият британски премиер може също така да съживи блокираните преговори с ЕС за споразумение за напускане.\"Нов лидер ще има възможността да направи нещата различно и ще има импулса на ново правителство\", каза Джонсън на конференция в Швейцария, няколко часа след като Мей обяви, че се оттегля от поста на 7 юни.По думите му Великобритания би трябвало да бъде готова да излезе от ЕС без сделка, ако иска да договори подходящо споразумение за напускане.\"Ние ще напуснем ЕС на 31 октомври със или без сделка\", заяви той.\"Начинът за постигане на добра сделка е да се подготвим за вариант без сделка\", каза Джонсън.В същото време британският външен министър Джереми Хънт също обяви, че ще се кандидатира за лидер на Консервативната партия след оттеглянето на Мей.\"Правилно е моят партиен избирателен район да научи първи\" за това, заяви Хънт на фестивал в Южна Англия.", "date": "2019.05.24", "title": "Борис Джонсън ще се бори за премиерския пост във Великобритания"}
{"url": "https://offnews.bg/sviat/niama-danni-za-postradali-balgari-pri-eksploziata-v-lion-703951.html", "text": "За момента няма данни за пострадали българи при експлозията в Лион, съобщиха от Министерството на външните работи.Посланик Ангел Чолаков е разговарял с представители на българската общност във френския град, които са го информирали, че постоянно живеещите ни сънародници там са живи и здрави.От министерството допълват, че очакват официална информация от полицията.При взрива в Лион са пострадали най-малко 13 души, сред които 8-годишно момиче. Полицията издирва колоездач, който е видян да оставя пакета на пешеходна улица в центъра на града. ", "date": "2019.05.24", "title": "Няма данни за пострадали българи при експлозията в Лион"}
{"url": "https://offnews.bg/sviat/sasht-izprashtat-1500-voenni-v-blizkia-iztok-703950.html", "text": "САЩ ще изпратят 1500 военно в Близкия изток, обяви американският президент Доналд Тръмп, цитиран от Ройтерс и БТА.По думите му войските ще имат най-вече отбранителен характер.\"Ние искаме да имаме защита в Близкия изток. Ще изпратим сравнително малък брой войници, предимно със защитна функция\", заяви той пред репортери в Белия дом.Тръмп обаче омаловажи възможността за военен конфликт в региона, като каза, че според него Иран не иска конфронтация със САЩ.Пентагонът заяви, че само около 900 от 1500-те войници ще бъдат ново разполагане на сили, а останалите 600 са вече в региона и ще бъдат разширени.Допълнителните военни сили ще включват ракетни войски с комплекси \"Пейтриът\", разузнавателна авиация и инженери, посочи американското министерство на отбраната.", "date": "2019.05.24", "title": "САЩ изпращат 1500 военни в Близкия изток"}
{"url": "https://offnews.bg/sviat/vzriv-vav-frenskia-grad-lion-ima-raneni-obnovena-703948.html", "text": "Най-малкото 13 души, сред които 8-годишно момиче, бяха ранени при експлозия във френския град Лион. Взривът е станал около 17.30 часа местно време на пешеходна улица в центъра на града. Районът е отцепен. На мястото има полиция и сапьори. Френският президент Еманюел Макрон обяви взрива за \"атака\". Той каза, че мисли за ранените и за техните семейства.\"Насочваме се действително към версията за заложено взривно устройство\", заяви за АФП говорителка на прокуратурата, цитирана от БТА. Според полицейски източник бомбата е била в пакет, оставен пред хлебопекарна в центъра на града.Полицията издирва колоездач - на около 30 - 35 години, който е бил видян да оставя пакета на улицата. Той е носил маска на лицето и черни очила. Две метростанции наблизо са затворени. ", "date": "2019.05.24", "title": "Взрив във френския град Лион, има ранени (обновена)"}
{"url": "https://offnews.bg/futbol/ludogoretc-e-shampion-na-balgaria-za-osmi-poreden-pat-703952.html", "text": "Лудогорец продължава да седи на трона на българския футбол, след като стигна до осма поредна титла в Първа лига. Тази вечер разградчани победиха Черно море с 4:1 и не позволиха на преследвача си ЦСКА да ги детронира.В герой за \"орлите\" се превърна нападателят Якуб Шверчок, който блесна с хеттрик. Димо Бакалов откри за Лудогорец в десетата минута, но в средата на първата част Жоржиньо изравни за \"моряците\". След това дойдоха моментите на Шверчок.Както Левски, така и ЦСКА завърши сезона с празни ръце, въпреки че \"червените\" взеха много важния мач срещу Ботев Пловдив у дома с 1:0. Единственото попадение бе на Жоржиньо в 90-ата минута.Така след изиграването на последния кръг в първенството \"зелените\" имат актив от 79 точки, които ги поставят пред \"армейците\" с преднина от само един пункт.Пътят на Лудогорец стартира през сезон 2011/2012 като от тогава насам няма клуб, който да се противопостави успешно на разградчани и да вземе шампионската титла.Единствено ЦСКА и Левски са печелели трофея повече от \"зелените\". Догодина разградчани може да изравнят историческото постижение на \"армейците\" от девет последователи титли във футболния ни елит.31 титли: ЦСКА26 титли: Левски (София)8 титли: Лудогорец (Разград)7 титли: Славия (София)4 титли: Литекс (Ловеч)Черно море (Варна) (3 титли на Владислав и 1 титла на Тича)Локомотив (София) (1 титла като ЖСК)2 титли: Ботев (Пловдив)1 титла:АС'23 (София)Берое (Стара Загора)Етър (Велико Търново)Локомотив (Пловдив)Спартак (Варна)(под името Шипченски сокол)Спартак (Пловдив)Спортклуб (София)", "date": "2019.05.24", "title": "Лудогорец е шампион на България за осми пореден път"}
{"url": "https://offnews.bg/futbol/beroe-pobedi-levski-martin-kamburov-otnovo-nakaza-sinite-703945.html", "text": "Левски допусна загуба в Стара Загора от местния Берое с 1:3 в двубой от последния кръг на плейофите в Първа лига, игран на стадион \"Берое\".Напук на незначителността на срещата, футболистите на треньора Александър Томаш излязоха мотивирани и заслужено се поздравиха с успеха. Точни за домакините бяха Рубен Бригидо (28') и Мартин Камбуров (51', 90'). Ветеранът вече има 17 попадения срещу \"сините\". Нито един друг футболист в историята няма толкова голове във вратата на 26-кратните шампиони. Треньорът на \"сините\" Георги Тодоров пък даде шанс за изява на голяма част от младите футболисти, които обаче не успяха да се противопоставят на домакините. Все пак столичани стигнаха до почетно попадение, което бе дело на Валери Божинов (71'), който се разписа от дузпа.Така Берое триумфира за трети пореден път тази година срещу Левски и приключва сезона с вдигната глава и надежди за нови успехи през следващата кампания. Сега пред \"сините\" предстои пореден бараж, този път срещу Етър за мястото, даващо право на участие в Лига Европа.По-късно тази вечер ЦСКА ще се изправи срещу Ботев Пловдив, а Лудогорец приема Черно море. Резултатите от двата мача ще решат новия шампион на Първа лига, като \"червените\" трябва да се надяват на равен или загуба на разградчани.", "date": "2019.05.24", "title": "Берое победи Левски, Мартин Камбуров отновo наказа \"сините\""}
{"url": "https://offnews.bg/obshtestvo/demokratichna-balgaria-podade-signal-v-tcik-sreshtu-media-na-peevski-703932.html", "text": "Представители на Демократична България подадоха сигнал в Централната избирателна комисия срещу \"Телеграф Медиа\" по повод разпространяваната от тях книга \"Оригиналът: Истината за прехода 1989-2019\". Книгата, която използва корицата на наскоро публикувания труд на премиера Иван Костов (1997-2001) \"Свидетелства за прехода 1989-1999\", твърди, че разкрива истината за извършеното от него. В последните дни тя бе рекламирана усилено от подопечните на депутата от ДПС Делян Пеевски медии, а днес се разпространява безплатно с екземплярите на вестник \"Телеграф\". Самата Йорданова е член на една от партиите в коалицията - \"Да, България\", а също и адвокат, който работи в областта на административното право, търговското право и обществените поръчки и проекти, финансирани от Европейски съюз и международни организации. Книгата коментира и главният редактор на издателство \"Сиела\", което издаде труда на Костов. На представянето на неговата книга , за да видят автора на живо и получат автограф.", "date": "2019.05.24", "title": "Демократична България подаде сигнал в ЦИК срещу медия на Пеевски"}
{"url": "https://offnews.bg/analizi-i-komentari/ne-viarvajte-na-prognozi-a-glasuvajte-kakto-ste-reshili-703925.html", "text": "Вчера медиите публикуваха много и различни резултати от последните предизборни социологически сондажи. По този повод искам да припомня какви бяха резултатите от последните социологически сондажи преди евровота през 2014 година.И така: през 2014 година най-съществени разминавания с изборния резултат има в прогнозите за десните партии и коалиции - ГЕРБ и Реформаторския блок. От 6 агенции, направили прогнози в навечерието на изборите, 3 (АФИС, ИМП и МЕДИАНА) прогнозират загуба на ГЕРБ, 1 (ГАЛЪП) прогнозира равен резултат между ГЕРБ и БСП и 2 (ЕКЗАКТА и АЛФА РИСЪРЧ) прогнозират победа на ГЕРБ съответно с 4,5% и 3,7% разлика пред БСП. Средният резултат, прогнозиран за ГЕРБ от шестте агенции, беше 22%. В действителност на изборите ГЕРБ получи 30,8% от гласовете и спечели изборите с 11,5% пред БСП (тогава Коалиция за България).За Реформаторския блок: 4 агенции (АФИС, ИМП, МЕДИАНА и ГАЛЪП) прогнозираха, че Реформаторският блок няма шансове да прескочи бариерата от 5,88% и да получи евродепутатски мандат, а 2 агенции (ЕКЗАКТА и АЛФА РИСЪРЧ) допускаха, че това е възможно, без да са сигурни, че ще се случи. Средният резултат, прогнозиран за Реформаторския блок от шестте агенции, беше 4,3%. В действителност на изборите Реформаторският блок получи 6,5% от гласовете и беше близо до това да спечели и втори евромандат.Пиша това не толкова за да подчертая разминаванията между тези прогнози и изборните резултати, а защото мисля, че хората трябва да гласуват според собствените си предпочитания, без да се влияят от това кой какво предвижда за партията или коалицията, която са избрали. Още повече, че вчерашните прогнози за шансовете на десните партии и коалиции - ГЕРБ и Демократична България - са много сходни с тези от 2014 година.Б. ред. - Мнението на социолога Цветозар Томов е от профила му във фейсбук.", "date": "2019.05.24", "title": "Не вярвайте на прогнози, а гласувайте както сте решили"}
{"url": "https://offnews.bg/futbol/turtci-otmakvat-zhelan-ot-tcska-i-levski-703923.html", "text": "Завършилият на второ място турската \"Суперлига\" Истанбул Башакшехир, следи изкъсо ситуацията със защитника на Ботев Пловдив Кристиан Димитров, твърди \"Меридиан Мач\".Емисари на турския клуб са гледали няколко мача на Димитров на живо. Сред тях е и финалът за Купата на България, който Ботев загуби от градския съперник Локомотив.Интересът на Башакшехир към Димитров е още е в начален стадий и ръководството на клуба още не са осъществили контакт с колегите си от Ботев.Договорът на Кристиан Димитров с \"жълто-черните\" изтича в края на следващия сезон. Интерес към него имат и столичните грандове Левски и ЦСКА.", "date": "2019.05.24", "title": "Турци отмъкват желан от ЦСКА и Левски"}
{"url": "https://offnews.bg/politika/joncheva-niamame-pravo-da-se-sabudim-v-darzhava-kadeto-vlastva-ednok-703921.html", "text": "\"24 май е ден на словото, а словото дава светлина в нашия живот. Това е ден, в който българският народ се е събуждал за нови подвизи и по-добро бъдеще. Това е ден, който възражда надеждите. Преди 1200 години Кирил и Методий извършват чутовен подвиг, в резултат на който се създава славянската общност, славянската цивилизация.\"Това заяви водачът на листата на „БСП за България” за евроизборите Елена Йончева във Велико Търново, където взе участие в традиционните чествания по случай 24 май.Днес празнуваме Деня на просветата. С гордост и преклонение цитираме думите на Стоян Михайловски, който казва: „Върви народе възродени, към светла бъднина върви”. Това е ден и за размисъл, защото на 26 май нямаме право да се събудим в една държава, където властва еднокнижието. Вървим към възродена България! Честит празник! - заяви още Елена Йончева.", "date": "2019.05.24", "title": "Йончева: Нямаме право да се събудим в държава, където властва еднокнижието"}
{"url": "https://offnews.bg/tehnologii/mask-izstrelia-parvite-si-60-satelita-za-internet-okolo-zemiata-703917.html", "text": "Компанията за космически ракети на Илон Мъск, \"СпейсЕкс\", е изстреляла тази сутрин в 5:30 часа българско време ракета \"Фалкон 9\", натоварена с 60 спътника, всеки от които тежащ по 227 килограма, предназначени за доставка на интернет по цялото земно кълбо, предава \"Ройтерс\".Компанията за интернет на предприемача се казва \"Старлинк\" и има за цел да набави допълнителни финанси за разработката на круизни кораби до Луната и заселването на Марс. По предварителни изчисления, при завършването на цялата сателитна мрежа тя ще  докарва около 3 милиарда долара годишен приход. Тепърва предстоят още поне 11 други изстрелвания със спътници, за да може фирмата да осигури покритие на цялото земно кълбо, включително и България. Очаква се доставката на интернет да стане възможна в края на тази или началото на следващата година. Мъск планирала да пуска по около 2000 спътника на ниска надземна орбита всяка година, като крайната им бройка е 12 000.Час след изстрелването на \"Фалкон 9\" спътниците бяха пуснати в орбитата над Земята. Малко след това ракетата се приземи на платформа в Атлантическия океан, за да бъде използвана наново. ", "date": "2019.05.24", "title": "Мъск изстреля първите си 60 сателита за интернет около Земята"}
{"url": "https://offnews.bg/politika/radev-istinskite-dvortci-na-balgaria-sa-nejnite-uchilishta-universit-703953.html", "text": "„Искрено вярвам, че истинските дворци на България са нейните училища, университети и академии. С техния духовен блясък свети и образът на нашия богат на таланти народ“.С тези думи президентът Румен Радев се обърна към гостите на традиционния прием в Националния исторически музей по случай Деня на българската просвета и култура и на славянската писменост – 24 май.В словото си държавният глава припомни думите, че „преди кирилската азбука България е била силна, но не и велика, защото е имала дворци, но е нямала училища“.Румен Радев посочи, че родината ни дължи своето богато културно наследство именно на българската просвета и духовност, българския език и азбука, които са вградени здраво в основите на нашата държавност и идентичност. „Тяхната сила и красота ни съхрани като общност и ни преведе през превратностите и изпитанията на времето“, подчерта президентът.Той призова да пазим това богатство и добави, че само това не е достатъчно, защото светът се движи напред с бързи крачки.„Да се гордеем и да популяризираме нашето славно минало е дълг, но не по-малко важно е каква култура и духовност, каква наука и образование развиваме днес и какво инвестираме в бъдещето на нашите деца“, обърна се президентът към българските учени, артисти, писатели, художници, поети, музиканти, творци и журналисти.Румен Радев изрази признателността си към българските дейци на образованието, културата, науката и духовността, които поддържат съвестта ни жива, вдъхват ни национално самочувствие и продължават да прославят България по света.Държавният глава отново изрази благодарността си на генералния директор на ЮНЕСКО Одри Азуле, която по негова покана посети България и участва в тържественото отбелязване на Деня на българската просвета и култура и на славянската писменост – 24 май. „Тя сподели не само уникалния празник на един народ на духа, но изрази своята признателност към нашето богато духовно наследство и остана истински възхитена от таланта на българските деца“, заяви Румен Радев.С музикални изпълнения гостите на приема поздрави хорът на Националното музикално училище „Любомир Пипков“.", "date": "2019.05.24", "title": "Радев: Истинските дворци на България са нейните училища, университети и академии"}
{"url": "https://offnews.bg/politika/manolova-zapochva-kampania-za-premahvane-na-dds-varhu-dareniata-na-kni-703946.html", "text": "Омбудсманът Мая Манолова обяви, че започва кампания за премахване на ДДС върху дарението на книги за библиотеките.Тя обясни, че към нея са се обърнали български издатели, които са поставяли неведнъж този въпрос, но досега той е бил посрещан с безразличие.\"Става дума за скандалния факт, че всички издатели плащат данък ДДС върху даренията, които правят на българските библиотеки – регионални, градски, селски, училищни, читалищни, ведомствени и пр. Към това трябва да добавим и факта, че депозитните екземпляри, които издателите са длъжни да предоставят на библиотеките по закон, също се облагат с данък\", посочи Манолова във Фейсбук.\"Едва ли има друга страна в Европа, в която дарението да се наказва с данък. Готова съм да започна кампания, така че тази несправедливост да бъде коригирана. Сигурна съм, че успеем ли в тази кауза, издателите ще предоставят многократно по-големи дарения на библиотеките, училищата, читалищата...Успяхме с ДДС-то при дарените храни, сега е време то да падне и за дарението на книги. Защото хлябът е важен, но далеч не е всичко!\", подчерта тя. „Мисля, че няма по-подходящ ден от днес и в навечерието на 1 юни – Деня на детето, да започнем заедно кауза, посветена на книгата – най-силното и най-могъщо оръжие срещу пълзящата сянка на бездуховието и несвободата“, написа още Манолова.", "date": "2019.05.24", "title": "Манолова започва кампания за премахване на ДДС върху даренията на книги"}
{"url": "https://offnews.bg/futbol/gonsalo-iguain-zhelae-da-se-varne-v-iuventus-703919.html", "text": "Нападателят на Челси и бивш аржентински национал Гонсало Игуаин смята да се върне в италианския шампион Ювентус, съобщава \"Тутоспорт\".През миналото лято Игуаин беше даден под наем на Милан, но през януари заигра в Челси, отново като преотстъпен. Сезонът обаче не бе добър за нападателя и той не успя да покаже напълно способностите си. Затова в момента бъдещето му е неясно.Торинското издание твърди, че аржентинецът иска отново да стане част от рекордьора по титли на Апенините и да играе заедно с Кристиано Роналдо. Двамата бяха съотборници в Реал Мадрид и се познават отлично.Не е ясно дали Ювентус ще иска да си върне нападателя. Причината е високата му заплата, като това беше и една от причините той да прекара кампанията далеч от \"Ювентус стейдиъм\".", "date": "2019.05.24", "title": "Гонсало Игуаин желае да се върне в Ювентус"}
{"url": "https://offnews.bg/politika/prezidentat-24-maj-e-praznik-na-vsichki-svetli-umove-koito-ne-se-pri-703922.html", "text": "24 май е празник на всички светли умове, които не се примиряват с невежеството и вярват в просветения прогрес, заяви  президентът Румен Радев пред паметника на Светите братя Кирил и Методий в словото си по случай Деня на българската просвета и култура и на славянската писменост.С вдъхновение нашите предци отредиха най-значимото място в националния ни календар за празник на словото и просветата. Защото сме благословени да имаме като покровители светци, дарили ни буквите. И не е случайно, че техните последователи равняваме с апостоли. В нашия български език народът ни е откривал своето спасение – от робството, от мракобесието, от отчаянието. Нерядко преследвана и обругавана, българската писменост се е превърнала в наш щит. Защото дълбоко в темелите на нашата държавност са вградени именно писмеността и духовността, заяви президентът.С днешната все по-напредваща глобализация, всяка година угасват езици, а с тях чезнат култури. Всяка осакатена и забравена дума отнема от националната, но и от световната съкровищница. С нея си отива и част от паметта на човешката цивилизация. Затова ние българите сме призвани да пазим нашия език, защото нашата, българска кирилица, не е достояние единствено на българския народ. Тя озарява едно много по-широко духовно пространство и свързва милиони хора от различни държави. Тя е нашият най-ценен дар към световното културно наследство, каза Радев.Позволете ми пред всички вас най-сърдечно да благодаря на генералния директор на ЮНЕСКО г-жа Одри Азуле, че прие поканата ми да бъде с нас именно в днешния вълнуващ ден, да сподели уникалния празник на един народ на духа, приел просветата, културата и писмеността за висша ценност, заяви държавният глава.Убеден съм, че народ, който от векове съзидава словото и твори светлина, тепърва има още какво да даде на света. Дълбок поклон пред святото дело на българския учител! Признателност към всички, неподвластни на невежеството и приели просветата, културата, науката и прогреса за своя пътеводна светлина! Успех по светлия път към знанието на вас, скъпи ученици! - завърши словото си Радев.", "date": "2019.05.24", "title": "Президентът: 24 май е празник на всички светли умове, които не се примиряват с невежеството"}
{"url": "https://offnews.bg/politika/ivancheva-pogazvat-izbornia-kodeks-za-da-me-sprat-703920.html", "text": "Приятели,Подмяната на вота тръгна с брутално погазване на правото и явно страхът от мен е толкова голям, че дори са изпратени инструкции по места. И се погазват закони, за да бъда спряна като независим кандидат за Европейските избори, така както бяха погазени закони, за да бъда отстранена като кмет на „Младост”.Вчера ни отказаха регистрация на застъпници, които да следят за провеждането на честни избори. Във Варна и в комисията на 24ИР в София ни обявиха, че сме изпуснали срока. Наложи се да искаме съдействие в ЦИК, от там да звънят в съответните РИК и да им наредят да приемат листите със застъпници. След доста загубено време, това се случи. И накрая дойде не Костинброд, а Пловдив. В комисията бяхме в 17:01. Леличките обявиха че няма да регистрират застъпници, защото ЦИК излезли с инструктивно решение да се приемат списъци до 17:00 часа три дни преди изборите. Отказът може да го намерите на сайта на 16РИК Пловдив като решение №73-ЕП.И сега изненада. Сигурно знаете, че Кодексът е изключително силен нормативен документ, който при разминавания се налага над всякакви други решения и дори над законите. А в чл. 118 на Изборния кодекс пише следното „Застъпниците се регистрират до изборния ден”. В допълнение на сайта на ЦИК стои т.нар. хронограма, приета с тяхно решение. Според която „РИК регистрира до изборния ден застъпниците на кандидатските листи и им издава удостоверения” и е отбелязан крайният срок 17.00 ч. на 25.05.2019 г.Ще ви разкажа за още малко перипетии. Довечера по БНТ ще бъде излъчен безплатния ни предизборен клип. В него бяхме подготвили изненадващ край: „Купуването и продаването на гласове е престъпление. Гласуването за статуквото също”. От медията ни наредиха да махнем изречението за статуквото. А в чл. 183 ал. 2 от Изборния кодекс се казва, че в „аудио- и аудио-визуалните материали тази информация се съдържа като недвусмислено и разбираемо послание”. Никъде не е отбелязано, че трябва да е последно изречение.Искате ли още. Знаете, че съдът ме пусна да участам само в два диспута в регионалните центрове на БНТ. Заради домашния ми арест в дискусиите по БНР се явяваха момичетата и момчетата от „Непослушните”. За да ви информират, защо се кандидатирам за тези избори. По БНТ не бяха допуснати, основанието бе споразумение, подписано между вече бившия директор и няколко партии, според което само кандидати може да се явяват. Сами се сетете, за кого е направено това добавяне, само ще ви напомня, че тогава бях зад решетките.Разбирате ли сега, как цялата машина е задействана, за да бъда спряна. Законите не се спазват. Репресията е навсякъде. На всичко това трябва да сложим край и зависи от нас. Няма да ви агитирам да гласувате за мен, с №11 в бюлетината. Само ще ви помоля - гласувайте! Гласувайте за този, който е спечелил доверието ви.Искрено Ваша Десислава Иванчева", "date": "2019.05.24", "title": "Иванчева: Погазват Изборния кодекс, за да ме спрат"}
{"url": "https://offnews.bg/nashite-avtori/oremago-u-dobrolevo-den-predi-evroizborite-703912.html", "text": "През девет равнини в десета, насред най-богатата област в ЕС, където телефоните имат обхват само върху коша с кукуруза, насред мегдана е спокойно и се преброяват всичко на всичко три скъсани от ветъра предизборни плаката.Пеци и Гошо са приятели. Обичат да общуват. Пиенето не им е самоцел, а съпътстваща дейност.- Ей, требва да си много пропаднал, та да се занимаваш с политика. Аде кажи ми ти един свестен човек, който да се е появил по телевизора тия дни? Нема и нема и да има.- Е нали сакахте демокрация. Те ви демокрация. Избирате си некой тупан и той си ви управлява и си ви рендосва, ка си знае.- Е сеги тия избори кви са, че баш им не разбирам? Кметове ли ше избираме, депутати ли?- Тва сеги са европейски избори. Значи пращаме им у Бруксел същите тупанье, дето ги показват тука. И те там да се оправат с тех.- Аа, значи сеги избираме кого да махнеме да го не гледаме как ни се плендзави тука, та да им се плендзави на европейците? Разбрах. Добре са го измислиле, малко да си починем и ние.- Оо, ма ти да не мислиш, че таа работа е така за без пари? Тва който го пратиме там, взима по едно кошле пари на месец. Ти с твойта пенциа требва да живееш примерно пет години само на лебец и водица, та да спестиш една техна заплата. И пак не е сигурно, че ше го стигнеш. Абе хич да не е, петнайсе хилки на месец влачат. А ние с тебе тука се радваме на демокрацията.- Еш кви работи приказваш. Мигар има такива заплати? Я толко пари накуп не съм виждал. Мойта къща не струва толкова. И за какво ги арчат тиа пари?- Не ги мисли ти тех. Има за какво. На него само часовникът му струва пет иляди. Отделно си фръчи, къде му е кеф. Австралия, Америка. А ти си връзваш гащите със сезал и си купуваш у понеделник на пазара галоше за два и педесе.- Абе не е живот тва техното. Ако секи месец взима по толко пари, той ни мож да спи спокойно, ни моо да си напраи сметката за какво да ги арчи, ни па им се радва. Я така знам. Не си ли заработил с честен труд леба си, не е ти сладък. Верно си е наказание.- Абе да те не е уапало кучето? Тия ора не са като мене и тебе, плякор. Тия ора одат у костюме, пият кафета у Виена сутрин, а вечерат у Ню Йорк. На него акълът му е различен. Тизе си пленник. Погледни са у огледалото да са видиш къф си орандзавеляк.- Абе мое да съм оранзавел, ама мене чакат да си пущим булетината, нали!- Кой та чака тебе бе! Те ше си се изберат и без назе.- Аа, не си прав. Я съм участвал у сички изборе и ше участвам и у тия. И чак сеги разбрах, че ше избираме сътвере, които да ги маанеме оттука, че да ги троват малко па тама. Тва който го е измислил, е голем човек. Малко да отдъънеме от тех. А я се чудех що все тикиви едни оръпляци пак по плакатете и телевизора. Оня, де шкембака му е като футболно игрище и ако го сготвиме, две недели ше едеме цело село курбан. Другият хексулист с очилцата. Тоа, ако му плеснем един шамар, ше рече „имбрик“. Аресва ми стратегията. Да ги избираме сичките, че да са маинят, да връвът путкатарагата на сенкя. И да са не връщат. Кви сакат заплати да им дават, сал там да си ги дръжът, белким без тех работите у назе потръгнат на добре.- Пеци, я те знаех, че не си наред с главъта, ама тоа път ма приби. Ти си бил беден, беден си и ше бъдеш беден с такова мисленье. И дечурлигата ти ше бъдат бедни, щото така си ги научил.- Що бе, ти си цъфнал и връзал сигурно? Я си пий пиеньето и са не едосвай. Дай туке да фрълиме едно сантасе, а ако сакаш, извади снимки на тия, де ше ги пращаме у Бруксел и да теглиме чоп за кого да си пущим гласеца. Айде, на онче-бонче-счупено-пиронче ше ги разиграеме.- Абе, ми викаш да ни се маинят от главъта – ама нали ше идат тама да ни излагат, ше си речът ората глей кви мошенгии са българете, кви лопати с лице и опако. Пак ше им береме срамовете.- Кво ти дреме. Коги имаш боклук, го фръгаш у контейнера, нали? Че щел некой да те види къв боклук изнасаш от вазе и да те приказва после, голема па работа. Фръгай тва надалеко и да се оправат, как си знаат с тех.- Праиш се ветар на устата. Ние сме боклуците. Ни пиеньето ни е пиенье, ни колите ни са коли, ни жените ни са жени. И после да съм бил гласувал. Ша ме фанат да ме поразведат. Глей къде ме е клъвнал петея. Язе боклука нема да им гласувам на тех. Тва не е демокрация. Демокрацията е измислена като съвсем друго нещо.- Ако щеш. Я па ше гласувам. И ше вида у еврофутбола кви са коефицентите. Ше тура пет лева на Дебелия.", "date": "2019.05.24", "title": "Оремаго у Добролево ден преди евроизборите"}
{"url": "https://offnews.bg/ikonomika/prestapna-nebrezhnost-lokomotivat-kojto-se-zapali-mnogokratno-e-bil-703913.html", "text": "Локомотивът на бързия влак № 2641 от София за Горна Оряховица, който се запали снощи, многократно е бил докладван като технически неизправен и пожароопасен, но службите по техническото обслужване не са предприели никакви действия. Това разкрива машинист в една от професионалните жп групи на служителите на БДЖ във фейсбук.Машината се запали в четвъртък около 19,50 часа между гарите Роман и Кунино като във влака е имало около 300 пътници.Негови колеги са категорични, че ако това е така, в случая категорично става дума за престъпна небрежност.А машинистът допълва:Жп специалистът Варужан Апелян коментира инцидента пред OFFNews.Според Апелян е крайно време е да се обърне много по-сериозно внимание на безопасността на влаковете на държавната жп компания.", "date": "2019.05.24", "title": "Престъпна небрежност: Локомотивът, който се запали, многократно е бил докладван като пожароопасен"}
{"url": "https://offnews.bg/bojni/dzhoshua-veche-niama-nikakav-interes-kam-uajt-misli-samo-za-bitka-s-u-703930.html", "text": "Световният шампион в тежката категория на професионалния бокс Антъни Джошуа сподели, че няма никакъв интерес за реванш с Дилиън Уайт, тъй като вниманието му е изцяло насочено към битка с Дионтей Уайлдър.Британецът ще защитава титлата си срещу Анди Руиз-младши на 1 юни в зала \"Медисън Скуеър Гардън\" в Ню Йорк. Срещата за Джошуа е дебют в САЩ.\"Вече не се интересувам от Уайт, а от Уайлдър, защото той притежава колан. Ако се справя с Анди Руиз-младши, Уайлдър ще е основната ми цел.Уайт имаше шанс да се срещне с мен на 13 април и да се бие за титлите. Смяташе, че предложената му оферта е ниска и реши да се изправи срещу Оскар Ривас.Това е много тежка битка, но при условие, че Дилиън победи, той ще достигне до следващия етап в който ще се опита да стане световен шампион в тежка категория\", каза Джошуа.", "date": "2019.05.24", "title": "Джошуа вече няма никакъв интерес към Уайт, мисли само за битка с Уайлдър"}
{"url": "https://offnews.bg/obshtestvo/rektorat-na-su-bezobrazieto-se-prevrashta-v-traditcia-polititcite-p-703929.html", "text": "\"На този светъл празник няма да коментирам за втори път поведението на политиците, които пак се наредиха преди нас на шествието. Ще кажа само, че безобразието се превръща в традиция. През тази година имах много време да мисля защо се получава така и стигнах до извода, че те не са злонамерени. Повечето от политиците просто никога преди да станат политици не са участвали в шествието и затова не знаят традиционния ред.\"Това заяви ректорът на Софийския университет \"Св.Климент Охридски\" проф. Анастас Герджиков в словото си по време на академичното тържество в Деня на българската просвета и култура и на славянската писменост.\"Разбира се, имаше и изключения. Нашият приятел Явор Нотев, който е бил винаги с нас отпреди да стане политик, се опита да ги вразуми, но както ще чуете след малко в поздравителното ми слово – култура и духовност не се наливат насила. Винаги традиционният ред е бил следният – най-отпред върви българското духовенство, което и сега е сред нас, след него вървим ние, а после цялото българско гражданство, което обича светлия празник\" - обясни ректорът на Софийския университет.Проф. Анастас Герджиков приветства всички в Аулата на 24 май – празника, на който честваме делото на небесните покровители на Европа Светите братя Кирил и Методий, на просветата, науката, културата и духовността.Той отбеляза, че днес е много по-трудно да отговорим на въпроса „Каква просвета?“, отколкото преди няколко десетилетия, защото сега имаме много повече възможности, но те поставят пред нас и много повече въпроси.\"Преди 30 години написах дипломната си работа на пишеща машина, защото компютрите не бяха достъпни. Интернет беше създаден, но никой не беше чувал за него. Мобилните телефони не съществуваха, а сега смартфонът в ръката ни е много по-мощен от тогавашните компютри. Дистанционното обучение представляваше учебници и материали, изпратени по пощата. И най-смелото въображение не можеше да си представи социалните мрежи. Японски фирми се отказваха да създават изкуствен интелект поради убеждението на водещи учени, че това е принципно невъзможна задача\", отбеляза проф. Герджиков.Той добави, че придобивките от последните 30 години не са просто технически удобства. Това са открития и изобретения, които промениха начините, по които се информираме, учим, работим, правим изследвания, събираме и съхраняваме данни, четем, слушаме музика, гледаме филми, общуваме помежду си.По думите на ректора, няма сфера на живота, която да не е засегната от тази революция – личният и професионалният ни живот, работата в завода и в изследователската лаборатория, средствата за комуникация и транспортните средства, стоките и услугите, туризмът, спортът и развлекателната индустрия, сигурността и опасностите пред нея и така до безкрайност.Проф. Герджиков изтъкна, че бъдещето на съществуващите професии е неясно. Автоматизацията, роботизацията и изкуственият интелект ще изместят човека от едни професии и ще направят излишни други. Ще възникнат нови професии, които сега не съществуват:\"В тази ситуация ми се струва недалновидно желанието на някои работодатели да получат от образователната система готови работници, обучени да извършват конкретна работа. Машината, която умеят да управляват, след няколко години ще изчезне, а много е вероятно след нея да изчезне и цялата индустрия, от която е част\", отбеляза ректорът.Той подчерта, че истинският въпрос на съвременното образование е какви знания и умения има смисъл да се дадат на младите хора.\"Разбира се, трябва да обсъждаме как да използваме новите технологии в обучението, какви методи да прилагаме в образованието, как да изглеждат класната стая и аудиторията, учебните помагала и техническите средства, дали изобщо има смисъл да даваме знания, които могат да се добият от другаде, а и бързо остаряват, или да наблегнем повече на меките умения и способността за учене\".Проф. Герджиков изтъкна, че все пак основният въпрос остава този: Кои са непреходните ценности и неостаряващите знания, от които има и ще има нужда всеки човек, независимо от технологичните промени и меандрите на пазара на труда?Според него тези въпроси още нямат решение и предизвикват по цял свят сериозен дебат на педагози, технократи, философи, футуролози, политици, родители или просто мислещи хора.Сигурен съм, че изкуственият интелект скоро ще се научи да отсява истинските от фалшивите новини, но никога няма да съумее да открие истински ценното за човека в морето от информация, отбеляза проф. Герджиков и допълни: „Можеш да симулираш интелект, но не можеш да симулираш духовност“.Ректорът посочи, че затова днешният празник е толкова обичан и ценен – всички усещаме дълбоко в себе си, че културата и духовността са най-човешкото – това, което никой не може да ни даде наготово или да ни отнеме насила.По традиция в рамките на академичното тържество по повод 24 май бяха наградени победителите в Националния литературен конкурс за стихотворение и разказ на Фондация “Св. Климент Охридски” за студенти с българско гражданство, обучаващи се у нас и в чужбина. Конкурсът е учреден по инициатива на проф. Боян Биолчев и със средства, дарени от него и през 2019 година се провежда за тринадесети път.Проф. Боян Биолчев благодари на всички, дошли в Аулата на празника. \"Винаги съм бил убеден, че всички познания, лишени от емоция, непречупени през истинската същност на чувстващия човек, звучат кухо или самостоятелно, но самотно. Литературата прави видимо времето. Тя е единствената, мисля, че и химията не може да го направи, която успява да синтезира и да изкристализира времето, за да може да разбираме и тези, които са били преди нас какво са чувствали, и тези, които ще бъдат. И колкото по-талантлива е тя, толкова по-голям е нейният обсег\" - каза проф. Биолчев.", "date": "2019.05.24", "title": "Ректорът на СУ: Безобразието се превръща в традиция - политиците пак се наредиха преди нас на шествието"}
{"url": "https://offnews.bg/sviat/harvi-uajnstijn-predlozhi-44-mln-dolara-kompensatcia-na-zhertvite-i-k-703928.html", "text": "Американският продуцент Харви Уайнстийн, обвинен в изнасилвания и сексуални посегателства, предложи да плати 44 млн. долара на жертвите си и на кредиторите, които водиха дела срещу продуцентската му компания. Той е предложил 30 милиона долара обезщетение на пострадалите от него жени, на кредиторите, на бившите членове на ръководството и сътрудниците на неговата банкрутирала \"Уайнстийн къмпани\".Други 14 милиона долара продуцентът може да изплати за съдебна издръжка на помощници и негови подчинени, които са ответници по различни съдебни разбирателства.Делото срещу Уанстийн ще започне през юни и ще се гледа при закрити врата. ", "date": "2019.05.24", "title": "Харви Уайнстийн предложи 44 млн. долара компенсация на жертвите и кредиторите си"}
{"url": "https://offnews.bg/politika/vnimavajte-s-preferentciite-vodachat-na-listata-ne-e-zashtiten-703916.html", "text": "За разлика от местните и парламентарните избори, на европейските избори водачът на листата не е защитен от изместване, тъй като прагът за преференциален вот е по-нисък - 5% от всички гласове, които е получила листата.При местни и парламентарни избори всеки глас за листата на партията се брои като глас за водача, ако няма отбелязана преференция. При европейските избори обаче това правило не важи, което означава, че възможността да бъде изместен водача е по-реалистичен. Така например през 2014 г. Светослав Малинов измести водача на листата на Реформаторския блок - Меглена Кунева, тъй като гласуваните предпочитания за нея бяха по-малко от тези за него.Ако пък няколко кандидати прехвърлят прага, то те автоматично отиват начело на листата, по ред на броя преференции, подадени за тях. След тях се нареждат останалите кандидати по реда си в листата. Така от всички сборно ще влязат първите няколко в пренаредения списък, като броят им зависи от броя мандати, получени от партията. Важно е да се отбележи, че преминаването на преференциалния праг не гарантира мандат за кандидата.На тези избори е вероятно доста от листите да претърпят пренареждане, тъй като интересът към преференциите напоследък нарасна значително. Частична причина за това е нашумелият опит на депутатите чрез вдигане на прага му до непосилни нива малко преди изборите. След бурната реакция на обществеността и опозицията обаче, лично  праговете да бъдат върнати на предните си нива. Друга причина е и че няма участваща партия, която категорично да консолидира гласа на \"автентичната десница\". По тази причина много от нейните гласоподаватели ще гласуват за определен кандидат, който представлява техните виждания, но може би е в листа, която не подкрепят като цяло.Пример за такъв кандидат е Александър Йорданов от СДС, който заема шесто място в комбинираната листа на партията му с ГЕРБ, в която обаче останалите челни места са за кандидати от управляващата партия. Забелязва се и борба за преференции в листата на Демократична България, която съдържа три партии, чиито гласоподаватели имат различни предпочитания за това кой кандидат да спечели мандат.В същото време листата на ВМРО, която се очаква да е четвърта политическа сила на тези избори, съдържа доста кандидати, които не са официално афилиирани с партията, а са от гражданската квота. Това също представлява сериозна мотивация за техните почитатели да използват преференция при гласуването си, особено ако не са поддръжници на ВМРО като цяло. Друга причина за интерес към преференциите е, че листата на БСП придоби неочакван вид вследствие на сериозни вътрешнопартийни борби и подлежи на пренареждане. Така в хаоса, непознатата досега млада кандидатка Цветелина Пенкова се изкачи доста нагоре в листата, като зае ключовото трето място в нея. Тя се нареди пред кандидати като Иво Христов и Сергей Станишев, които обаче са мажоритарни като профил и е твърде възможно да бъдат изтласкани нагоре от гласоподавателите.Масово гласуване с преференции не се очаква при листите на ГЕРБ, ДПС, ВОЛЯ и \"Атака\", тъй като техните кандидати играят групово, а електоратът им гласува сравнително дисциплинирано. Тази избори преференциалното гласуване обаче ще бъде доста по-прецизно от предишни години. Причината е, че бяха взети мерки против феномена 15/15, след като на миналия вот кандидатът от листата на БСП Момчил Неков инцидентно и против всякакви очаквания влезе в Европарламента. Това се случи, защото значителна част от гласоподавателите на социалистите бяха избрали преференция 15, само защото БСП бе с бюлетина 15. В резултат депутатите решиха номерата на кандидатите да се различават от тези на партията и сега те започват от 100 нагоре, което ще предотврати дублиране.Разбирането на преференциалния вот обаче е ключово за прецизното изразяване на волята на гласоподавателя. Главният акцент е, че е препоръчително да се използва преференциален вот, освен ако гласуващият няма никакви предпочитания за това кой ще влезе от листата. Другият ключов момент е, че същото важи и ако гласуващият подкрепя водача на листата, защото дори той не е защитен от изместване.", "date": "2019.05.24", "title": "Внимавайте с преференциите - водачът на листата не е защитен"}
{"url": "https://offnews.bg/obshtestvo/zooparkat-v-sofia-s-vhod-svoboden-dnes-703705.html", "text": "Входът за Зоологическата градина в София е безплатен днес, съобщиха от общинското дружество.Кметът на столицата Йорданка Фандъкова е издала заповед за влизане в зоопарка без билети през целия ден.Поводът е 24 май – Ден на българската просвета и култура и на славянската писменост.Зоологическата градина ще работи от 9.30 до 18 часа. ", "date": "2019.05.24", "title": "Зоопаркът в София с вход свободен днес"}
{"url": "https://offnews.bg/obshtestvo/promeni-v-dvizhenieto-za-24-maj-v-sofia-703708.html", "text": "Промени в движението има в София днес, заради тържественото шествие по повод Деня на българската просвета и култура и на славянската писменост. Празничното шествие ще се проведе от 10.00 часа от площада пред Археологическия музей по бул. “Цар Освободител”, бул. “Васил Левски” до паметника на „Св. Св. Кирил и Методий” пред Националната библиотека. Забранява се престоят и паркирането от 07.00 часа до приключване на събитието на всички паркинги на пл. „Княз Александър І”; паркинга на пл. „Атанас Буров”; паркинга на ул. „Княз Александър І” между бул. „Цар Освободител” и ул. „Московска”.Няма да има достъп на превозни средства и в двете посоки: От 08.00 до 11.00 часа по бул. „Цар Освободител” между бул. „В. Левски” и пл. „Независимост”; ул. „Аксаков” между ул. „Г. Бенковски” и ул. „Дякон Игнатий”; ул. „Г. Бенковски” между ул. „Аксаков” и бул. „Цар Освободител”; ул. „Леге” между ул. „Съборна” и пл. „Атанас Буров”; ул. „Дякон Игнатий” между ул. „Аксаков” и бул. „Цар Освободител”; ул. „15 ноември” между бул. „Цар Освободител” и пл. „Св. Ал. Невски”; ул. „Кн. Александър І” между ул. „Съборна” и пл. „Кн. Александър І”.От 09.00 до 10.30 часа с изключение на колите на масов градски транспорт, по бул. „Васил Левски” между бул. „Цар Освободител” и бул. „Янко Сакъзов”, ул. „Оборище” между ул. „Кракра” и пл. „Св. Ал. Невски”; ул. „Шипка” между бул. „Васил Левски” и ул. „Кракра”. От 10.30 до 12.00 часа, включително и колите на масов градски транспорт, по бул. „Васил Левски” между бул. „Цар Освободител” и бул. „Янко Сакъзов”; ул. „Оборище” между ул. „Кракра” и пл. „Св. Ал. Невски”, тролейбусите от линии №№ 1, 2 и 4 ще бъдат пропускани; ул. „Шипка” между бул. „Васил Левски” и ул. „Кракра”.От 10.30 до 12.00 часа се променят частично маршрутите на автобусни линии №№ 9, 280 и 306: автобусна линия № 9 (в посока ул. „ Ген. Гурко”): от бул. “Евлоги и Христо Георгиеви” обратен завой на Национален стадион “Васил Левски”, бул. “Евлоги и Христо Георгиеви” и по маршрута.Автобусите ще спират на всички съществуващи автобусни спирки в променения участък на маршрута.- автобусни линии №№ 280 и 306 (в посока ул. „Шипка”): от бул. „Цариградско шосе” наляво по бул. „Евлоги и Христо Георгиеви”, ул. „Ген. Гурко”, бул. „Васил Левски”, бул. „Цар Освободител” и по бул. „Цариградско шосе” по маршрутите.Автобусите ще спират на всички съществуващи автобусни и тролейбусни спирки в променения участък на маршрута.Тролейбусни линии №№ 1, 2, 4 и 11, ще се движат по следните маршрути: - тролейбусни линии №№ 1 и 2 в посока съответно ж.к. Левски Г и ж.к. „Хаджи Димитър”: от Пета градска болница и ж.к. „Бъкстон” по маршрутите до кръстовище бул. „Васил Левски” – бул. „Цар Освободител”, надясно по бул. „Цар Освободител”, надясно по бул. „Евлоги и Христо Георгиеви”, надясно по ул. „Ген. Гурко” и наляво по бул. „Васил Левски” по маршрутите;- тролейбусни линии №№ 4 и 11 в посока съответно ж.к. „Хаджи Димитър” и площад „Сточна гара”: от ж.к. „Дружба 1 и 2 по маршрутите до кръстовище бул. „Цар Освободител” - бул. „Васил Левски”, наляво по бул. „Васил Левски”, наляво по ул. „Ген. Гурко”, наляво по бул. „Евлоги и Христо Георгиеви” и надясно по бул. „Цариградско шосе” по маршрутите;- тролейбусите от линия №№ 1, 2 и 4, преминали преди затваряне на участъка, да се движат по маршрут: от ж.к. „Левски Г” и ж.к. „Хаджи Димитър” по маршрутите си до кръстовище ул. „Оборище” - бул. „Васил Левски”, надясно по бул. „Васил Левски” и надясно по бул. „Княз Александър Дондуков” по маршрутите;- тролейбусите от линия № 11, преминали в участъка между площад „Васил Левски” и площад „Сточна гара” преди затварянето, изчакват на площад „Сточна гара”.", "date": "2019.05.24", "title": "Промени в движението за 24 май в София"}
{"url": "https://offnews.bg/kultura/praznuvame-denia-na-balgarskata-prosveta-i-kultura-i-na-slavianskata-p-703697.html", "text": "Празнуваме Деня на българската просвета и култура и на славянската писменост.24 май ще бъде отбелязан с шествие и тържества.Традиционното шествие ще тръгне в 10 ч. от площада пред Археологическия музей и ще премине по бул. “Цар Освободител”, бул. “Васил Левски”, откъдето ще стигне паметника на „Св. Св. Кирил и Методий” пред Националната библиотека. Празничната церемония ще започне с водосвет в 11 ч.Достъпът за гражданите и гостите на столицата до нея ще бъде осигурен откъм ул. \"Шипка\" и през контролно-пропускателен пункт близо до тролейбусната спирка. Хората ще минават през стандартна проверка, съобщава Националната служба за охрана. Изискванията към тях са да не носят обемисти багажи, няма да бъдат допускани хора с огнестрелно и хладно оръжие, както и такива в нетрезво състояние. Забранява се използването на дронове, за да бъдат ограничени рисковете за живота и здравето на всички присъстващи на събитието.На тържеството пред Националната библиотека ще присъстват и членовете на Академичния съвет на Софийския университет, които 45 минути по-късно ще се включат в тържеството на Алма матер в аулата на Ректората. Там тържествено слово ще произнесе ректорът проф. дфн Анастас Герджиков. След него за смисъла на неочакваните резултати в науката ще говори зам.-деканът на Факултета по химия и фармация на Софийския университет проф. д-р Милен Богданов. По време на тържеството ще бъдат наградени победителите в 13-ия национален литературен конкурс за стихотворение и разказ на фондация \"Св. Климент Охридски\". за студенти с българско гражданство, обучаващи се у нас и в чужбина. Факултетът по славянски филологии на Софийския университет пък ще отличи автора на най-добрата научна книга в областта на литературознанието. За пета поредна година БНР ще връчи награда на студент по журналистика, профил \"Радио\" - инициатива в памет на проф. д-р Веселин Димитров.По случай празника Националната художествена академия също организира тържество. В 10:30 ч. ще бъдат поднесени цветя на паметника на „Св. Пимен Зографски“, паметната плоча на Константин Величков, след което преподавателите и студентите ще се включат в празничното шествие. От 12 ч. в галерия „Академия“ ще бъде отправен музикален поздрав за празника от Академичния хор „Света Параскева“ към НХА с диригент Галина Луканова. Ще прозвучи българска програма, съставена от църковно-славянски песнопения и обработки на български фолклор.По случай празника НХА представя:Изложбата представя творчеството на Стефан Груев – дългогодишен преподавател в специалност „Книга, илюстрация, печатна графика“, Национална художествена академия. Експозицията включва над 100 табла с репродукции и оригинали в сферата на шрифта и типографията, запазения знак, дизайн на книгата, дизайн на издателски библиотеки и поредици, илюстрацията, филателната графика.Изложбата „Магията на писаното слово“ на катедра „Плакат и визуална комуникация“ е посветена на петата годишнина от основаването на магистърска програма „Калиграфия“ в НХА. Експозицията в пространството през галерия „Академия“ представя творби на дипломирани и настоящи студенти в магистърската програма.От 17 ч. на лятната сцена на НДК ще започне \"Празник на буквите\", организиран от Столична община, НДК и БНР. В него ще се включат Софийският духов оркестър с диригент Васил Делиев, джаз формация „София“ със солист Яна Чакалска, Нели Рангелова, Биг Бендът към Национално музикално училище „Любомир Пипков“, Вокална група „Радиодеца“ към БНР, Оркестърът за народна музика на БНР с диригент Димитър Христов.Входът е свободен.", "date": "2019.05.24", "title": "Празнуваме Деня на българската просвета и култура и на славянската писменост"}
{"url": "https://offnews.bg/obshtestvo/tri-dni-pored-bez-sinia-i-zelena-zona-v-sofia-poveche-avtobusi-do-ale-703841.html", "text": "Днес и утре синята и зелената зона в София няма да работят, съобщават Центъра за градска мобилност. В неделя - 26 май, зоните по правило са безплатни. Така в три поредни дни паркирането в София ще бъде безплатно за столичаните и гостите на града.От ЦГМ уточняват и че през празничните дни ще бъде увеличен броят на автобусите по линия 66, която пътува по маршрута от Зоопарка до хижа Алеко на Витоша. ", "date": "2019.05.24", "title": "Три дни поред без синя и зелена зона в София, повече автобуси до Алеко"}
{"url": "https://offnews.bg/sviat/makron-pohvali-smelata-rabota-na-tereza-mej-moskva-iztakna-razriva-703939.html", "text": "След като Тереза Мей обяви днес датата на оставката си, Европейската комисия заяви, че ще уважава новия британски премиер, но нищо няма да се промени по отношение на приетата от Европейския съвет позиция за споразумението за излизане на Великобритания от ЕС, предаде Франс прес, цитирана от БТА.Френският президент Еманюел Макрон похвали \"смелата работа\" на Тереза Мей след днешното ѝ изявление.\"Твърде рано е да се правят предположения за последиците от това решение. Франция е готова да работи с новия британски премиер по всички европейски и двустранни въпроси, но иска яснота за подхода на Великобритания към Брекзита\", посочва Макрон според комюнике на френското президентство. Той е изпратил на Мей лично послание, в което изказал своята подкрепа и признателност, посочва Елисейският дворец.Ангела Меркел изрази уважение към решението на Мей да се оттегли и каза, че ще продължи да работи в тясно сътрудничество с нейния приемник за организиран Брекзит.Канцлерът и Мей винаги са работили заедно добре и в дух на доверие, и ще продължат да го правят, докато Мей е на поста, каза говорителката на Меркел Мартина Фиц, цитирана от АП.Холандският премиер Марк Рюте каза, че е разговарял с Тереза Мей и е изразил пред нея своята благодарност и уважение. \"Споразумението между Европейския съюз и Великобритания за организиран Брекзит остава на масата\", отбеляза Рюте в Туитър.Ирландският премиер Лио Варадкар изтъкна принципността на Мей като премиер. \"Тя е принципна, почтена, а също дълбоко привързана към страната и политическата си партия. Европейските политици ѝ се възхищаваха за настойчивостта, смелостта и решителността в това трудно и напрегнато време\", каза Варадкар, цитиран от ТАСС. Той пожела на Мей успехи в бъдеще и изрази готовност да работи с приемника ѝ.Ирландският външен министър Саймън Ковни пък коментира, че ЕС няма да предложи по-добра сделка за Брекзит на следващия премиер, и допълни, че смяната на премиера ще постави Ирландия пред огромни предизвикателства.Мадрид смята предотвратяването на Брекзит без сделка за почти невъзможно след оставката на Мей.Москва определи мандата на Тереза Мей като \"много сложен период\" за отношенията между Великобритания и Русия и отбеляза, че следи внимателно ситуацията след оставката ѝ.\"За съжаление, не мога да си спомня за какъвто и да било принос за развитието на двустранните отношения. По-скоро обратното\", каза говорителят на Кремъл Дмитрий Песков.", "date": "2019.05.24", "title": "Макрон похвали 'смелата работа' на Тереза Мей, Москва изтъкна разрива между двете страни"}
{"url": "https://offnews.bg/politika/madzhistreli-ep-ne-mozhe-da-vdigne-pensiite-triabva-da-se-spravim-s-703901.html", "text": "По време на предизборната кампания се срещнахме с хората в Бовеград, Бяла Слатина, Шумен, Варна, Добрич, Велико Търново, Пловдив, Враца, Перник...Навсякъде - при разговорите с хората разбрах, че основният проблем, който ги тревожи, са ниските заплати и пенсии. Това заяви Венета Маджистрели, водач на листата на Глас Народен за евровота в неделя при онлайн закриването на кампанията. Това прекрасно го знаят и големите партии, но продължаваха да лъжат хората за европейска минимална работна заплата, за пенсии, доходи. Истината е, че нито ЕП, нито ЕК могат да направят, така че пенсиите да бъдат увеличени. Що се отнася до минималната европейска работна заплата, то тя не може да бъде повишена от ЕП, защото така ще се наруши конкурентноспособността на българската икономика, може да доведе дори до загуба на работни места и още повече навлизане в сивия сектор на икономиката. Това директно води до неплащане на осигуровки и именно от там идва неравенството. Проблем № 2, който притеснява българските и европейсите граждани, е корупцията. Глас Народен смятаме, че новообразуваната европейска прокуратура може да помогне за справянето с този проблем, но работата на тази прокуратура по темата корупция ще обхваща само еврофондовете, а изцяло корупцията в България. Тоест тя не може да е тотална панацея, за това българското правителство трябва да работи на местно ниво доста по-сериозно. Единственият начин да направим икономиката работеща и съответно да се даде възможност и на малки и средни предприятия, както и на други организации да работят спокойно, е справянето с корупцията, защото тя изяжда доходите на хората, каза още Маджистрели. Според Светьо Витков, лидер на ПП Глас Народен, тази предизборна кампания премина в темите за апартментгейт, къщи за гости, роми. Общо взето в дебатите, в които взеха участие лидерите на партиите, се говореше предимно по национални теми, а не по такива, които касаят Европа. Тук визирам ДБ и Радан Кънев, Воля и Веселин Марешки, обясни той. Според Маджистрели никой не е искал да говори за конкретни реформи и начини за справяне с проблемите на България в качеството й на пълноправен член на ЕС. Предлагат се пожелателни промени, които звучат красиво, а истината е, че всеки евродепутат, който и да е той, български или друг, няма право на законодателна инициатива. Той не може да предлага нищо от името на гражданите. Именно за това една от основните точки в програмата на Глас Народен е законодателна инициатива за европейския парламент и най-вече - осветляване на всички процеси в ЕП. В момента всички закони, директиви, регулации се пишат от Европейската комисия, където европейските депутати само променят или допълват текстове, след което Съвета на ЕС окончателно ги променя и приема. Венета Маджистрели допълни, че Глас Народен е била първата партия, която в средата на март е предложила законодателна инициатива на ЕП.Много медии цитираха Манфред Вебер при посещението му в България, като посочиха, че той ще работи за влизането на България в Шенген. Това е една манипулация от страна на медиите и обяснява защо – г-н Манфред Вебер е водещ кандидат за председател на Еврапейската комисия. Както знаете на България и на Румъния им беше отказано през 2011 г. да се присъединят към Шенген. И държавите, които тогава бяха против, бяха Финландия и Холандия. И това беше гласувано в Съвета на Европейския съюз от отделните министри на държавите, т.е на държавно ниво, не на ниво комисия.Вторият отказ на България, когато ставаше дума за въздух и вода, не за сухопътните граници, беше през март 2012 г. продължи опозицията от Германия, Финландия, Холандия. А г-н Вебер е от Германия. И питаме няма ли конфликт на интереси – срещу Германия ли ще работи, ще лобира ли като шеф на ЕК, не се ли избира този шеф, за да работи за всички държави?Венета Маджистрели подчерта, че много ясно и точно и Холандия и Финландия са заявили, че корупцията и организираната престъпност е това, което ги тревожи, и заради което са против България да се присъедини към Шенген, дори страната ни да е изпълнила формалните условия. ", "date": "2019.05.24", "title": "Маджистрели: ЕП не може да вдигне пенсиите, трябва да се справим с корупцията"}
{"url": "https://offnews.bg/evropa/liderat-na-britanskata-opozitcia-dzheremi-korbin-prizova-za-predsrochn-703924.html", "text": "Лидерът на Лейбъристите Джеремъ Корбинз заяви, че който замени Тереза Мей като лидер на Консервативната партия трябва незабавно да свика предсрочни избори в страната. Това се случи малко, след като  като лидер на управляващата партия и министър-председател на 7 юни. \"Сега тя разбра това, което страната знае от месеци - а именно, че нито тя може да управлява, нито нейната разединена и разпадаща се партия\", коментира оставката в изявлението си лидерът на опозицията.\"Консервативната партия се провали напълно по въпроса за Брекзит и не е в състояние да подобри живота на хората или да се справи с най-належащите им нужди. Парламентът е блокиран и консерваторите не предлагат решения за другите големи предизвикателства, пред които е изправена нашата страна\", заяви той и допълни, че ще е редно новоизбраният лидер на консерваторите незабавно да свика общи парламентарни избори. Първият министър на Шотландия Никола Стърджън също се обяви за предсрочни избори, но и настоя за втори референдум за членството на Обединеното кралство в Европейския съюз. Тя още коментира, че оставката на Мей не решава проблема с Брекзит, който бил създаден от управляващата  партия. Стържън още благодари на Мей за нейната служба, въпреки разногласията им по \"ръководения от Мей процес на Брекзит и пренебрегването на интересите на Шотландия\".", "date": "2019.05.24", "title": "Лидерът на британската опозиция Джереми Корбин призова за предсрочни избори"}
{"url": "https://offnews.bg/obshtestvo/silen-dazhd-i-gramotevitci-v-16-oblasti-703900.html", "text": "На днешния празничен ден жълт код за интензивни валежи с гръмотевици е обявен в 16 области в страната, показва прогнозата на НИМХ. Максималните температури ще са между 19 и 24 градуса..Предупреждението е в сила за областите Благоевград, Пазарджик, Пловдив, Смолян, Кърджали, Хасково, Габрово, Стара Загора, Велико Търново, Ямбол, Бургас, Търговище,Русе, Шумен, Силистра и Разград.Очакват се интензивни валежи, придружени с гръмотевични бури и градушки. Количества за денонощието ще са около 20-25 л/кв.м , на места до 30-35 л/кв.м.Атмосферното налягане ще се понижи, ще е по-ниско от средното за месеца.", "date": "2019.05.24", "title": "Силен дъжд и гръмотевици в 16 области"}
{"url": "https://offnews.bg/litca/v-obektiva-na-zhivota-za-veselin-borishev-i-istoriata-s-koiato-pora-703680.html", "text": "Да се родиш по нашите земи – без да го искаш. Да отраснеш в шамарената фабрика – въпреки чистата си детска душа. Да изучиш един занаят, към който няма да се върнеш – защото не му е сега времето; да започнеш да работиш и никога да не спреш – от кеф. Да изживееш българската действителност от 1967-а до днес. И да останеш верен на себе си, и да действаш сякаш от бъдещето. Да си Веселин Боришев. То е като да си Чаплин или Бергман, ама с фотоапарат и на живо.Веселин е роден през 1967 година в Благоевград – провинцията на детството му, в което той получава всички предпоставки да съзрее преждевременно. Сред мотивите да прикани по-рано зрелостта в душата си е фактът, че баща му – един от най-умните хора, които Веселин някога ще срещне – бие майка му, бие него и брат му и изобщо нанася рана след рана на крехкото, още момчешко същество на Веско. А сърцето му се оглежда в света навън, сред връстниците и по-големите, и треперейки, пита защо. Отговор, както се случва във филмите, не се получава – нито от живота, нито от някой ментор или гуру. Ясно е – за агресията няма достатъчно правдоподобно оправдание. Първият му детски спомен, гноясващ и до днес, е: „Тати, нали днес няма да биеш мама?“ И това продължава докато Веско навършва 13-14-годишна възраст: тогава той скача на бой на баща си – вероятно в защита – и с това се слага някаква точка в побоищата над момчето.Както брат му казва – „Ние в това семейство сме живели настръхнали като таралежи“. Защото телесното изкарване на агресията продължава над брата и майката.След като завършва седми клас, Веско пристига в София, където е приет да учи в Националното училище за изящни изкуства „Илия Петров“. Оттам – както сам казва – излиза неграмотен (защото в последните две години само е рисувал), но с желание да се развива по посока на щастието си. И въпреки всичко тези години за него са „ужасни“.Гимназията за изящни изкуства по онова време представлява престижно учебно заведение – с малки паралелки от по 20 души, измежду които предимно деца на изтъкнати лица от обществения живот на София (а и на България). Деца като Веско – които идват от провинцията – са оценявани не по таланта, а по произхода им.Училището и бездруго е доста свободно пространство – униформите и късите коси тогава не се срещат толкова често сред неговите ученици, колкото в останалите училищни общности. Младежите са разделени на два условни лагера – почитатели на Джон Ленън и последователи на Франк Запа; Боришев е от вторите.Това е и времето, в което всички тези обстоятелства подтикват Веселин да попадне в среда от маргинали – 40-50-годишни образи (повечето от които днес вече не са сред живите) като Антон Кафезчиев, за когото Калин Донков казва:„Зад стъклото във фоайето, редом с портиера, бе застанал чудат гражданин с къси панталони, повдигнати от презрамки с еделвайс на гърдите, със зелени чорапи до коленете и с тиролска шапка без перце. Беше необичаен, тържествен и много спортен, взираше се към вътрешността на кафенето и търсеше някого с поглед. Видът му погаси гълчавата, разговорите секнаха насред дума.“ (Цитатът е от колонката на Донков във в-к „Сега“).Сред останалите лица от тази компания са поетът Любомир Левчев, кинокритикът Тони Андрейков и други.Неусетно идва пълнолетието, а с него и задължителните за онова време момчешки премеждия. Веселин влиза в казармата и още докато отбива военната си служба, се жени. С уволняването е изправен пред отговорността да се грижи за семейството си, а успява и да започне работа като хамалин в тютюневата фабрика на Благоевград. След тежките смени утехата му е рисуването и този ритъм продължава до мига, в който се отваря възможност – вече в първите години от новото демократично управление – да започне работа като уредник във вестник „Пиринско дело“ – единственото местно печатно издание. Тази работна позиция ще постави началото на кариерата му като графичен дизайнер (или по-точно специалист предпечатна подготовка; по онова време понятията са леко размити) на няколко други, по-нови вестници във времето преди да се случи първото „щрак“. Явно самото рисуване и дизайн на вестници задоволява художественото му мислене.На 27-годишна възраст Веско започва да снима. Случайно. Ненадейно и нелепо, един фотоапарат попада в ръцете му. Кой е очаквал, че геният ще блесне след толкова мъчителни мълчания? И как от хамалин и уредник Веселин Боришев става фотографът, с когото разговарям на тази пейка? Да се знае – в тази история (не)очаквано става дума и за любов.Междувременно вестник „Пиринско дело“ е завзет от двама мутроидни призрака от онези, за които се пишат жълти романи и Веселин се оттегля от него. В следващите години той ще работи в много и най-различни издания, от уредник през секретар, до специалист предпечатна подготовка, заместник главен редактор и разбира се – фоторепортер. Животът, който му донася три деца от различни жени, много приключения и пълнокръвен допир до фотографското изкуство, налага изискването за изкарване на пари за насъщния и може би това тласка Боришев към кариера в медиите.Също така междувременно героят на нашата история заживява за известно време в Кюстендил, което съвпада с мътното време на югоембаргото. Докато към съседката ни хвърчат коли и мотори с бензин и копърка, Веско е на заплата в местен вестник. Вече се е случило първото снимане и то е кадър на детето му. И няма как на сцената да не се появи и някое красиво влюбване.Веско получава сума от 5000 лева във вид на няколко заплати и ги дава на тогавашното си гадже с идеята на отидат на море, където да си прекарат вълшебно. Тогава тече и Световното първенство по футбол, което обаче изобщо не го вълнува. Той е зает да крои планове за вълни и горещ пясък. В деня, в който България играе срещу Германия, Веселин и приятелката му изпадат в бурен спор, завършващ с раздяла. Тя му връща петте хиляди лева и го гони от апартамента. Той сяда и започва да пие – августовската жега кореспондира с тъгата му, а по тротоара се движат брат му и негов приятел, който носи фотоапарат. Веско импулсивно решава и успява да спазари фотоапарата за 4700 лв. – за да му станат и малко пари за донапиване.Сцената продължава отново – Веселин е самотен и пиян, с окачен на врата фотоапарат, а навън пада топла нощ, която може само да подклажда страстите.Изведнъж отнякъде се появява приятел и хоп! – двамата отиват в розариума на хълма над града. Там Веселин се захваща да бере рози, докато таксито му свети с фаровете. И бере до умора – роза след роза, благоухания и бодли. Накрая едва пренасят откъснатите цветя до блока на възлюбената му, а самият той е целият издран. Но устремен. И ето, те звънят на вратата – а тя ги гони. После те – с много усилия – качват розите, които покриват половината входна врата на момичето – и пак звънят. И ето че тя се разтапя и прощава, а Веско е щастлив – в този момент и в следващите три-четири години, докато поддържа връзката с тази жена.И тъй като той и до днес не е от фотографите, които в края на работния ден закачат апаратите си на гвоздея в офиса и си тръгват към къщи, а не спира да снима и освен това чете много, защото вярва, че артистът трябва да развива и интелекта си, няма да е лъжа, ако наречем Веселин Боришев работохолик – мил и умен, талантлив и увлечен фотограф, който постоянно и дори абсолютно ежедневно работи. Жертва на интриги и съдбовни превратности, потърпевш от сривове и покорител на върхове, фотографът носи навсякъде със себе си апарат и… духовитост.Дигитален фотоапарат вижда за пръв път през 2003 г., когато е трябвало да замине за Ирак. От навиването на филма до мисленето за експонация и фокус – човекът с апарата в онези години е почти като инженер с манивела.Последната му самостоятелна изложба се случва през 2006-та. Уникалните фолклорни кадри, които той още преди 2000-та година прави, днес са масова мода, но нямат почти нищо с тогавашната фотография. Веселин Боришев е първият заснел помашките сватби в Рибново – той се спира на тази тема във време, в което жителите на Рибново все още не допускат фотографи и журналисти. Днес всичко се чалгаризира, споделя печалното си мнение той.А малко по-рано, когато идва в София – приблизително през 1999 г. – в медийния свят се случват всевъзможни чудеса – като фалшиво интервю с хърватския президент, разочаровани немци, хвърчащи оставки на редактори и сеч на журналистически глави. В началото на софийските си години Веско – заедно с Жоро Илиев и други журналисти – за един следобед и няколко бири, разположени върху диджейския пулт на приятел, съставят първия голям жълт вестник. Шок!„Шок“ набира скорост много бързо. Но нощният „Шок“ не успява да пробие и скоро седмичникът, в който и Веско работи, угасва. Появяват се регионалните притурки на вестник „Труд“ и поради редица фактори Веселин Боришев се прехвърля в „Труд“ – като фоторепортер. Докато говорим с него, през разговора прелитат имена на ключови фигури на медийни лица и редактори, сменят се постове и витаят всевъзможни интриги и сплетни. Няма как да е друго, докато се списват жълти вестници – отбелязвам си наум, но замълчавам; никога не съм разбирала в какво се състои обаянието на клюките, но за мнозина те са препитание и страст.След петнайсет години Веселин става фоторепортер на Club Z, където влага всичко от себе си – с целия риск на живото предаване. Относно разликата между фоторепортерството и фотографията като занимание с изкуство, авторът казва: Фоторепортерът ще засее този парцел земя, с който разполага, само с моркови; а фотографът ще засади всичко, което пожелае.И тъй като във фотографията той е влязъл „от задния вход“, тоест си е откраднал това призвание и сам се е борил за него, неговите чекмеджета пазят богат архив от много, ама наистина много кадри, зад които стоят години на труд и мислене, талант и много смелост. Проектът , за който OFFNews вече разказа и който привлече и Десислава Радева като участник с текст към кадър на Веселин, е роден от много слушане на Франк Запа през годините, от много четене на стихотворения на Константин Павлов, от много анализи и от концептуалното мислене на автора.„По-добре порно, отколкото нищо“ – това е ярък пример за неговото идейно подреждане, в случая осъществено като тема на малка изложба от близкото минало на Веселин Боришев.Несправедливо обвиняван в пуст и празен алкохолизъм, в женкарство нахалост и липса на каквото и да било благоприличие, Веско обитава или таванчето на 13-тия етаж в Люлин, или общото жилище с последната си съпруга, а почти постоянно е зад обектива или води разпалени разговори със софийските поети. Дори инфарктът, който получава през 2013 г., като след него се отдава на пиене, никотин и любов, не му дава причина да спре. Защото е разбрал, че благоприличието не води до нищо въздейстащо и истинско.Затова не бива да съдим Веселин, артистите, различните. Смелите създават историята, каквато по-младите днес заварват. В чии ръце е бъдещето… - на смелите, разбира се. На онези без възраст.", "date": "2019.05.24", "title": "В обектива на живота - за Веселин Боришев и историята, с която пораснахме"}
{"url": "https://offnews.bg/kultura/prastenat-i-mechat-na-han-kubrat-mogat-da-se-vidiat-ot-dnes-v-natciona-703903.html", "text": "Два от най-емблематичните за българската история предмета - мечът на хан Кубрат и пръстенът с монограм, който доказва името на получилия патрицианско достойнство хан Кубрат, могат да се видят от днес в Националната галерия.Ценните предмети се съхраняват в Държавния Ермитаж в Санкт Петербург и ще бъдат в София до края на юни.Изложбата е в рамките на дните на Ермитажа в София - един от най-богатите световни музеи. Двата предмета са част от съкровище, открито през 1912 година край село Малая Перешчепина в околностите на днешния град Полтава, Украйна.Цялата находка се състои от около 800 предмета, по-голямата част от които са златни, а останалите от сребро.През 1984 година германският археолог проф. Йоахим Вернер предизвиква истинска революция в науката, определяйки ги като собственост на българския владетел хан Кубрат.", "date": "2019.05.24", "title": "Пръстенът и мечът на хан Кубрат могат да се видят от днес в Националната галерия"}
{"url": "https://offnews.bg/kultura/badeshti-fentazi-adaptatcii-koj-shte-bade-sledvashtiat-game-of-throne-703871.html", "text": "Game of Thrones, или \"Игра на тронове\", по епичната фентъзи поредица \"Песен за огън и лед\" на Джордж Р. Р. Мартин, несъмнено е сред най-успешните телевизионни предавания на всички времена. Популярността на сериала, както и отдадените фенове се увеличаваха устремено с изминаването на сезоните и сега, когато сагата достигна своя дългоочакван край, те са повече от всякога. Въпреки смесените чувства и свирепи критики към последния сезон, той разбива куп рекорди. Финалният епизод на осми сезон е гледан от 13,6 милиона души на живо по HBO. Това го прави не само най-гледания епизод от поредицата, а и най-гледания от всички продукции на HBO досега.Със своя грандиозен успех Game of Thrones преобрази представата за фентъзи жанра на малкия екран и създаде огромна фен база, която несъмнено е жадна за още. Този факт не остава незабелязан от множеството компании, които решиха да се включат в играта за престола на славата. Десетки адаптации на фентъзи и sci-fi произведения и поредици бяха обявени в рамките на няколко месеца. Най-сериозните участници в тази опасна игра са Netflix, Amazon, BBC и, разбира се, HBO. С толкова много продукции в разработка е неизбежно голяма част да срещнат бърз и не особено успешен край. Въпреки това, сред всички тях се крие наследникът на величието на Game of Thrones. Кой ще бъде той? Ето кратък списък с някои от най-достойните кандидати.1. Колелото на времето (The Wheel of Time)Amazon StudiosСъздадена от Робърт Джордан и довършена от Брандън Сандерсън, \"Колелото на времето\" е епична поредица от 14 книги и предистория, изпълнени с магия, политика и война и спокойно може да се каже, че е сред най-влиятелните произведения след \"Властелинът на пръстените\". И също както класиката на Толкин вдъхва живот в този жанр, \"Колелото на времето\" е основополагащо за това, което днес наричаме модерно фентъзи.Това е историята за Преродения Дракон, предречен да спаси света от силите на Сянката, ако преди това не го унищожи сам. Историята на един изключително комплексен и майсторски създаден свят, за който лесно можеш да забравиш, че не е реален. Историята на една епоха, която бе и ще бъде отново, докато колелото на времето не спре да се върти.В разработката на телевизионната адаптация участват Amazon Studios и Sony Pictures Television. Шоурънър е Рейв Джъткинс, който има заслуги за предавания като \"Агентите на Щит\" и \"Чък\", а вдовицата на Робърт Джордан, Хариет МъкДугъл ще бъде продуцент-консултант. За режисьор на първите два епизода бе избрана Ута Бризвитц, която е режисирала епизоди в сериали като \"Уестуърълд\" и \"Странни неща\".В момента тече кастинг, а началото на заснемането е обявено за септември 2019 в Прага, Чехия.2. Властелинът на пръстените (The Lord of the Rings) Amazon StudiosВъпреки че се развива в света на Средна земя, тази продукция не е директна адаптация на произведение на Дж. Р. Р. Толкин. Потвърдено е, че действието в сериала ще се провежда по време на Втората епоха, вероятно в по-ранните й години. Смята се, че фокусът ще пада върху изковаването на Пръстените на мощта. Също така, вероятно ще видим възхода и упадъка на хората в Нуменор, както и основаването на Мордор. Освен главната история на Властелинът на пръстените, с която вече сме добре запознати, един от най-важните периоди е средата на Втората епоха. Това включва възхода на Саурон и Последната задруга между елфи и хора. Войната на последната задруга завършва като победа над Саурон и слага край на Втората епоха и начало на Третата. Тъй като предаването ще започне със събитията, довели до това, вероятно в по-късен етап ще станем свидетели и на Войната на последната задруга и края на Втората епоха.До момента знаем, че Amazon Studios са платили 250 милиона долара само за правата върху света на Толкин и още 250 милиона за първите два сезона. Очаква се продукцията да започне най-късно през 2020 г., а през 2021 г. да излезе първият сезон.3. Вещерът (The Witcher)NetflixВещерът от полския автор Анджей Сапковски е поредица от фентъзи разкази и пет романа за вещера Гералт от Ривия. Феновете го определят като върха на полското фентъзи. Книгите са възхвалени заради леко ироничното чувство за хумор и едва доловими препратки към модернистичната ни култура. В разрез с класическото фентъзи, в света на вещера няма типичното противопоставяна на черно и бяло. От друга страна, светът не е и типичното тъмно фентъзи. Сапковски се опитва да наблегне върху пластовете сиво у всеки.Поредицата вече има адаптации като филм и сериал, но те са силно критикувани и не постигат успех. До момента е пригодена и под формата на три видео игри, които са много успешни.Сега, почти 20 години след първите адаптации на \"Вещерът\" за малкия екран, топката е в ръцете на Netflix, които действат светкавично. Пълният набор от актьори е обявен, заснемането на първи сезон от предаването е завършено в основната си част и вещерът несъмнено е сред най-достойните претенденти за фентъзи трона, най-малкото заради скоростта на продукцията. Официалния старт на шоуто е потвърден за последните три месеца от 2019 г.В главните роли ще бъдат Хенри Кавил като Гералт, Фрея Алън като Сири и др.4. Тъмните му материи (His Dark Materials)BBC, HBO\"Тъмните му материи\" е епична трилогия от британеца Филип Пулман, която следва историята на Лайра Белакуа и Уил Пери - две обикновенни деца, впуснали се в опасно пътешествие до злокобни чужди светове. Те ще срещнат вещици и бронирани мечки, паднали ангели и смразяващи призраци, а накрая съдбата на живите и мъртвите ще зависи от тях.Освен фантастични елементи, трилогията се позовава на концепции от физиката, философията и религията. Въпреки че поредицата е получила множество награди през годините, тя е и критикувана заради отношението към религия и Бог в книгите.През 2007 г. първата книга \"Северно сияние\" е адаптирана като филм под името \"Златният компас\", който обаче не успява да спечели феновете.Сега BBC и HBO са на път да задоволят разочарованите. Заснемането на първи сезон, който ще покрие действието от \"Северно сияние\" вече е приключило и се очаква сериала да започне още през 2019 г., но до момента официална дата не е потвърдена.В главните роли: Дафни Кийн като Лайра, Джеймс МъкАвой като Лорд Азриел, Рут Уилсон като Мариса Култер и др.5. Кървава луна (Bloodmoon) или Дългата нощ (The Long Night)HBOРазбира се, как можем да говорим за наследника на Game of Thrones без още Game of Thrones? Въпреки че HBO имат и други проекти, вероятно залагат на тази продукция като главен кандидат за трона. HBO официално потвърдиха, че адаптация на предисторията на \"Игра на тронове\" е в разработка. Заснемането е започнало под името \"Кървава луна\", но не се знае дали това ще бъде финалното наименование. Вярваше се, че то ще бъде \"Дългата нощ\" и вероятно наистина ще бъде променено.Това ще бъде първата от петте предвидени адаптации от света на огън и лед, като действието ще се развива хиляди години преди това, което до момента видяхме. По-точно в Епохата на героите и нейния залез, началото на Дългата нощ и появата на белите бродници. Ще научим за ужасяващите тайни в историята на Вестерос, мистериите на изтока и легендарните Старки. Зимата идва отново.По думите на Мартин, Вестерос ще бъде съвсем различно място. \"Няма Кралски чертог, няма Железен трон. Няма Таргариени, а великата империя на Валирия, с нейните дракони, е едва в началото на възхода си.\"Някои от актьорите до момента са: Наоми Уотс, Джош Уайтхаус и др. Очаква се сериалът да излезе през 2020 г.Това беше само малка част от прилива на фентъзи адаптации, които ни заливат и ще продължават да го правят. Истината е, че колкото по-бързо такъв сериал излезе на екран, толкова по-голям е шансът за успех, тъй като много скоро този прилив ще се превърне в потоп от провали и вероятно, за съжеление, телевизионните фентъзи предавания ще омръзнат на хората. Но въпреки това, тези 5 адаптации изглеждат обещаващи. Едно е сигурно - въпреки че Game of Thrones завърши, пак ще има какво да гледаме.Други адаптации, достойни за споменаване (фентъзи и sci-fi):Cursed, Dune, Fоundation, Good Omens, The Dark Tower, The Kingkiller Chronicles, The Watch, Throne of Glass", "date": "2019.05.24", "title": "Бъдещи фентъзи адаптации. Кой ще бъде следващият Game of Thrones?"}
{"url": "https://offnews.bg/drugi/chetirima-alpinisti-sa-zaginali-pod-everest-za-sedmitca-703905.html", "text": "Четирима алпинисти са загинали под Еверест в рамките на последната седмица заради засиления трафик към върха.54-годишният американец Доналд Кеш е колабирал от височинна болест, след като е покорил най-високия връх на планетата. Компанията, организатор на изкачването му - \"Пайъниър Адвенчърс\", разкрива, че тримата шерпи с него са се опитали да го върнат към живот и свалят до лагер 4, но той е колабирал отново и е починал.\"Той сбъдна мечтата си да покори седемте върха )\", написа дъщеря му във Фейсбук.Индийска алпинистка също е починала на слизане от Еверест. При нея причините също са породени от дългото чакане за изкачване и слизане от върха, тъй като заради хубавото време има много алпинисти под Еверест, които се опитват да го достигнат.Други двама пък са загинали преди седмица. Индиец е бил открит мъртъв в палатката си, а ирландец вече седмица не може да бъде открит и се смята, че също е загинал.", "date": "2019.05.24", "title": "Четирима алпинисти са загинали под Еверест за седмица"}
{"url": "https://offnews.bg/ikonomika/tragva-shoping-vlak-plovdiv-odrin-eto-razpisanieto-mu-703884.html", "text": "Съботно-неделен шопинг влак Пловдив-Одрин пуска БДЖ от 1 юни.Засега композицията е експериментална, но ако има сериозен интерес, ще влезе в редовното разписание.В Одрин са доволни от пускането на влака и се надяват, че ще стимулира още повече алъш-вериша.Цената на билетите все още не е обявена.В жп групите в социалните мрежи новината за новия влак не са еднозначни. Много потребители критикуват липсата на връзка между новата композиция с влакове, пристигащи от София, а други са недоволни, че времето за пътуване е прекалено раздуто. По график влакът ще пътува между двата града, които са на по-малко от 200 километра разстояние, в продължение на 3 часа и 40 минути. В същото време жп линията, по която ще се движи композицията е модернизирана за скорост от 160 км/ч.Ето и пълното разписание:", "date": "2019.05.24", "title": "Тръгва шопинг влак Пловдив - Одрин. Ето разписанието му"}
{"url": "https://offnews.bg/dw/da-ne-bi-da-iskate-tazi-grozna-evrazijska-divashtina-703904.html", "text": "Тези дни подписах „Отворено писмо към българските граждани по повод празника на българската култура и изборите за Европейски парламент“. В него става дума за това: да опазим днес нашата Европа от нейните врагове, ако не искаме утре да се повторят 1930-те години с техните резултати.На фона на дивашките крясъци срещу „еврогейовете“, „соросоидите“ и „джендърите“ (да не споменаваме иранските травестити и норвежките педофили), подобни отворени писма на интелектуалци трудно се чуват. Те са тихият ромон на разума, но публиката е толкова „ошумена“, че ако не чуе нещо за „педерасти\", може и изобщо да не обърне внимание.Какво искаме: Шестата на Чайковски или грозна диващина?Ромонът на разума е тих, но именно той, а не крясъкът, е онова, което наричаме „Европа“. Там, където тихият ромон на разума се чува, живеят кротки, възпитани и уважителни хора, които се стремят към щастие в една мирна среда, подредена според правилата на справедливостта. Такива и само такива хора произвеждат блага, изобретяват нови технологии, помагат на изпадналите в беда, ходят на Шекспирови пиеси, посещават картинни изложби и правят разлика между Петата на Бетовен и Шестата на Чайковски.Това е нашата Европа и е крайно време да си дадем сметка, че сме длъжни да я опазим. Защото тя не е някаква природна даденост. Както свободата, която е в нейната основа, Европа има нужда от закрила - всяко поколение трябва да се бори наново за нея. Защото от тъмните кьошета на човешкото общежитие винаги извират мрачни типове с оцъклени погледи, които искат да я разрушат.Какво ни предлагат те днес, на мястото на нашата Европа? Някаква „Европа на отечествата“. Но какво означава това? С какво е по-добро от сегашната „Европа на хората“? Не обясняват. И тъй като не могат да обяснят - кряскат, лъжат, сеят омраза и се опитват да сринат онова, което е градено с поколения.Неотдавна проф. Ивайло Дичев ги нарече „мошеници“. Разбира се, че са такива - убоги „търчи-лъжи“, квартални шмекери и кръчмарски измамници. Но те са и много повече от това. В една неуверена в себе си Европа те действат като безобразници - искат да оставят Европа без образ.Това, че са без-образници, обяснява и тяхното дивашко поведение на публичната арена. Неспособни да съградят образи и образци, те просто разрушават наличните. Застанали като едни народни предводители срещу правилата на „елита“, те презират всички правила. И ги нарушават. Като например правилото, че в едно цивилизовано общество не е добре да се краде. И че властта не бива да се ползва за собствена и на приятели облага, нито пък за отстрел на неудобните.Законът на джунглатаТам, където няма правила, които да са еднакво валидни за всички, единственият регулатор на обществените отношения е силата. Силният прави каквото си иска. Зетят на Орбан получава европейските средства, елитът на българската държава краде от европейски програми, а г-н Щрахе с видимо самодоволство договаря получаването на милиони мръсни пари от Русия срещу бъдещи държавни поръчки.Когато един човек не може да ти обясни за какво се бори, гледай го какво прави. Защото това, което прави, разкрива онова, за което се бори. Неспособни да обяснят какво предлагат в замяна на нашата Европа, нейните врагове нагледно демонстрират за какво се борят. А именно - когато дойде часът на голата сила, те да са отгоре. И да взимат всичко, което си поискат. Защото всъщност им се полага - нали те са силните. А ние, гражданите - кротки, възпитани, произвеждащи блага, тананикащи си Шестата на Чайковски - ние сме глупавите либерални слабаци, които са длъжни да им дават всичко поискано.Затова различните днешни „консерватори“ са във видим възторг от Владимир Путин. Той е онова, което те - Орбан, Льо Пен, Щрахе, Качински, Фараж, Салвини, Джамбазки и сие - искат да бъдат. А Путин на свой ред с удоволствие финансира подобни типове. Защото е наясно, че една рухнала Европа, в която управлява голата сила, ще е неговата Европа. Не наша и не дори на „консерваторите“, които днес се умилкват край него. Той ще си намери собствени гаулайтери.Искат да ни превърнат в тълпа крепостни. Но няма да стане.Но днешните кандидати за наши господари не си дават сметка за нещо много важно: демократичното гражданство сравнително бързо преодолява периодите на обърканост. Последните изследвания показват безпрецедентни равнища на подкрепа за Европейския съюз, въпреки всички (често съвсем на място) критики срещу неговата откъснатост. А когато гражданите си спомнят защо са граждани, тогава по правило следват доста печални събития за онези, които са се опитали да ги превърнат в тълпа крепостни.Не е нужно да крещим, за да опазим нашата Европа от грачещите срещу нея. Нужно е само да им гледаме „гейтовете“, за да разберем какво носят със себе си като наше бъдеще. На мястото на най-висшата съществувала някога цивилизация, те предлагат най-грозна евразийска диващина.Но ние, гражданите, не сме диваци. Показваме го с личното си поведение, с подписване на манифести и отворени писма, с всекидневната борба срещу без-образието, налагано от диваците. Показваме го и по начина, по който гласуваме.И на тези избори за Европейски парламент диваците няма да победят. Вместо да набиват крак в победен марш, ще танцуват последен валс. Защото Европа е култура. А тя, културата, и този път ще се окаже по-жилава, отколкото си мислят без-образниците.Б. ред. - Статията на проф. Евгений Дайнов е от .", "date": "2019.05.24", "title": "Да не би да искате тази грозна евразийска диващина?"}
{"url": "https://offnews.bg/politika/vazrazhdane-iskali-nas-da-razpuskat-a-dost-i-dps-koga-703906.html", "text": ", на който мъж в костюм разстрелва с две узита цяла зала, пълна с официално облечени мъже и жени, които изглеждат като депутати, предизвика вълна от остри реакции. Срещу извънпарламентарната формация бяха подадени сигнали до прокуратурата и ЦИК, които ако бъдат уважени, биха имали .Днес от формацията излязоха с позиция по темата, в която няма и грам разкаяние за публикуването на клипа, но има доста остри нападки към разнородни опоненти.Ето цялата позиция на партия Възраждане в оригинален вид без редакторска намеса:В края на предизборната кампания за европейския вот ставаме свидетели на невиждана досега атака от страна на платени от външни сили слуги на колониалния режим в България, срещу една най-бързо развиващата се партия в страната. Срещу Възраждане заедно тръгнаха така наречената „Асоциация на европейските журналисти” (НПО в състав от 3 души, издържани от американската фондация „Америка за България” и Сорос), коалиция „Демократична България” (включваща както редица плитко погребани политически трупове, така и едни от най-престъпните лица на криминалния български преход), българоезични медии, издържани или от фондация „Америка за България“ или директно от американското посолство, така и обикновени грантаджии и редови национални предатели, превърнали продаването на своя народ и държава в своя зле платена професия.Кое изплаши и същевременно сплоти марионетките на колониалния режим? Колкото и невероятно да звучи, политическата мафия в България се изплаши от един десетсекунден клип? Ние от Възраждане си позволихме да изразим възмущението и погнусата си от абсолютно прогнилата и корумпирана политическа класа, довела нацията ни до състоянието на най-бързо измиращата в света, а българската държава до треторазреден колониален коптор, използвайки сцена от художествено произведение, между другото с автор сегашния украински президент.Интересната подробност, която обаче не беше отчетена от родните петоколонници на Вашингтон, е че същият използва в Украйна именно тези кадри по време на предизборната си кампания. Срещу него обаче, ни вопъл, ни стон. Защо така бе, другари бойкикевци, атанасовци и прочие знайни и незнайни евроатлантически гномове!? Впрочем, ясно е защо. Защото, той е от добрите, евроатлантическите комсомолци. За другите, стандартът е друг. Правилно сте разбрали, ние не сме като тях. Не сме и като вас. Ние от Възраждане обичаме страната и народа си и не слагаме националните ни интереси, след тези на задграничните господари. Защото нямаме такива. Пак за разлика от вас. В своята уплаха колониалните марионетки стигнаха до там, че да искат разпускане на партията ни и затвор за нашия водач. Тук вече, зле прикрития либерален фашизъм на самонабедилите се „демократи”, стигна връхната си точка и разкри истинската им същност. Същите тези „борци за справедливост”, явно нямат нищо против партиите провели 30 годишния престъпен преход, който се превърна в истински геноцид за народа ни. Който разруши живота и надеждите ни, който унищожи старините на родителите ни и ограби бъдещето на децата ни. Защото за тяхното разпускане не настояват. Не настояват за затвор и за престъпниците, които бяха начело на тези партии през всички тези години. Защо ли!? Защото и те бяха едни от тях. Защото и те крадоха! Защото и те продаваха интересите ни, на всеки, който ги поиска.Да сте видели някой да е поискал разпускане на ДОСТ, ДПС или другите етнически антиконституционни партии? Някой да е поискал от главния прокурор да вкара в затвора Доган или Местан? А разпускане на СДС, заради престъпната приватизация? А затвор за Иван Костов заради създаването на криминалната политическа корупция? А разпускане на НДСВ, БСП, ГЕРБ, ВМРО и другите подобни, докарали страната до трета национална катастрофа и погубили или изгонили от България повече българи отколкото са погубили турците по време на петвековното турско робство?Не, на тях Бойко Борисов, Иван Костов, Сергей Станишев, Симеон Сакс-Кобургготски, Красимир Каракачанов и цялата останала шайка на прехода не им пречат. Техният проблем се казва Костадин Костадинов. И тук вече са прави, защото той и Възраждане тепърва ще се превръщат в проблем за гореизброените и не само за тях. Защото ние никога не сме управлявали, но сме твърдо решени да търсим отговорност! И от тях, и от вас и от всички други предатели, паразитирали върху гърба на родината ни с десетилетия.Ако не знаете, Костадинов със затвор трудно можете да го уплашите. Това е човек, който вече е бил задържан и арестуван, заради принципите и политическите си убеждения. Нещо непознато за вас.Разбираме, защо ви пречи и партия Възраждане.Защото е единствената политическа сила в България, която не е контролирана от задкулисието.Защото единствена заявява, че не иска България да се съобразява с чужди господари, били те от Запад или Изток.Защото настоява за свобода, независимост и суверенитет на страната ни.Защото е единствената партия, която иска пълна ревизия на прехода и наказание за виновните.Защото е единствената политическа организация в България, която открито се обявява срещу диктата на Брюксел и срещу двойните стандарти на дементиралата политическа върхушка, управляваща ЕС.Защото само ние се обявихме твърдо и открито против санкциите срещу Русия и пожелахме тяхната безусловна отмяна, защото тези санкции вредят най-много на България и Европа.Защото именно ние бяхме първите в България, които се обявиха срещу прокарването на Истанбулската конвенция и политиката на третия пол. Защото защитаваме нормалността и правото на децата ни да растат сигурни и спокойни, че няма да попаднат в някоя от легалните педофилски мрежи на новия европейски Вавилон, цинично маскирани като защита правата на подрастващите.Защото единствени можем да възродим България! А вас, това ви плаши. Искате тя да бъде слаба и потисната, тъй като много добре осъзнавате, че в противен случай, просто няма да имате място в нея.Помните ли тези стихове на великия български поет Иван Вазов:Тирани, всуе се морите! Не се гаси туй, що не гасне! Лучата, що я днес гасите, тя на вулкан ще да порасне.Припомнете си ги. Защото много скоро Възраждане ще управлява България и на всички вас ще ви се налага да отговаряте за своите престъпления пред нашата Родина. Така че имате основание да се страхувате от нас. Никого няма да забравим и на никого няма да простим!Защото, само ние можем!", "date": "2019.05.24", "title": "Възраждане: Искали нас да разпускат, а ДОСТ и ДПС кога?"}
{"url": "https://offnews.bg/politika/borisov-zaminava-za-miunhen-zakriva-kampaniata-na-manfred-veber-703886.html", "text": "Премиерът и лидер на ГЕРБ Бойко Борисов ще участва днес в заключителното предизборно събитие на кандидата на ЕНП за председател на ЕК Манфред Вебер.Заедно с него ще бъде и водачът на листата на ГЕРБ и СДС за европейските избори Мария Габриел.Форумът ще се проведе в столицата на германската провинция Бавария – Мюнхен, като на него са поканени и канцлерът на Германия Ангела Меркел, канцлерът на Австрия Себастиан Курц и премиерът на Хърватия Андрей Пленкович.Председателят на ГЕРБ ще направи и изказване, което ще бъде в рамките на заключителния панел на събитието.Освен Борисов, като говорители на него са предвидени и Ангела Меркел, председателят на Европейския парламент Антонио Таяни, бившият президент на Полша Лех Валенса и Манфред Вебер.В Мюнхен Бойко Борисов ще проведе и редица двустранни срещи, една от които с министър-председателя на Бавария и председател на ХСС Маркус Зьодер.", "date": "2019.05.24", "title": "Борисов заминава за Мюнхен, закрива кампанията на Манфред Вебер"}
{"url": "https://offnews.bg/izvan-terena/sestri-stoevi-se-iaviha-na-matura-v-haskovo-703908.html", "text": "Най-успешната ни двойка в бадминтона - сестрите Габриела (24 г.) и Стефани (23 г.) Стоеви се явиха вчера сутринта на втората матура по избираем предмет във ФСГ „Атанас Буров“ в Хасково.Шампионките от Европейските игри в Баку веднага бяха разпознати от квесторите, които ги поздравиха, информира Haskovo.info. Те се явиха по английски език.Сестрите Стоеви завършиха преди няколко години хасковското Спортно училище „Стефан Караджа“, но заради многото състезания, в които участват, едва сега се явяват на матурите.Габриела и Стефани Стоеви са в центъра на скандал в последните дни, след като обявиха, че повече няма да играят за България заради отношението към тях от страна на Българската федерация по бадминтон.От спортното министерство започнаха проверка по случая, а министър Красен Кралев изрази личното си разочарование от случая.", "date": "2019.05.24", "title": "Сестри Стоеви се явиха на матура в Хасково"}
{"url": "https://offnews.bg/evropa/tereza-mej-shte-podade-ostavka-na-7-iuni-703918.html", "text": "Със сълзи на очи министър-председателят на Обединеното кралство Тереза Мей обяви, че ще подаде оставка като председател на Консервативната партия на 7 юни. В резултат на това ще трябва да бъде избран нов лидер на партията, който ще застане начело и на съюза. \"През 2016 г. дадохме избор на британските граждани. В условията на демокрация, ако дадеш избор на хората, имаш дълг да приложиш решението им. Направих най-доброто, което можах, за да убедя депутатите да подкрепят сделката, която предложих. За съжаление, не успях. Опитах три пъти. Сега е ясно, че е най-добре нов премиер да оглави това усилие\", обяви оставката си Мей.Тя направи кратък обзор на управлението си и очерта рамка за напускането си и предстоящото избиране и назначаване на нов министър-председател.\"Скоро ще напусна позицията, чието изпълнение бе честта на живота ми. Втората жена премиер, но със сигурност не последната. Правя го без никакви лоши чувства, а с огромна благодарност, защото имах възможността да служа на страната, която обичам\", завърши Мей с развълнуван глас и сълзи на очи. Решението идва след среща със сър Греъм Брейди, председател на парламентарната група на консерваторите. Нейната оставка ще бъде официално подадена на 7 юни. Процесът по избор на нов министър-председател ще започне седмицата след това.Мей се оттегля най-вече заради бунта в кабинета около плана ѝ за Брекзит след като министрите от кабинета се присъединиха към бунта на торите за предложението ѝ да улесни възможността за втори референдум.Преди 2 дни още един министър - Андреа Лийдсъм - подаде оставка, ставайки 36-ият член на кабинета \"Мей\", който си тръгва от правителството. ", "date": "2019.05.24", "title": "Тереза Мей ще подаде оставка на 7 юни"}
{"url": "https://offnews.bg/futbol/levski-razkarva-transferno-razocharovanie-703909.html", "text": "Румънският Политехника Яш иска да задържи Филипе Нашименто в състава си, съобщи изпълнителният директор на отбора Адриан Амбрози, цитиран от ziarulevenimentul.ro.Португалският полузащитник към момента е преотстъпен в тима от северната ни съседка. Нашименто няма против да премине за постоянно в Политехника, пише \"Тема спорт\".\"Много искаме Филипе да остане, но това може и да не се случи. Започнах разговори с него, но той ми каза, че първо трябва да е наясно с позицията на Левски за бъдещето му.Договорът на португалеца с Левски е за още един сезон, а клубът му плаща заплатата в размер на 15 хиляди евро\", каза Амбрози.Филипе Нашименто премина в Левски в началото на 2018-а след като \"сините\" платиха 200 хиляди евро на Динамо Букурещ. За тима от \"Георги Аспарухов\" той е изиграл 23 мача, в които се е разписал веднъж.", "date": "2019.05.24", "title": "Левски разкарва трансферно разочарование"}
{"url": "https://offnews.bg/politika/kornelia-ninova-gerb-se-opitvat-da-specheliat-sluzhebna-pobeda-703910.html", "text": "Притеснени от изхода на изборите, ГЕРБ се опитват с два хода да спечелят служебна победа.Това каза в Плевен лидерът на БСП Корнелия Нинова. \"Единият е чрез социологически проучвания предварително да оправдаят фалшифициран вот. Вторият е чрез създадената от тях и регистрирана от тяхното мнозинство в ЦИК \"Коалиция за България\" на Георги Първанов и Румен Петков и чрез заблуда на нашите избиратели да вземат гласове на БСП\", допълни председателят на БСП.Нинова изтъкна, че и в двата случая ГЕРБ подценяват избирателите.\"Пожелавам успех на 26 май с номер 18 в интегралната бюлетина\", заключи лидерът на левицата.", "date": "2019.05.24", "title": "Корнелия Нинова: ГЕРБ се опитват да спечелят служебна победа"}
{"url": "https://offnews.bg/politika/bez-svian-gerb-vkara-i-svetia-otetc-v-kampaniata-si-zavede-mu-kandida-703927.html", "text": "Парламентарната ни шефка от кърджалийския ГЕРБ Цвета Караянчева разходи за сметка на парламента и българските данъкоплатци кандидата за евродепутат от своята партия Младен Шишков в Рим при традиционната аудиенция при папата по случай 24 май.Така председателят на парламена реално се включи в медийната кампанията на слабо популярния народен представител, който е на неизбираемото 12-о място в листата на управляващата партия, в противоречие на предизборните правила.Снимки от визитата бяха публикувани на сайта на Народното събрание.С посланието „Пазете мира, разпространявайте мира“ папа Франциск посрещна във Ватикана българската парламентарна делегация, която е в Рим по повод 24 май, съобщава пресцентърът на парламента.Главата на римокатолическата църква е подарил на председателя на Караянчева метална статуетка с гълъб, който държи маслинова клонка. В основата ѝ с надпис „Пазете мира, разпространявайте мира“.А председателят на Народното събрание му занесла реплика на парламентарния звънец, с който е открито Учредителното събрание и фототипни издания на Търновската и Сребърната конституции.„Разказах му, че България през тази година чества 140 години от Учредителното събрание и приемането на Търновската конституция. Той беше много впечатлен от това и дари няколко книги за библиотеката на Народното събрание, както и речта „Мир на земята“, която произнесе по време на посещението си в България, лично подписана от него за всички българи с послание за мир, благоденствие и разбирателство между хората“, цитирана е да казва Караянчева от случителите в пресцентъра си.", "date": "2019.05.24", "title": "Без свян ГЕРБ вкара и Светия отец в кампанията си. Заведе му кандидат за евродепутат"}
{"url": "https://offnews.bg/politika/pargov-horata-na-kulturata-i-prosvetata-triabva-da-imat-dostojno-mias-703911.html", "text": "В Деня на Светите братя Кирил и Методий, Деня на българската просвета, култура и наука и на славянската писменост трябва да си спомним няколко познати, но изключително важни факти от тяхното дело. Двамата братя създават азбука, която се превръща в основата за духовното единение на славяните в Европа, от онзи период до днес. Двамата братя обхождат Европа надлъж и шир. Прославят азбуката и езика, на който са превели свещените книгите - нашия език.Това казва лидерът на БСП – София Калоян Паргов, който е и заместник-председател на Комисията по култура, образование, наука и културно многообразие в СОС, по случай 24 май.„На този светъл празник, искам да отбележа, в контекста на членството ни в ЕС, класическата мисъл на Константин-Кирил Философ, че всеки народ има правото да слави Бога на своя език. С понятията на днешния ден, това е може да се изрази чрез концепцията за културното многообразие, като основа за развитието на Европейския съюз. А именно правото на всеки народ да съхранява и развива своя език, своите традиции и култура, като по такъв начин обогатява Европа, осъществявайки духовното й единение\", убеден е ПарговСпоред него през последните 30 години българската десница, а сега и ГЕРБ, като част от неолибералната си политика, правят опити неглижират националната ни идентичност. \"Това е причината днес да ставаме свидетели на грубото изопачаване на българската история и литература в образователната ни система. Причината да не се търсят и прилагат модерни подходи и финансови механизми за стимулиране на съвременната българска култура. Тихомълком да се утвърждава джендър идеологията, антикомунизмът и русофобията. Да се заличават, и то съзнателно, големи периоди, свързани с българската духовност, православната и славянската ни същност\", заяви лидерът на столичните социалисти.Той припомни, че в навечерието на 140-годишнината от Освобождението на България руският патриарх Кирил каза, че без българското православие нямаше да има и руско православие. \"След думите на акад. Дмитрий Лихачов за България като Държава на духа, това е второто високо признание за първоапостолската роля на България за православието и славянския свят. Признание, което ни задължава да отстояваме, това че за европейски ценности не може да се говори без православните ценности.\", категоричен е Калоян Паргов.„Делото на Кирил и Методий, покровителите на Европа, задължава нас, българите от ХХІ век, да направим всичко възможно учителите, творците – писатели, художници, журналисти, режисьори, сценаристи, актьори, композитори, учените и преподавателите във висшите училища, да имат своето достойно място в обществото – българското и европейското\", каза в заключение Паргов. ", "date": "2019.05.24", "title": "Паргов: Хората на културата и просветата трябва да имат достойно място в обществото"}
{"url": "https://offnews.bg/analizi-i-komentari/vizhte-tozi-klip-posle-tozi-za-da-znaete-zashto-niama-da-stignem-ger-703801.html", "text": ". Той е на ПП \"Възраждане\". В него лирическият герой разстрелва депутати.Кадрите в него са взети от сериала \"Слуга на народа\", в който главната роля играе новият президент на Украйна Володимир Зеленски.Възможно е част от гласовете за Зеленски да са дошли заради тези кадри. Възможно е даже те да вдигнат процента на \"Възраждане\".Вероятно на мнозина им е минавало в главата, че това е начинът да се оправим.Не, не е това начинът. Това е украинският модел, в който едните набиват (или избива) другите, после вторите набиват първите, после първите набиват вторите и така до края на света.А сега вижте този клип.Той е за Дитер Цетше, шефът на компанията \"Даймлер\", която притежава \"Мерцедес-Бенц\".В понеделник беше последният му работен ден след 40 години, отдадени на автомобилния гигант, 13 от които начело.За да отдаде почит на своя конкурент, от БМВ пуснаха реклама, в която се сбогуват с него. В нея се вижда как Цетше е аплодиран от служителите си в последния си работен ден, как сваля пропуска си за сградата, сбогува се и си отива у дома. Дотам той е откаран от шофьор с \"Мерцедес\" S-класа.Когато шофьорът си отива, бившият директор на \"Мерцедес-Бенц\" влиза у дома, отваря вратата на гаража си и... потегля с BMW i8 Roadster на фона на думите \"Най-сетне свободен\".Закачливото видео завършва с думите \"Благодарим Ви, Дитер Цетше, за дългите години на вдъхновяваща конкуренция\".Това не е първият път, в който автомобилните гиганти се задяват взаимно в рекламите си. От години наред те се закачат по видеа, билборди и интервюта, но винаги запазвайки добрия тон и уважение едни към други.Сега пак вижте първият клип.Всъщност сигурни ли сте, че изобщо искате да го видите пак?", "date": "2019.05.24", "title": "Вижте този клип. После този. За да знаете защо няма да стигнем германците"}
{"url": "https://offnews.bg/kultura/aktiorat-zelenski-v-sluga-na-naroda-veche-e-dostapen-v-rusia-703936.html", "text": "Сериалът „Слуга на народа“ с участието на новия украински президент Володимир Зеленски вече може да се гледа от руските зрители, след като интернет-търсачката Яндекс купи правата за излъчването му, съобщава „Ведомости“.Филмът е в три сезона с общо 51 епизода. Премиерата му е била през ноември 2015 г. по украинската тв „1+1“, вторият сезон се е появил на екрана 2 години по-късно – в края на октомври 2017 г. Третият сезон е излъчен преди президентските избори от март т.г. В края на април обаче, когато беше в ход вторият тур на вота, в секцията „Кинопоиск“ на Яндекс рязко скочи търсенето с името на сериала, а и до момента интересът към него е 3-4 пъти по-голям, в сравнение с началото на годината, казва неназован представител на компанията.Филмът разказва историята на обикновения учител по история Василий Голобородко, който на вълната на популярността на видеоклип с него в интернет се оказва президент на Украйна. В тази роля е настоящият държавен глава Зеленски, режисьор на трите сезона е Алексей Кирюшченко. Сериалът става един от най-успешните проекти на украинската телевизия – с над 20 млн.зрители, а на официалния канал „Квартал 95“ в YouTube е гледан от 98 млн.души. Правата за излъчването му са закупени от естонския тв канал ETV и казахската тв „31 канал“. През 2017 г. права купува и Netflix, Яндекс ги получава от международния доставчик Eccho rights. Договорът е влязъл в сила през изминалата нощ и първият сезон вече е достъпен в руската търсачка.Два дни преди това показването на сериала е било блокирано в YouTube. Той не е излъчван по телевизиите в Русия, но интересът на руските потребители започнал да расте бързо покрай активната избирателна кампания на Зеленски. Те оценяват особено високо този проект – дават му бал от 7,9 от 10 възможни. За да се гледа обаче през Яндекс, трябва да се плаща такса от 169 рубли месечно.", "date": "2019.05.24", "title": "Актьорът Зеленски в „Слуга на народа“ вече е достъпен в Русия"}
{"url": "https://offnews.bg/tenis/slagat-pokriv-na-tcentralnia-kort-na-rolan-garos-703934.html", "text": "Централният корт на турнира от Големия шлем \"Ролан Гарос\" - \"Филип Шатрие\" ще има покрив, потвърди ръководителят на проекта за модернизация Жил Журдан.\"Корт \"Филип Шатрие\" ще бъде различно място от останалите. Ще има покрив от 2020 година. Беше просто невъзможно да не бъде изграден. От спортна гледна точка той е необходим, тъй като телевизионните права са един от ключовите икономически елементи в спорта, в днешно време.Дъждът обаче е риск. На Централния корт пък се провеждат големите мачове и винаги има възможност природата да обърка нещо\", сподели Журдан.По-рано днес бившият световен номер 1 Рафаел Надал разгледа \"Филип Шатрие\" в Париж заедно с турнирния директор Ги Форже. Матадора вече започна здрави тренировки за надпреварата на която има да защитава титла.Вчера той тренира два часа на корт \"Сюзан Ленглен\". През ми миналата година той спечели турнира, след като на финала се наложи убедително в три сета срещу Доминик Тийм и ще се опита да затвърди отличната си форма от миналата седмица през която триумфира на турнира в Рим.", "date": "2019.05.24", "title": "Слагат покрив на централния корт на Ролан Гарос"}
{"url": "https://offnews.bg/futbol/rivaldinio-si-tragva-ot-levski-sinite-mu-tarsiat-450-hiliadi-evro-703914.html", "text": "Левски ще се раздели с нападателя Ривалдиньо, а исканата от \"сините\" сума е 450 хиляди евро. Това твърдят в Румъния, цитирани от \"Тема спорт\".През пролетта той игра като преотстъпен в румънския Виторул Констанца. За новия си отбор Ривалдиньо изигра 11 шампионатни двубоя, в които се разписа на два пъти. Бразилецът игра и три пъти за купата, като също стана автор на две попадения. С тях помогна на тима да се класира за финала, където съперник ще бъде Астра. Според информациите в Румъния американският Чикаго Файър има интерес към нападателя.Синът на бразилската легенда Ривалдо, е грабнал окото и на отбори от Русия и Белгия. Той обаче няма нищо против да продължи да играе за Виторул. В договора му за преотстъпване има клауза за перманентен трансфер, но засега от клуба не са я задействали.Ривалдиньо бе привлечен от Левски в началото на 2018 година, след като разтрогна контракта си с Динамо Букурещ. Бразилецът така и не успя да се наложи на \"Герена\" и записа едва 14 мача и 1 гол.", "date": "2019.05.24", "title": "Ривалдиньо си тръгва от Левски, \"сините\" му търсят 450 хиляди евро"}
{"url": "https://offnews.bg/futbol/tcska-shte-opita-da-zadarzhi-braziletc-703907.html", "text": "Левият бранител на ЦСКА Жеферсон даде обширно интервю за бразилската медия „0 Tempo”. В него той говори за ситуацията в отбора в навечерието на решителните сблъсъци от последния кръг.\"Предстои ни изключително важен мач, който трябва да спечелим, за да станем шампиони, и да се надяваме, че Лудогорец ще се провали в своята среща.Лошото е, че се намираме в ситуация, в която нещата не зависят изцяло от нас. Ключовият момент беше дузпата, която изпуснахме в прекия ни двубой с Лудогорец. Ако тогава бяхме вкарали, сега нещата щяха да са други\", заяви бразилецът.\"Договорът ми с ЦСКА е до лятото на 2020-а. Рядко планирам в перспектива какво ще правя. Каквато е волята на Господ, аз ще я приема. Този въпрос съм го оставил на агента си.От клуба искат да остана. Ще седнем, ще говорим и ще видя какво ще ми предложат. Съществува и вариант да се върна в Бразилия, където е семейството ми, имам дете там. Това ще преценя на по-късен етап - нека първо да приключи първенството\", добави още Жеферсон.", "date": "2019.05.24", "title": "ЦСКА ще опита да задържи бразилец"}
{"url": "https://offnews.bg/kultura/tcveta-karaiancheva-na-poseshtenie-pri-papata-dnes-703915.html", "text": "Председателят на Народното събрание Цвета Караянчева ще води българската делегация при папа Франциск днес по повод Деня на българската просвета и култура и на славянската писменост.В състава на делегацията са председателят на Групата за приятелство България – Италия и на Комисията по европейските въпроси и контрол на европейските фондове Кристиан Вигенин и народните представители от Групата за приятелство Младен Шишков, Павел Шопов, Симеон Симеонов и Албена Найденова.В делегацията са включени представители на изпълнителната власт, на Светия Синод на Българската православна църква и на Католическата църква.", "date": "2019.05.24", "title": "Цвета Караянчева на посещение при папата днес"}
{"url": "https://offnews.bg/offtopic/izchezva-li-zhivotnoto-homo-sapiens-veroiatno-da-pone-v-razumnata-si-703902.html", "text": "Хомо сапиенс или \"Разумен човек\" е латинското наименование на човешкия вид. Това го знае всяко дете, макар че повечето от нас познават екземпляри, които трудно могат да се нарекат \"разумни\".Оказа се, че по американските улици бродят хора, които доброволно се отказват от принадлежността си към своя вид. Поне това показа вечерното шоу \"Джими Кимъл на живо\".Поводът за това стряскащо разкритие бе едно неотдавнашно съобщение, че много животински видове са застрашени от изчезване в близко бъдеще.Вълнува ли това обществото?Има ли значение кои са тези животински видове?Изчезва ли и това животно със странно звучащо - познато или непознато - име \"Хомо сапиенс\"?Тази провокация поднесе на своите съграждани актьорът и продуцент Джими Кимъл в своето вечерно шоу \"Джими Кимъл на живо\". Екипът му разговаря с минувачи за тяхното мнение за спасяването на един \"застрашен\" вид - . От отговорите на хората си личи, че много от тях не се досещат какво се крие зад тази дума:Ето някои от най-запомнящите се отговори.Да...Просто защото има много животни, които сега са изчезнали, а са били страхотни някога, но като динозаврите са изчезнали и някой ден може да си кажем \"О, не спасихме Hомо sapiens,\" нали? Така че можем да ги спасим. Динозаврите са ловували, избивали са се едни други и други създания също.Нещо такова.Не че не харесвам Хомо сапиенс. Просто винаги сме живели без тях, така че не знаем нищо.Не, защото може да ги използваме за по-добри неща от Хомо сапиенс. Като железопътен транспорт, или улиците, или обществените приюти за бездомници, много по-добре от Хомо сапиенс.А един коментатор под видеото в YouTube каза: ", "date": "2019.05.24", "title": "Изчезва ли животното Homo sapiens? Вероятно да, поне в разумната си част"}
