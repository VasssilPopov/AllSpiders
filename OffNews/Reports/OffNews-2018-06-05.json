{"url": "https://offnews.bg/futbol/serhio-ramos-sigurno-shte-sam-vinoven-i-za-nastinkata-na-firmino-682055.html", "text": "Капитанът на Реал Мадрид Серхио Рамос мина в настъпление срещу критиците си. Бранителят попадна в центъра на скандал след финала на Шампионската лига, като беше обвиняван дни наред, че едва ли не умишлено е контузил египетския нападател на Ливърпул Мохамед Салах.В последните дни пък на съвестта на Рамос беше лепнато и обвинението, че е причинил комоцио на стража на англичаните Лорис Кариус преди двете му фатални грешки.\"Боже Господи, те отделят толкова време на случката със Салах. Гледах повторенията и се вижда, че той хваща ръката ми и аз падам на другата страна. Контузията му е на другата ръка, а не на тази, с която се държахме, а те ме изкараха, че съм му направил хватка от джудото.След като вратарят каза, че съм го ударил умишлено, сега липсва само Фирмино да каже, че е настинал, след като капка пот е паднала от мен върху него.Със Салах си говорихме чрез съобщения и той се чувстваше добре. Той можеше да играе през второто полувреме, ако му бяха сложили инжекция на почивката. Правил съм го няколко пъти\", сподели Рамос пред \"AS\".", "date": "2018.06.05", "title": "Серхио Рамос: Сигурно ще съм виновен и за настинката на Фирмино"}
{"url": "https://offnews.bg/politika/ninova-vaprosat-za-paketa-mobilnost-ne-e-reshen-triabva-da-tar-682056.html", "text": "„Не само, че не е решен до край въпросът за пакета „Мобилност“, а в някои от текстовете е влошен, според превозвачите.\" Това заяви председателят на БСП Корнелия Нинова в студиото на Бтв. Според нея българското правителството се е включило много късно в тази битка. „Трябва да се търсят съмишленици сред малките държави, чиито интереси са засегнати“, допълни тя. Нинова посочи оценки на транспортния бранш, според които новите промени в пакета „Мобилност“ са по-тежкият вариант от този, срещу който са протестирали. „Има напредък за това, че се седна, разговаря и се търсят компромиси, но постигнатият компромис е по-лош от предишното положение“, каза още председателят на БСП. Тя обясни, че до сега шофьорите трябваше да се връщат в България, а сега камионите трябва да се върнат, при това пълни да влязат и пълни да излязат. „Тези камиони все още не могат сами да се карат. Значи шофьорът също трябва да се върне“, коментира тя. „Вчера не биваше да се хвърлят фойерверки и ПР-акции. Това е само началото и нямаме никакви основания за заглавия, че България е победила Макрон. Важно е гласуването в зала“, подчерта Нинова. По повод срещата с Вишеградската четворка, на която беше поканена, Корнелия Нинова разказа, че за първи път се прави такава - лидери на партии от четирите държави канят БСП на среща. „Решихме, че този формат ще стане постоянен и на всеки шест месеца ще се събираме, ще обсъждаме теми и ще търсим съмишленици и подкрепа. Поканих колегите следващата среща да е в България след шест месеца“, допълни тя. Нинова обясни, че Вишеградската четворка е подписала декларацията, в която се казва, че не са съгласни в следващия европейски бюджет да се намаляват парите за по-неразвитите райони т.нар. кохезия, за да може да се изравни стандартът между държавите от ЕС. „За сега в проекта за бюджет е предвидено тези средства да се намалят с 5%, като за селско стопанство с още 5%. Това ще задълбочи различията примерно между България и Германия, като стандарт на живот“, подчерта Нинова. Тя изтъкна, че нашата страна е най-бедната в ЕС. „Не сме съгласни тези пари да се намаляват, защото това ще намали баланса, нашите държави ще изостанат. Декларацията напълно отговаря на политиката на България - да защитим кохезията и селскостопанските субсидии. Нашите земеделски стопани получават по-малки субсидии от Германия и Франция и сега. Ако още ги намалят, нашата продукция става абсолютно неконкурентна. Затова тази декларация трябва да се подкрепи“, категорична е тя. Нинова обясни, че четиримата от Вишеградската четворка са я подписали, поканили са още четири държави, за които смятат, че сме единомишленици – Хърватска, Румъния, Словения и България. „Единствените, които не са я подписали, сме ние, въпреки че отговаря на националния ни интерес. Правителството е отказало с аргумента, че сме председател на Съвета на ЕС и трябва да пазим неутралитет спрямо всички и да не изразяваме национална позиция и национален приоритет. Това е абсурд“, каза още Нинова. Председателят на БСП сподели, че е била много впечатлена от начина, по който се прави политика там - преди всеки съвет се събират, решават по всяка тема как ще се гласува и четирите държави са като един, когато засяга общия им интерес. „Преди да говорят, каквото и да е и да правят предложения в Европа, представят позицията си пред парламента, получават одобрение и отиват със самочувствие, че целият парламент е зад тях. Нещо, което в България не се случва. По време на председателството една тема не сме обсъдили“, подчерта Нинова. Председателят на БСП подкрепи президента за думите му, че повече се говори за корупция, а не се действа. „Толкова приказки, толкова кръгли маси, а накрая - един закон за корупцията, който месец след като е приет, два пъти се променя. Според нея е сбъркана концепцията на антикорупционния орган и няма логика управляващите да си назначават хората, които би трябвало да ги следят и да се борят с корупцията.„Позицията ни за Белене не е променена от много време – проектът трябва да стартира“, заяви Нинова и припомни, че ГЕРБ постоянно променят мнението си по темата. „Важно е кой ще го строи, с какво финансиране, с какво участие. Това е сложен проект“, каза още тя. Във връзка с посещението на Радев и Борисов в Русия, Нинова е на мнение, че това са добри стъпки, които нормализират отношенията между двете страни. „Поставихме въпроса за отпадане на санкциите срещу Русия, въпреки че ни обвиняваха, че сме антиевропейска партия. Времето показва, че сме били прави, но загубихме много време. Борисов първо трябва да се извини в България на хората за пропуснатите ползи“, заяви Корнелия Нинова.", "date": "2018.06.05", "title": "Нинова: Въпросът за пакета „Мобилност“ не е решен, трябва да търсим съмишленици сред другите държави"}
{"url": "https://offnews.bg/izvan-terena/belgijtcite-s-udarna-pesen-za-mondiala-video-682054.html", "text": "Предстоящото световно първенство в Русия е след броени дни, а в Белгия все още не са избрали песента, която да стане химн на \"червените дяволи\".В междинното гласуване между феновете към този момент фаворит е песента на актьора и певец Том Вос \"Dva vodka\". В клипа са събрани всички възможни стереотипи и клишета за Русия като мечка, балалайка, борш, ушанка и водка.Песента предизвика симпатия дори в Русия, като местните фенове съветват белгийците наистина да се ограничат с две водки, защото са напълно достатъчни за начинаещи.Белгия се намира в група \"G\" на Мондиала в компанията на Англия, Панама и Тунис. Първата среща на \"червените дяволи\" ще бъде срещу южноамериканците на 18 юни от 18:00 часа българско време.", "date": "2018.06.05", "title": "Белгийците с ударна песен за Мондиала (видео)"}
{"url": "https://offnews.bg/obshtestvo/diado-nameri-10-hil-leva-prednaznacheni-za-alo-kradtci-varna-gi-na-682059.html", "text": "Възрастен бдителен гражданин е успял да изпревари телефонни измамници и да прибере пари, хвърлени от жена през тераса на жилищен блок във Варна, разказа директорът на Областната дирекция на МВР комисар Даниел Пашов, цитиран от \"Фокус\". Случаят е от преди десет дни. Жената, която е била подведена от телефонни измамници изхвърлила от терасата на апартамента си торбичка с около 10 000 лева. Бдителният гражданин, който вероятно е участвал в срещите на полицаи в клубовете с най-възрастната част на населението, е прибрал торбичката. Тъй като не могъл да установи от къде са хвърлени парите, мъжът разлепил по входа на блока телефона си, обясни комисар Пашов. По думите му, измамената жена междувременно подала сигнал в полицията и така получила обратно парите си.", "date": "2018.06.05", "title": "Дядо намери 10 хил. лева, предназначени за ало-крадци, върна ги на излъгана баба"}
{"url": "https://offnews.bg/sviat/mariano-rahoj-si-otiva-i-ot-narodnata-partia-682065.html", "text": "Мариано Рахой подаде оставка като лидер на Народната партия, само няколко дни, след като испанският парламент свали от власт него и партията му, пишат световните агенции. Гласуването срещу правителството на Рахой беше на 1-ви юни в испанския парламент, а поводът - обвинения срещу корупцията.Властта в Испания ще поеме лидерът на социалистите Педро Санчев.\"Това е най-доброто за мен, най-доброто за партията и най-доброто за Испания\", каза Рахой пред членове на партията, а това бе бурно аплодирано.", "date": "2018.06.05", "title": "Мариано Рахой си отива и от Народната партия"}
{"url": "https://offnews.bg/sviat/evropejskiat-sad-brakuvanite-gej-dvojki-imat-prava-na-prebivavane-v-t-682057.html", "text": "Държавите членки на Европейския съюз, които не са легализирали гей браковете, трябва да уважават правото на пребиваване в страната им на бракуваните вече хомосексуални двойки. Това реши днес Европейският съд в дело, чийто изход е определен като победа за човешкото достойнство, пише британският \"Гардиън\". Отсъждането на съдиите идва след казус, създал се в Румъния. Властите в Букурещ бяха обвинени в дискриминация от Адриан Коман, който искал да се върне в родината си заедно със своята половинка от САЩ Клейбърн Хамилтън. Румънските власти обаче отказват право на пребиваване на американския гражданин и отказ за това двамата бъдат третирани като брачна двойка, макар те да са се омъжили законно в Брюксел през 2010 година.Хамилтън и Коман се обръщат към Конституционният съд на Румъния, който от своя страна праща делото в Люксембург и Европейския съд.Румъния е една от шестте държави членки на ЕС, които не са легализирали гей браковете. Сред тях са Полша, Словакия, България, Литва и Латвия.Решението на Европейския съд е въз основа на законите на ЕС за свободното движение и пребиваване.\"Днес можем да погледнем всеки румънски и европейски чиновник в очите и със сигурност да знаем, че нашата връзка е еднакво ценна и законна, както всички други\", каза щастлив след решението на Съда Коман.", "date": "2018.06.05", "title": "Европейският съд: Бракуваните гей двойки имат права на пребиваване в целия ЕС"}
{"url": "https://offnews.bg/sviat/putin-v-avstria-zapadat-samo-shte-specheli-ako-vdigne-sanktciite-sre-682060.html", "text": "\"Русия преодоля всички трудности след санкциите и днес Западът само ще спечели, ако ги отмени\". Това каза руският президент Владимир Путин по време на посещението си в Австрия днес, което е първото му стъпване в страна от ЕС след преизбирането му за президент на Руската федерация.Руският лидер подчерта, че рестрикциите са \"вредни за всички - за тези, които ги инициираха и за тези, които са мишена\", пише сайтът на радио \"Свободна Европа\" Според него отмяната на санкциите ще отговори на общи интереси. Той е убеден, че Русия и ЕС ще спечелят от пълното възобновяване на сътрудничеството.\"Напълно сме наясно, че всяка страна членка на ЕС намира за трудно да го каже, но всичко случващо се в тази сфера не пречи на развитието на отношенията с Австрия\", изтъкна още Путин.Според него Русия не страда от липса на доверие, остава отворена за сътрудничество с другите държави.Руският лидер вярва, че не само Русия, но и Европа е заинтересована от подновяване на тази работа на пълни обороти.", "date": "2018.06.05", "title": "Путин в Австрия: Западът само ще спечели, ако вдигне санкциите срещу Русия"}
{"url": "https://offnews.bg/sviat/izvestnata-dizajnerka-kejt-spejd-e-otkrita-martva-v-apartamenta-si-682058.html", "text": "Модната дизайнерка Кейт Спейд е открита мъртва в апартамента си в Ню Йорк. Полицията разследват само една версия - самоубийство, съобщава Би Би Си.55-годишната модна икона е открита в дома си на Парк Авеню мъртва от своята икономка, казват от полицията.Кейт Спейд е позната със своята модна линия дрехи, обувки и бижута, но е най-известна с аксесоарите си. Тя създава марката заедно със своя съпруг Анди Спейд през 1993-та година.През 96-та в Ню Йорк отварят първия си магазин, а днес имат над 300 представителства в целия свят.През 2007-ма година продава марката на своите конкуренти от Coach за колосалната сума от 2.4 милиарда долара.", "date": "2018.06.05", "title": "Известната дизайнерка Кейт Спейд е открита мъртва в апартамента си"}
{"url": "https://offnews.bg/obshtestvo/balgari-treti-mesetc-gniat-v-indonezijski-zatvor-682062.html", "text": "Четирима наши сънародници вече трети месец са в индонезийски затвор, а близките им твърдят, че посолството ни в Джакарта не си е свършило работата и не им е предлижило адекватна помощ.Българите са задържани в ранните часове на 14 март на остров Бали, разказват от в репортажа си. Нашенците били там , за да подготвят сватбата на един от тях – Камен Томов от Девин.„Имаше акция в нашия хотел, докато закусваме, влязоха над 50 човека с автомати... всички, които бяха бели, бяха свалени на земята, вързани с тиксо – ръце, крака, очите...”, твърди Камен Томов.Четирима българи попадат в ареста. По думите им едва 40 дни по-късно разбрали причината – заради побой с друга група българи. Твърдят обаче, че не са участвали в сблъсъка.„Нито познаваме жертвата, която е наранена, абсолютно нищо. Просто дойдоха полицаите, заключиха ни, направиха ни тараш на стаите, без документи да ни покажат...”, казва Валентин Малкочев.Българите подозират, че са арестувани, защото са европейци и искат да ги изнудват за пари. Оплакват се от много лоши условия в затвора.До момента нашето посолство е извършило следното:– Предложило е списък с адвокати, от който е избран защитник– Съгласувано с адвоката посолството е изпратило писмо до полицията на остров Бали с искане за депортация на лицата– Консулът ни в Джакарта е поискал от дирекция „Консулски отношения“ на МВнР на Индонезия съдействие за депортация, както и българските граждани да не бъдат местени в затвора.– Многократно е искано от индонезийските власти ускорено разглеждане на случая и информация за възможностите за освобождаване под гаранция.Очаква се решението на прокурора дали ще повдигне обвинения срещу задържаните“, гласи отговорът на Министерството на външните работи.", "date": "2018.06.05", "title": "Българи трети месец гният в индонезийски затвор"}
{"url": "https://offnews.bg/medii/slavi-trifonov-osadi-gospodari-na-efira-za-13-038-leva-dariava-parite-682044.html", "text": "Шоуменът Слави Трифонов е осъдил предаването \"Господари на ефира\" за малко над 13 000 лева за нарушени авторски права. За това се разбра от пост на гологлавия водещ във фейсбук. Той ще дари парите от обезщетението на майки на деца с увреждания.Ето и текста на цялата публикация на Трифонов:", "date": "2018.06.05", "title": "Слави Трифонов осъди Господари на ефира за 13 038 лева, дарява парите"}
{"url": "https://offnews.bg/sviat/zemetresenie-5-3-po-rihter-registrirano-v-azerbajdzhan-682066.html", "text": "Земетресение с магнитуд 5.3 по Рихтер е регистрирано в Азербайджан, сочи справка на страницата на Европейския средиземноморски сеизмологичен център.Трусът е усетен в 18:40 часа местно време.Дълбочината на труса е 10 км. Трусът е усетен дори и в столицата на Грузия - Тбилиси, която е на над 160 км. от епицентъра.Към момента няма данни за пострадали и сериозни материални щети.", "date": "2018.06.05", "title": "Земетресение 5.3 по Рихтер регистрирано в Азербайджан"}
{"url": "https://offnews.bg/politika/gerb-i-obedinenite-patrioti-sas-svoe-predlozhenie-za-restart-na-aetc-682046.html", "text": "Депутати от управляващата коалиция са внесли в деловодството на Народното събрание свой проект решение за рестарт на проекта за АЕЦ \"Белене\". Предложението се състои от 5 точки.Миналата седмица и БСП внесоха проект за отпадане на мораториума върху строежа на втора атомна електорцентрала. Тяхното проекторешение обаче се състои от 4 точки.Проектите на управляващите и на опозицията почти изцяло се припокриват - три от точките в тях са напълно еднакви. И в двата проекта е записано, че парламентът възлага на министъра на енергетиката предприеме действия за разработване на процедура за избор на стратегически инвеститор и да предложи възможности за структурирането на проекта до 31 октомври тази година. И управляващи, и опозиция са съгласни и за друго - че министърът на енергетиката трябва периодично да информира депутатите за предприетите действия и конкретните резултати от водените преговори.ГЕРБ и патриотите изрично са записали, че с това решение парламентът възлага на министъра на енергетиката да възобнови действията по търсене на възможности за изграждане на АЕЦ \"Белене\" \"съвместно със стратегически инвеститор и на пазарен принцип\" и това трябва да стане без държавни гаранции, без договори за задължително изкупуване на енергията, без преференциални цени, без договори за разлика, корпоративни гаранции или други непазарни механизми за гаранция на инвестицията. В проекта на социалистите няма поставени такива условия.Последната точка от проекта на управляващото мнозинство  е \"препоръка\" към Министерския съвет да отмени решението си от 29 март 2012 г. за прекратяване на проекта, което тогава беше потвърдено от депутатите в парламента.", "date": "2018.06.05", "title": "ГЕРБ и 'Обединените патриоти' със свое предложение за рестарт на АЕЦ Белене"}
{"url": "https://offnews.bg/sviat/srednata-zaplata-v-chehia-veche-e-nad-2300-leva-682045.html", "text": "Средната работна заплата в Чешката република вече е 30 265 крони бруто, тоест 2321 лева.Данните са за първите четири месеца на годината и са на чешкото статистическо управление.При отчитане на факта, че основните стоки напоследък поскъпнаха, средната месечна заплата в страната бележи ръст с 6,6 процента в сравнение с първите четири месеца на предходната година. Това е най-значителното повишение на средната заплата в периода януари-април от 2003 г. насам.В столицата Прага средната заплата е най-висока - в момента тя е 38 000 крони, тоест 2914 лева.Най-ниска е в Карловарския край (с административен център Карлови Вари) - 26 000 крони или 1994 лева.От 2014-а насам минималната и средната работна заплата в Чешката република се увеличават всяка година.60% от чехите обаче получават месечно заплащане под средната работна заплата за страната, тоест под 2321 лева.", "date": "2018.06.05", "title": "Средната заплата в Чехия вече е над 2300 лева"}
{"url": "https://offnews.bg/kultura/rimski-legioni-prevzemat-svishtov-mezhdu-8-i-10-iuni-snimki-682050.html", "text": "За поредна година римски легионери, гладиатори и варвари ще се сблъскат в свищовския древен град Нове между 8 и 10 юни по време на фестивала на античното наследство \"Орел на Дунава\", предаде . Началото на фестивала ще бъде поставено на амфитеатъра Калето в Свищов, където всички 10 участващи групи реенактори от Италия, България, Румъния и Украйна ще бъдат представени с кратки изпълнения. Ще има древни песни и музика – украинците от Бурдони Черна ще представят северен фолклор на викингите и келтите в уникален синтез. Антични танци и военни команди ще изпълнят сцената на театъра, а в края публиката ще изгледа „Троянки“ на Еврипид, на Университетския театър към НБУ. Събота ще е основният фестивален ден, с над 12 часа исторически възстановки в Принкипията на Нове. Публиката ще може да посети римския походен и варварските лагери, където да разгледа бита, работилниците и занаятите на участващите групи.Предвидено е антично кулинарно шоу, със състезание между готвачите на участващите групи и презентация на готвача Лео Бианки. В ранния следобед младоженци ще кажат своето „Да“ в автентичен свтабен ритуал с участието на реенактори от 3 държави. Следобеда и вечерта са представленията на всички групи – ритуали, танци, живи разкази. Традиционно най-голям е интереса на публиката към вечерната голяма битка – тазгодишния сценарий ще опише развитието на победоносната кампания на император Траян в Дакия. Неделя е денят на големия парад по улиците и площадите на Свищов, когато градът изпраща фестивала и се връща към традиционния неделен ритъм.Историческите възстановки се радват на истински бум в Европа и САЩ през последното десетилетие. В многобройните групи за възстановки, организирани по епохи, членуват стотици хиляди доброволци. България не прави изключение, клубове за реенактмънт никнат като гъби, особено специализираните в античността и българското възраждане. В античните възстановки у нас домакините-съорганизатори от Първи Италийски легион са пионери – преди 15 години отбелязваме първите крачки в създаването на група, пресъздаваща външния вид, йерархията, командите и бита на римския легион и ауксилиарната тракийска кохорта. И днес Първи Италийски легион е най-големият и известен зад граница подобен клуб, със стотина членове и множество ежегодни изяви в България и Европа.", "date": "2018.06.05", "title": "Римски легиони превземат Свищов между 8 и 10 юни (снимки)"}
{"url": "https://offnews.bg/politika/demokratichna-balgaria-prizovava-za-protest-pred-parlamenta-sreshtu-682032.html", "text": "\"Демократична България\" организира утре протест пред Народното събрание срещу рестарта на АЕЦ \"Белене\".От обединението призовават хората да посрещнат депутатите пред входа на парламента утре сутрин.\"В дневния ред на Народното събрание ще бъде внесена точката за рестарта на АЕЦ \"Белене\".  Управляващите обясниха, че реализирането на проекта е възможно включително и с междудържавен заем от Русия. Това е в пълно противоречие с направените многократно досега заявления, че държавата няма да дава допълнителни пари за \"Белене\", смятат от \"Демократична България\".Според тях само с присъствие пред парламента може бъде заявено несъгласие рестарта на проекта, който наричат \"кражбата \"Белене\".\"Да излезем и да попречим на Коалицията \"Кражба\" между ГЕРБ и БСП, и енергийната мафия да налее нови милиарди в гьола \"Белене\", призовават още от обединението.", "date": "2018.06.05", "title": "'Демократична България' призовава за протест пред парламента срещу АЕЦ Белене"}
{"url": "https://offnews.bg/ikonomika/temenuzhka-petkova-se-sreshtna-s-prezidenta-na-kitajskata-natcionalna-682034.html", "text": "Министърът на енергетиката Теменужка Петкова и президента на Китайската национална ядрена корпорация (CNNC) Сие Дзядзие обсъдиха възможностите за сътрудничество в областта на ядрената енергетика, съобщиха от пресцентъра на Министерството на енергетиката.Петкова информира китайската страна за одобрения през месец май от Министерския съвет доклад на енергийния министър за възобновяване на действията за търсене на възможности за реализация на наличните активи по проекта АЕЦ „Белене“. Разработването на доклада бе възложено с решение на Народното събрание.От Китайската национална ядрена корпорация отново бе заявена готовност за участие в провеждането на конкурсна процедура за избор на стратегически инвеститор. Сие е подчертал, че компанията е наясно с посочените от българска страна параметри за евентуална реализация на проекта – без предоставяне на държавни гаранции или сключване на дългосрочни договори за изкупуване на произведената електроенергия.Представителите на Китайската национална ядрена корпорация подчертаха, че очакват решение на Народното събрание на Република България във връзка с проекта „Белене“.", "date": "2018.06.05", "title": "Теменужка Петкова се срещна с президента на Китайската национална ядрена корпорация"}
{"url": "https://offnews.bg/sviat/vkaraha-karikaturist-zad-reshetkite-za-obida-kam-erdogan-682047.html", "text": "Турската полиция вкара в затвора един от най-известните карикатуристи в страната, за да излежи 14-месечна присъда за обида на президента Реджеп Ердоган, произнесена на първа инстанция миналата година, предаде АФП, цитирана от БНР. 69-годишният Нури Куртджебе бил задържан и вкаран зад решетките в понеделник, след като при полицейска проверка бил открит в автобус в северозападния град Ялова, съобщи информационна агенция Доган.Неговият адвокат Ердем Акюз заяви, че властите са приложили изпълнението на присъдата, след като обжалването било отхвърлено от по-висша съдебна инстанция.Куртджебе получи присъда от една година два месеца и 15 дни затвор за няколко карикатури, рисувани през 2015 г.От решението на съда не става ясно кои точно карикатури са сметнати за обидни, каза адвокатът му Акюз.Турция редовно е критикувана от организации за защита на свободата на словото за арестите, извършвани за обида на Ердоган, които се увеличиха през последните години.Властите засилиха преследванията срещу журналисти и сътрудници на печата, специално след опита за преврат от юли 2016 г.Известния турски карикатурист Муса Карт бе осъден през април на три години и девет месеца затвор за „терористична“ дейност заедно с няколко свои колеги от в.\"Джумхуриет\". Той се възползва от мярка за условно освобождаване в очакване на резултата от обжалване на присъдата.Явно това правителство не се е отказало да неутрализира карикатуристите чрез присъди затвор, посочи Муса Карт след ареста на Куртджебе.", "date": "2018.06.05", "title": "Вкараха карикатурист зад решетките за обида към Ердоган"}
{"url": "https://offnews.bg/ikonomika/kitaj-pak-potvardi-che-iska-aetc-belene-682048.html", "text": "Министърът на енергетиката Теменужка Петкова и президента на Китайската национална ядрена корпорация (CNNC) г-н Сие Дзядзие обсъдиха възможностите за сътрудничество в областта на ядрената енергетика, съобщиха от ведомството ѝ.Петкова информира китайската страна за одобрения през месец май от Министерския съвет доклад на енергийния министър за възобновяване на действията за търсене на възможности за реализация на наличните активи по проекта АЕЦ „Белене“.Разработването на доклада бе възложено с решение на Народното събрание.От Китайската национална ядрена корпорация отново бе заявена готовност за участие в провеждането на конкурсна процедура за избор на стратегически инвеститор. Г-н Сие, подчерта, че компанията е наясно с посочените от българска страна параметри за евентуална реализация на проекта – без предоставяне на държавни гаранции или сключване на дългосрочни договори за изкупуване на произведената електроенергия.Представителите на Китайската национална ядрена корпорация подчертаха, че очакват решение на Народното събрание на Република България във връзка с проекта „Белене“.", "date": "2018.06.05", "title": "Китай пак потвърди, че иска АЕЦ Белене"}
{"url": "https://offnews.bg/temida/initcialite-b-b-i-tc-tc-v-srs-tata-sreshtu-desislava-ivancheva-682025.html", "text": "В СРС-тата срещу задържаната кметица на район \"Младост\" Десислава Иванчева и заместничката й Биляна Петрова се появяват инициалите Б.Б. И Ц.Ц.Пред журналисти Иванчева цитира прочетен в СРС-тата разговор между бизнесмена Александър Ваклин и подсъдимия като посредник при взимането на подкупа Петко Дюлгеров. В него Ваклин казва: \"Не знам защо Б.Б.и ЦЦ я търпят. Ако продължават така цяла София ще се напълни с \"иванчеви\". Трябва да се вземат някакви мерки\".Днес бившият зам.-кмет на Младост Владимир Клисуров разпространи снимка, на която Иванчева е показала пред медиите лист с част от разговор между двама души по неин адрес. Разговорът между тях е засечен със СРС.Днес Апелативният специализиран съд отложи за втори път делото за отстраняването от длъжност Иванчева и заместничката й Биляна Петрова.Те двете и адвокатите им настояват да се запознаят с допълнителни 4 папки доказателства - СРС, внесени от прокуратурата по делото.Предишният опит Апелативният специализиран съд да реши дали Иванчева остава кмет на \"Младост\" се провали отново заради искане на подсъдимите да прочетат всички материали по делото.На първа инстанция съдът отстрани Иванчева поста й. Съдиите уважиха искането, което внесе прокуратурата, с мотивите, че оставянето на кметицата и нейната заместничка на поста им ще затрудни разследването.Повод за отстраняването на Иванчева бе издадена от килията ѝ заповед за уволнението на зам.-кмета Румен Русев. ", "date": "2018.06.05", "title": "Инициалите Б.Б. и Ц.Ц. в СРС-тата срещу Десислава Иванчева"}
{"url": "https://offnews.bg/obshtestvo/prouchvane-produktite-s-nagriavane-na-tiutiun-sadarzhat-znachitelno-p-682037.html", "text": "Германският федерален институт за оценка на риска (BfR) потвърди данните за значително намалени токсиканти и канцерогени в аерозола на новите тютюневи продукти с нагряване. Проучване на института анализира емисиите, образувани при употребата на бездимните изделия с устройството IQOS на Филип Морис.„Нашият доклад потвърждава, че нивата на основните канцерогени в емисиите, отделяни при използването на новия продукт с нагряване, без горене, са значително намалени в сравнение с тези при конвенционалните цигари. От мониторинга на тези емисии, използвайки стандартизирани процедури за измерване, се генерираха надеждни данни, които дават добра възможност да се оцени влиянието при излагане на тези емисии и да се измери здравния риск.” – пише в , публикуван през май.Изследването потвърждава намаление на вредните вещества в аерозола на IQOS с от 80% до над 99% в сравнение с цигарения дим.„Ние можем да потвърдим, че продуктите с нагряване на тютюн съдържат значително по-малко токсиканти в аерозола. Можем да очакваме, че това значително намаление на токсиканти може да повлияе и на здравето“ – коментира Франк Хенклер-Щефани, един от главните изследователи по проучването.Германският федерален институт е независим орган в Германия, отговарящ за изготвянето на експертни оценки и становища относно безопасността на храните и потребителските стоки и веществата, използвани в тях.През декември 2017 г. Комитетът по токсичност на Великобритания публикува своите научни данни за системата за нагряване IQOS на Филип Морис, както и за хибридния продукт на Бритиш Американ Табако – iFuse.По отношение на потенциалната намалена вреда на тези продукти учените констатираха, че „тютюневи изделия, използващи принципа на нагряване, намаляват излагането на вредни химични вещества в сравнение с традиционните цигари\" и „вероятно има цялостно намаление на здравния риск за пушачите, преминали на изследваните продукти (IQOS и iFuse)\". Комитетът обаче подчертава, че отказът от тютюнопушенето е най-добрият избор за пушачите, тъй като към момента научните доказателства не са достатъчни за точна количествена оценка на относителния риск за потребителите.Основните елементи в аерозола на IQOS са вода (80%), никотин и глицерин. IQOS нагрява тютюна до много по-ниска температура от тази, при която започва процеса на горене. Идеята при IQOS е премахването на процеса на горене. По този начин не се образува дим.", "date": "2018.06.05", "title": "Проучване: Продуктите с нагряване на тютюн съдържат значително по-малко канцерогени"}
{"url": "https://offnews.bg/politika/hristian-krastev-taka-kakto-sme-tragnali-skoro-niama-da-ima-balgars-682043.html", "text": "Никъде в света или поне в Европа няма държава, в която да не се съгласува видовете транспорт, които обслужват гражданите й. Единна транспортна схема в България не е направена. Никой не пожела през всичките тези години да направи такава схема.Това заяви в ефира на ТВ+ бившият директор на БДЖ и транспортен експерт Християн Кръстев.Той даде пример, че в Швейцария и в Германия не може да се види по магистралите автобуси да возят пътници – там се пътува основно с влак. Ако до дадена дестинация няма железопътен транспорт, тогава се ползва автобусен. Кръстев се съгласи с водещия, че трудно могат да се сравняват българските железници с швейцарските, но изрази тревогата си, че след по-малко от 7-8 години няма да има с какво да сравняваме.„Така както сме тръгнали скоро няма да има български железници“, счита бившият директор на БДЖ.“В БДЖ не се правят инвестиции с оправданието, че се плащат кредити и лихви. Реално не се извършват и никакви ремонти, защото обявените обществени поръчки се обжалват и в следващия момент биват прекратени. Липсват вагони, липсват локомотиви, липсва нова техника“, така транспортният експeрт обобщи състоянието на националния железопътен превозвач.Относно запорирането на сметките на БДЖ той припомни, че през 2010 година спряха да се изплащат заемите. В рамките на две години не се плащаха на кредиторите никакви пари.“Те няма как да не се ядосат, няма как да не тръгнат да си търсят парите. В крайна сметка тези кредитори са немски и швейцарски банки и в голямата си част са държавни”, каза Кръстев.Според него парите, които са останали да бъдат изплащани към кредиторите, са около 300 - 330 милиона. “Проблемът е, че БДЖ бяха осъдени и кредитът, който е в рамките на около 100 милиона, стана изискуем предварително. Заради това са всичките запори”, обясни Християн Кръстев.", "date": "2018.06.05", "title": "Християн Кръстев: Така, както сме тръгнали, скоро няма да има български железници"}
{"url": "https://offnews.bg/gimnastika/iliana-raeva-momichetata-sa-mnogo-zdravo-stapili-na-zemiata-682016.html", "text": "Президентът на Българската федерация по художествена гимнастика Илиана Раева сподели в \"Тази сутрин\" по bTV, че всички специалисти са определяли родния ансамбъл за фаворит за европейската титла в многобоя.\"\", каза Раева.Припомняме, че България завърши европейското първенство в Гуадалахара с общо 4 медала - ансамбълът се прибра със злато за съчетанието с топки и въжета и бронз в многобоя, Татяна Воложанина спечели сребро за композицията с обръч при девойките, а българките се наредиха на трето място в отборното класиране.", "date": "2018.06.05", "title": "Илиана Раева: Момичетата са много здраво стъпили на земята"}
{"url": "https://offnews.bg/futbol/barselona-ima-futbolisti-vav-vsichki-grupi-na-mondiala-682020.html", "text": "Барселона стана първият клуб в историята с футболисти във всички групи на световно първенство в Русия, което започва на 14 юни.Каталунците имат 13 представители на Мондиал 2018 в Русия, като поне един от тях ще играе във всяка от осемте групи. Група \"А\": Луис Суарес (Уругвай)Група \"В\" - Жерард Пике, Серхио Бускетс и Жорди Алба (Испания)Група \"С\" - Самюел Юмтити и Осман Дембеле (Франция)Група \"D\" - Лионел Меси (Аржентина), Иван Ракитич (Хърватия)Група \"Е\" - Филипе Коутиньо и Паулиньо (Бразилия)Група \"F\" - Марк-Андре тер Стеген (Германия)Група \"G\" - Томас Вермаелен (Белгия)Група \"Н\" - Йери Мина (Колумбия)", "date": "2018.06.05", "title": "Барселона има футболисти във всички групи на Мондиала"}
{"url": "https://offnews.bg/medii/sem-prekrati-pravomoshtiata-na-maria-stoianova-682019.html", "text": "Съветът за електронни медии (СЕМ) прекрати на днешното си заседание правомощията на един от членовете си - Мария Стоянова.Решението бе гласувано единодушно с 5 от 5 гласа.Стоянова сама е подала молба за напускане с мотив изтичане на мандата ѝ. Досега практиката бе членовете с изтекли мандати да остават в съвета до следващото попълване на състава му, което понякога се бави с месеци и дори с години. Очаква се президентът Румен Радев да посочи нов член. Още не е ясно кого ще номинира държавният глава за мястото в медийния регулатор. \"За мен е важно мандатите да започват и да приключват навреме, това е белег за демокрация. Вярвам, че всеки следващ трябва да направи повече от предишния\", коментира Мария Стоянова пред OFFNews. Тя добави, че ще бъде на разположение на който и да дойде на нейното място с натрупаните си опит и знания.Медийният регулатор се състои от петима членове, от които трима се избират от Народното събрание, а двама се назначават от президента. Мандатът им е 6 години.", "date": "2018.06.05", "title": "СЕМ прекрати правомощията на Мария Стоянова"}
{"url": "https://offnews.bg/obshtestvo/400-miniori-ot-bobov-dol-ostavat-bez-rabota-682051.html", "text": "00 миньори в мини \"Бобов дол\" ще бъдат съкратени заради закриване на обекти за подземен добив на въглища в дружеството. Закрива се последният рудник за подземен въгледобив в страната - \"Бобов дол\", съобщава . Първото съкращение е планирано за 16 юли, а окончателно дейността на рудника ще спре до 31 декември тази година. По преценка на ръководството на мините съкращението може да стане и преди посочената дата при спазване на процедурите по трудовото законодателство и с предварително уведомяване на Инспекцията по труда в Кюстендил.Днес Община Бобов дол даде пресконференция, за да изрази опасенията си за драстично увеличение на безработицата в миньорския град, след като миналата година затвори и най-големия рудник на Балканите \"Бабино\" и 650 миньори бяха изпратени на борсата.Една част от съкратените миньори се изнасят в чужбина, а други веднага започват работа на метрото в столицата, като пътуват всеки ден в двете посоки.Все пак в \"Бобов дол\" ще продължи да работи рудникът за надземен добив \"Христо Ботев\".През 2014-та година на изборите за европарламент  бяха задължени всички да гласуват за БСП.\"Ако не подкрепим \"Коалиция за България\", след това може да станем всичките в заеми\", каза тогава началникът във видеото, направено със скрита камера по време на журналистическо разследване.", "date": "2018.06.05", "title": "400 миньори от Бобов дол остават без работа"}
{"url": "https://offnews.bg/drugi/vitomir-saraivanov-napusna-btv-682023.html", "text": "Витомир Саръиванов, който днес се раздели с бTV. Договорът на спортния журналист с медията е бил прекратен около 10 часа тази сутрин, пише sportal.bg.Слухове пращат Саръиванов в националната телевизия, където започна кариерата му. И то като шеф на спортния отдел. Там мястото в момента е свободно след раздялата с Методи Манченко. В момента временно на поста е Боряна Тончева.Последната голяма изява на Витомир Саръивано бе финалът на Шампионската лига между Реал (Мадрид) и Ливърпул (3:1). На 26 май той и Борис Касабов коментираха от стадиона в Киев битката за най-ценния европейски клубен трофей.Витомир Саръиванов има над 20-годишен телевизионен опит. Повече от 10 години e спортен коментатор и водещ в БНТ. Бил е основно лице на българския филиал на Евроспорт.Работил е още за ТВ7 и Нова телевизия като водещ и продуцент на някои от най-успешните предавания в техния ефир. В последните 2 години работи като един от шефовете в спортната редакция, консултант и коментатор в \"Би Ти Ви медия груп\".", "date": "2018.06.05", "title": "Витомир Саръиванов напусна БТВ"}
{"url": "https://offnews.bg/zvezdi/melania-tramp-s-parva-obshtestvena-proiava-sled-operatcia-682024.html", "text": "Мелания Тръмп направи първото си изявление от 10-и май насам по време на събитие в Белия дом, на което бе отдадена почти на загиналите герои от военни конфликти на САЩ, информира Independent.Първата дама бе извън светлините на прожекторите за почти месец заради спешна операция на доброкачествено бъбречно заболяване. Обществото обаче прие с недоверие заболяването ѝ и предположи, че тя се е подложила по-скоро на разкрасителна операция.На събитието не бяха поканени журналисти от уважение към 40-те присъстващи семейства, които загубиха близки в американската армия, но според спекулации е било с цел да не се видят следите от козметичните процедури.„Г-жа Тръмп винаги е била силна и независима жена, която поставя семейството и здравето си над всичко останало и това няма да се промени заради общественото мнение. Тя е уверена в това, което прави и знае, че всичко, което се говори по неин адрес е просто спекулация“, заяви директорът на комуникационната служба на Белия дом Стефани Гришам.„Това е причината събитието на бъде затворено за медии. Беше така и миналата година. Това са семейства, които загубили близки и заслужават уважение и личен живот“, каза г-жа Гришам за решението да не се допуска журналисти в събитието.Как се чувства Мелания след 5-дневния си престой в болницата Walter Reed Medical Centre, така и не беше съобщено.Белият дом също обяви, че г-жа Тръмп няма да придружава президента на предстоящата среща на върха на Г7 в Монреал, Канада от 7-9 юни, нито на дългоочакваната среща със севернокорейския лидер Ким Ченг-ун, която ще се проведе на 12 юни в Сингапур.", "date": "2018.06.05", "title": "Мелания Тръмп с първа обществена проява след операция"}
{"url": "https://offnews.bg/obshtestvo/pochina-tezhkobolnata-teodora-koiato-be-transportirana-ot-brazilia-682027.html", "text": "Тежкоболната Теодора Маджарова, която през май бе транспортирана от Бразилия у нас с помощта на дарителска кампания, е починала вчера.Скръбната вест съобщи съпругът ѝ Александър Русанов.Теодора страдаше от онкологично заболяване в напреднал стадий, а състоянието ѝ според лекарите бе нелечимо. С последна надежда за спасение тя потърси алтернативна терапия в Бразилия. По време на престоя ѝ там обаче се влоши рязко и се наложи съпругът ѝ, с помощта на средства от дарители и съдействието на МВнР, да я прибере у нас, за да може да близките ѝ да се сбогуват с нея.Редакцията на OFFNews изказва съболезнования на семейството на Теодора.", "date": "2018.06.05", "title": "Почина тежкоболната Теодора, която бе транспортирана от Бразилия"}
{"url": "https://offnews.bg/analizi-i-komentari/zashto-miusiulmanite-prevarnaha-halifa-v-avtoritaren-vladetel-682029.html", "text": "Разпадът и деградирането в мюсюлманските общества, включително и Турция, по всичко изглежда, че са възпламенили реакционни настроения и сред съсловията, които се отъждествяват с исляма.Критиците се оплакват най-вече от факта, че ислямските общества нямат и капка търпимост срещу критиките относно формите на възприемане и практикуване на религията.Турският журналист Мехмет Оджактан от в-к „Карар“ (Решение), известен с близостта си до властта окачествява като „трагична“ ситуацията, в която се намира днес ислямският свят и допълва, че ислямът, който се изповядва в настоящето няма нищо общо с Корана и с посланията на ислямския пророк.Мехмет Оджактан изтъква, че нито при управлението на ислямския пророк, нито по време на четирите праведни халифи не е имало разбиране, което сакрализира авторитарната власт и по този начин косвено окачествява управлението на турския президент Реджеп Ердоган като авторитаризъм.Ето и пълният текст на статията на автора със заглавие „Защо мюсюлманите превърнаха халифа в авторитарен владетел?“. Публикуваме я в превод на сайта , който следи внимателно политическите процеси в съседна Турция:Знам, религиозните съсловия не харесват критичната гледна точка относно ислямските общества. Всеки анализ по темата мигновено бива контриран с възгласи като „защо постоянно критикуваш ислямския свят, нима Западът няма никакви недостатъци“. Разбира се, че в хуманистичен аспект западният свят има огромни отговорности, основани на миналите векове и нищо не пречи той да бъде критикуван затова. Но това не отменя обстоятелството, че в мюсюлманския свят липсва правов ред и справедливост, и е налице неспазване на човешките права и свободи.Здравият разум ни подсказва, че днес това трагично състояние, в което е попаднал ислямският свят не е възможно да бъде обяснено с универсалните послания на Корана и пророческата традиция. Защото нито в практиките при управлението на ислямския пророк, нито при тези на четирите праведни халифи не е налице разбиране, което сакрализира институцията на халифа, нито пък му позволява да стане авторитарен владетел.Факт е, че в ислямската история, особено след периода на четирите праведни халифи „халифството“, въпреки че е политическа институция, постепенно се е превърнало в част от основните компоненти на религията. В исторически план ислямските улеми, стъпвайки върху някои спорни хадиси (заветите на ислямския пророк) са боготворили халифа и държавния владетел, като са му приписвали сакрални качества. За да сакрализират образа на султана, улемите най-често цитират следния спорен хадис:В новата си книга „Нов прочит на политическите съчинения“ проф. д-р Йомер Динчер прави много точни констатации, свързани с авторитарната власт и сакрализирането на образа на халифа.Както изтъква и проф. Динчер известно е, че идеята за владетеля като Божи наместник на земята не фигурира само в ислямската култура. Тази идея опира чак до индо-иранските, шумерските култури и древна Месопотамия. Например Хамурапи казва, че е избран от Бог. Проф. Динчер помества цитат от книгата „Наставления към султана“ на Зенджани, според който в надписа „Накш-ъ Рустам“ (Портретът на Рустам) персийският цар Дарий I заявява:Както се вижда във почти всички древни култури владетелите, султаните, падишасите, халифите са били смятани за сянката на Бога на земята. Но когато оценим това положение с динамиката на ислямската култура, е невъзможно да съчетаем с духа на религията подхода, който сакрализира образа на халифа. Впрочем това отклонение в разбиранията, което се наблюдава в почти всички периоди от ислямската история е тласкало към драматичен край ислямските общества, което се изразява в подчиняване на владетеля, дори той да е угнетител. Да приемем, че и днес в основата на нарушаването на човешките права и свободи в мюсюлманските държави стои именно това погрешно мислене.За съжаление, въпреки наличието на ясни коранични знамения, които повеляват „връщането на имуществото на техните собственици“, както и справедливостта и съвещаването ислямските улеми по един странен начин не са взимали под внимание знаменията и заветите, които укоряват безмилостните и несправедливи владетели и наставляват хората да не им се подчиняват. Всъщност „признаването“ означава потвърждаване избора на халифа и държавния глава, докато „подчинението“ изисква покорство във всички практики – справедливи или не, на халифа.В това отношение думите на халиф Ебу Бекр, изречени след избирането му за такъв са много поучителни:", "date": "2018.06.05", "title": "Защо мюсюлманите превърнаха халифа в авторитарен владетел"}
{"url": "https://offnews.bg/kultura/temata-na-sofia-prajd-2018-e-liubovta-682030.html", "text": "Най-голямото правозащитно събитие в България – София Прайд 2018, което ще се състои на 9 юни, ще бъде под надслов „Различни хора, равни права!“. Лесбийките, гей мъжете, бисексуалните, трансджендър и интерсекс хората (ЛГБТИ) в България са невидими за закона и това поражда правен вакуум, в който попадат нехетеросексуалните, транс и интерсекс хората. Наред с липсата на правна защита и признаване на редица техни права, страхът от отхвърляне и срамът от другостта все още съществуват и принуждават много ЛГБТИ хора да живеят двоен живот, като прикриват идентичността и личния си живот от семейство, колеги и приятели. Мисията на София Прайд е ЛГБТИ хората да водят достоен живот и да изразяват себе си открито, наравно с всички останали. Организаторите на прайда вярват в силата на диалога, както и че София Прайд е ценна възможност една иначе невидима общност да комуникира с обществото по своите въпроси.За първи път тази година календарът от съпътстващи събития на София Прайд – тематични изложби, представления, филмов фестивал, спортни събития и дискусионни форуми – продължава в рамките на цял месец. Всички събития са с вход свободен и имат една обща цел – да предоставят пространства за споделяне, опознаване и приемане, чрез които да се изгради подкрепяща и стимулираща социална среда за всеки.Организаторите на София Прайд подчертават провала на българските партии от целия политически спектър да признаят и адресират проблемите на ЛГБТИ общностите в България. Липсва какъвто и да е диалог с парламентарно представените политически сили, което според организаторите оставя значителна част от българските граждани непредставени в демократичния процес.Тази година София Прайд поставя фокус върху темата за любовта – съкровената любов, споделената и несподелената любов, любовта като дълг, любовта към децата, любовта към родителите, любовта към самите нас, любовта, която плаши, и любовта, която ни дава сили, любовта, която законът зачита, и любовта, която остава извън закона.  Благодарение на смелостта на Лили Бабулкова и нейната партньорка, в България е в ход историческо дело за признаване на сключения във Великобритания брак между двете момичета. Тяхната битка е олицетворение на всичко, за което се бори София Прайд – равно третиране и правно признаване за всички български граждани.„София Прайде в събота на 9 юни от 16:00 часа пред Паметника на Съветската армия и на него са добре дошли всички, за да се забавляваме, но и да кажем, че любовта ще надделее!“, споделя, Лилия Драгоева, координатор на организационния комитет на прайда.Единадесет години след присъединяването на България към Европейския съюз, София Прайд продължава да бъде най-важното събитие за ЛГБТИ хората поради продължаващите прояви на стигма и омраза, на които е подложена общността им – отхвърляне, насилие, тормоз и дискриминация. Правният вакуум има за последици непризнаване на семействата на ЛГБТИ хората и последващите от това правни ограничения като право на имуществена общност, право на данъчни облекчения, вдовишка пенсия, на някои видове финансови услуги, родителски и репродуктивни права, право на наследяване и достъп до информация за партньора, и много други. Организационният комитет на София Прайд работи и ще продължи да работи целогодишно за елиминиране на дискриминацията и постигане на равното третиране на ЛГБТИ хората в българското общество. Именно чрез София Прайд – най-важното събитие за година, организаторите осигуряват видимост и изпращат послание към всички ЛГБТИ българи, че не са сами.", "date": "2018.06.05", "title": "Темата на София прайд 2018 е любовта"}
{"url": "https://offnews.bg/turizam/n-ta-seria-angelkova-otreche-da-e-v-shema-za-prodazhba-na-20-dekara-n-682031.html", "text": "Културната дискусия между вицепремиера Валери Симеонов и министъра на туризма Николина Ангелкова по разнообразни казуси от ресора, продължава да се вихри. След като лидерът на НФСБ обвини във фейсбук колежката си от ГЕРБ, че реди схеми с държавни земи на плажа в Слънчев бряг, сега тя го опроверга, обяснявайки, че ведомството ѝ няма право да продава плажове.Ето и цялото обяснение, изпратено от пресслужбата на туристическото ведомство:По повод публикации в социалната мрежа и медии Министерството на туризма информира, че няма право да продава плажовете, а само да ги управлява, като ги отдава под наем или на концесия съгласно закона. Министерството на туризма е оправомощено да изиска изменение на кадастралните карти на плажовете. Това задължение е вменено със закон на министъра. Именно такава процедура за съответствие на специализираната с кадастралната карта е стартирала за морски плаж „Слънчев бряг-юг“ поради обстоятелството, че са налични специализирани карти, които са по–актуални от кадастралните.Специализираните карти се изготвят от Агенцията по геодезия, картография и кадастър.За отдаването под наем и на концесия на обекти изключителна държавна собственост, каквито са морските плажове, е много важно за правилното провеждане на процедурите и съставянето на коректни документи от страна на Министерството на туризма то да разполага с актуални данни.Затова Министерството на туризма изисква да бъдат актуализирани кадастралните карти в съответствие със специализираните. Обикновено кадастралните карти датират от 2005 г., а специализираните карти са изменени около 2015 г. и отразяват доста по-точно обективното състояние на морския плаж.", "date": "2018.06.05", "title": "Н-та серия: Ангелкова отрече да е в схема за продажба на 20 декара на Слънчака"}
{"url": "https://offnews.bg/politika/na-lektcia-v-moskva-siderov-prizova-za-razbivane-na-svetovnia-finansov-682040.html", "text": "Без разбиване на световния финансов монопол, не може да има многополюсен свят. А без многополюсен свят не може да има национален суверенитет и нормална парламентарна дейност на отделните държави.Това е казал в своя лекция в Москва лидерът на \"Атака\" Волен Сидеров. Той е взел участие в международен форум „Развитие на парламентраризма”, който се провежда в руската столица. В словото си пред форума Сидеров заявил, че ролята на парламентите се е превърнала в „учтива измама”. „Суверенитетът на нациите отдавна е задушен с кадифените ръкавици на т.нар. демокрация и глобализъм. А икономиката на света също от десетилетия не се командва от националните парламенти, а от транснационалните корпорации, които имат в пъти по-големи финансови ресурси и от най-големите национални държави”, допълни тезата си председателят на \"Атака\", цитиран от пресцентъра на партията.Той дал актуален пример с новия еврорегламент за личните данни, който принуждава всяка фирма да обработва по специален начин данните на служителите и клиентите си. По думите му обаче такава услуга предлагат само няколко чуждестранни фирми срещу голям хонорар. „Ако не заплатиш на тях, няма да спазиш изискванията на еврорегламента и следва глоба до 10 милиона евро”, казал Сидеров пред над 500 парламентаристи и експерти от 96 страни по света.„Това е чудесен инструмент за отстраняване на компании, които пречат на големите международни играчи. И българският парламент не може да направи нищо”, посочил Сидеров.Председателят на ПГ на Обединени патриоти е оптимист за бъдещето на парламентаризма и предложи за тема на следващия форум да бъде „Как да разрушим финансовия монополизъм и да създадем балансиран, многополюсен свят”, се посочва още в съобщението от партията.„Днес, ако искаш да купуваш и продаваш трябва да се съобразяваш с диктата на Световната търговска организация и транснационалните компании. Дори мощни икономики като китайската или руската са в зависимост от долара. Разплащания с държави като Иран са направо невъзможни, защото си зависим от американската банкова система. А властта отвъд океана решава кой е демократичен и кой не, кой е добър и кой – лош.Може ли това да се промени? Вече има действия в тази посока, но не достатъчно. Без разбиване на световния финансов монопол, не може да има многополюсен свят. А без многополюсен свят не може да има национален суверенитет и нормална парламентарна дейност на отделните държави”, заявил Сидеров.", "date": "2018.06.05", "title": "На лекция в Москва Сидеров призова за разбиване на световния финансов монопол"}
{"url": "https://offnews.bg/temida/komisiata-antikoruptcia-obeshta-preskonferentcia-za-signala-sreshtu-682028.html", "text": "За три месеца новият антикорупционен орган е приключил проверката на сигнала срещу депутата от ДПС и медиен издател Делян Пеевски.Това стана ясно от думите на председателя на Комисията за противодействие на корупцията и за отнемане на незаконно придобитото имущество (КПКОНПИ) Пламен Георгиев по време на международната конференция \"Европейски практики и възможности за противодействие на корупцията\", което е под патронажа на президента Румен Радев.Сигналът срещу Пеевски беше подаден на 23 януари от гражданско движение \"БОЕЦ\". Той е за съмнения за извършени престъпления като незаконно придобито имущество и активи, неизпълнени служебни задължения и корупция.По време на официалната част на днешната конференция шефът на анткорупцонния орган призна, че сигналът е приключен. Това обаче нямаше да стане, ако председателят на БОЕЦ Георги Георгиев не беше прекъснал Пламен Георгиев и не го беше обвинил в лицемерие, докато той разяснява етимологията на думата \"корупция\".След края на официалната част шефът на БОЕЦ поискал повече информация. \"Докъде стигнахте със сигнала? Ние отговор нямаме. Длъжни сте да обявите какво сте свършили\", заяви Георгиев, цитиран от ClubZ. \"Ще направим една пресконференция, всички други резултати ще дадем, по всички такива, случаи, които са от обществен интерес\", коментира шефът на КПКОНПИ.В отговор шефът на БОЕЦ подчерта, че на сайта на антикорупциония орган няма информация за проверката по сигнала срещу Пеевски. Пламен Георгиев отговори лаконично: \"Качва се всичко, което законът го изисква. Законът казва кои решения и как трябва да се качват. Спазваме стриктно закона\".", "date": "2018.06.05", "title": "Комисията 'Антикорупция' обеща пресконференция за сигнала срещу Пеевски"}
{"url": "https://offnews.bg/politika/dsb-iska-da-se-ogranichat-mandatite-na-premiera-682004.html", "text": "Промяна в конституцията, която да ограничи до два мандатите за министър-председател на страната, предложи председателят на ДСБ и съпредседател на „Демократична България“ Атанас Атанасов по бТВ. Политическата практика у нас показва, че позицията на министър-председателя дава най-големи възможности за злоупотреба с власт. Накратко защото - той/тя има правомощието да харчи общите ни пари /бюджета/ и да назначава държавната администрация. За това премиерът подлежи на постоянен парламентарен контрол, но ... достатъчно ли е това?, написа на страницата си във фейсбук Атанасов. Според него \"", "date": "2018.06.05", "title": "ДСБ иска да се ограничат мандатите на премиера"}
{"url": "https://offnews.bg/ikonomika/su-stroi-nov-nauchen-tcentar-svarzva-ekologiata-s-kragovata-ikonomika-682038.html", "text": "Нов научен център за чисти технолологии и устойчива околна среда ще бъде построен на територията на Софийския университет, между Химическия и Физическия факултет, с лаборатории в още няколко университета.Той е част от мащабен проект \"Чисти технологии за устойчива околна среда - води, отпадъци, енергия за кръгова икономика\", финансиран от европейски фондове. Целта е чрез нови технологии и изследвания да се търсят иновативни екорешения - например как отпадъците вместо в замърсители да се превърнат в полезни продукти.Проектът с работно заглавие Clean&Circle e на стойност над 23 млн. лева. От тях 20,1 млн. са европейско финансиране, а остатъкът е национално съфинансиране. Той трябва да бъде завършен до края на 2023 година. Бенефициент е Софийският университет, а партньори УАСГ, Лесотехническият университет, Бургаският университет, БАН, фондация \"Клийнтех България\". Асоциирани партньори са Столична обшина, \"Софийска вода\" АД, Интерпласт БГ - ЕООД, Енергойна Агенция - Пловдив, университетът Модена (Италия).Идеята за новия Център за компетентност е вдъхновена и от посещение на български учени в сходно съоръжение на \"Веолия\" (част от чиято международна група е \"Софийска вода\") в чужбина, разказа на пресконференция ръководителят на проекта проф. Яна Топалова, която представи неговите цели.Научният център ще работи по три направления: води, твърди отпадъци и транфер (в енергия). Втори живот за отпадъцитеЩе бъдат създадени например електронни карти на замърсени райони и замърсители, които ще са достъпни в електронен облак. Ще бъдат разработени методи за контрол на замърсяванията и сензори за експресна детекция на замърсени води. Ще бъдат разработени технологии за повторно оползотворяване на твърди отпадъци - като пепели от ТЕЦ-ове, строителни материали, както и технологии за получаване на биогаз от отпадъчни материали като царевична слама. Различни видове отпадъци могат да влязат в повторна употреба под формата на компост, биоторове, енергия, композитни материали, горивни елементи за получаване на въглерод, производство на гипс, фосфор, добив на енергия от утайки.Проектът има и важно медицинско измерение, посочи проф. Христо Найденски от Института по микробиология към БАН. Той пропомни, че се очаква резистентността към антибиотиците да стане водеща причина за човешката смъртност, а тъй като трансферът на гени става чрез околната среда, научните изследвания в тази облст ще бъдат особено ценни.Не на последно място, новата база ще даде възможност за професионална кариера на хората, привлечени от науката.", "date": "2018.06.05", "title": "СУ строи нов научен център, свързва екологията с кръговата икономика"}
{"url": "https://offnews.bg/politika/kuzov-v-dps-za-da-privlicha-gej-obshtestvoto-kam-dvizhenieto-681998.html", "text": "Владимир Кузов е член на ДПС от седмица. Той е приет в организацията на движението в столичния район Оборище. Имам партийна книжка, заяви в предаването \"Часът на Милен Цветков\" късно снощи Кузов. Той отрече да е осъден за педофилия, според него присъдата му е \"оправдателно-осъдителна\". През 2005 година Кузов стана депутат от „Атака”. Той бе изключен от парламентарната група заради обвинения в педофилия. По-късно Кузов призна, че е с различна сексуална ориентация, но не е педофил. Делото приключи с осъдителна условна присъда. Той е категоричен, че делото срещу него е било политическо, а той е невинен.ДПС е най-либералната партия, обясни Кузов влизането си в редиците на Движението. Той се запознал с председателя на структурата Антон Тепавичаров и изложил пред него идеите си, с които може да бъде полезен на ДПС. Най-важната от тях е да привлече хората с хомосексуална ориентация към Движението за права и свободи, стана ясно от думите на Кузов по Нова тв. ДПС е срещу различието, срещу омразата и дискриминацията, мотивира се Владимир Кузов. ", "date": "2018.06.05", "title": "Кузов в ДПС, за да привлича гей обществото към движението"}
{"url": "https://offnews.bg/politika/bsp-se-vazdarzha-ot-podkrepa-za-kupuvaneto-na-novi-iztrebiteli-682049.html", "text": "С гласовете на ГЕРБ и \"Обединени патриоти\" Комисията по отбрана към НС одобри проектите за модернизация на Българската армия на сухопътните и военновъздушните сили.\"БСП за България\" и \"Воля\" гласуваха \"въздържал се\", съобщава БНР.Военният министър Красимир Каракачанов по време на комисията каза:\"Кога ще има самолети ли? Нашата амбиция е за повечето от трите проекта да сключим договор до края на тази година. Диалогът беше изключително конструктивен, дори когато се задаваха въпроси от страна на опозицията и въпреки че колегите от БСП гласуваха \"въздържал се\".Ще търсим оферти за американски Ф-18 , Ф-16 от САЩ , Португалия и Израел, а „Юрофайтър” от Германия и Италия, ще искаме оферта и за френски „Рафал”, както и шведски „Грипен”, включително новопроизведени и употребявани.", "date": "2018.06.05", "title": "БСП се въздържа от подкрепа за купуването на нови изтребители"}
{"url": "https://offnews.bg/obshtestvo/i-d-kmetat-na-mladost-predstoiat-10-stroezha-niama-da-ima-prezastro-681999.html", "text": "Няма да има презастрояване в \"Младост\". От забавените преписки в общината има около 10 предстоящи строежа - и за обществено обслужване, и жилищни сгради. Разрешения за тях са издадени от главния архитект на София Здравко Здравков, ние трябва само да ги придвижим, заяви новоизбраният и.д. кмет на Младост арх. Румен Русев по Нова тв. По думите му няма как тези строежи да се приемат за презастрояване. Русев, който зае поста на арестуваната по обвинение за взимане на подкуп кметица Десислава Иванчева, заяви, че отношенията му с нея са само професионални. Именно заради опит да го уволни като зам.-кмет по строителството от килията Иванчева бе отстранена от поста, а днес предстои делото на втора инстанция в Апелативния специализиран съд, който да потвърди или отмени отстраняването й. Русев е свидетел по делото срещу Иванчева и арестуваната и отстранена заедно с нея зам.-кметица Биляна Петрова. В сряда съм поканил на среща хора, които да бъдат зам.-кметове на Младост, сред тях е и Петър Кърджилов, заяви Русев в отговор на въпрос дали ще работи с досегашния пи ар на районната община и защитник на Иванчева, който бе нейният избор за и.д. кмет. Трябват ми компетентни хора, подчерта Русев. ", "date": "2018.06.05", "title": "И.д. кметът на Младост: Предстоят 10 строежа, няма да има презастрояване в района"}
{"url": "https://offnews.bg/ikonomika/magistrala-liulin-zatvorena-za-koli-ot-10-do-18-chasa-dnes-i-utre-682000.html", "text": "Тапа на магистрала \"Люлин\" ще има отново днес и утре, обрушването на скатове продължава. Вчера се образуваха огромни задръствания, след като движението бе спирано през половин час. От 10 ч. до 18 ч. ще се спира движението на леките автомобили по АМ „Люлин“, в участъка от пътен възел „Даскалово“ до пътен възел „Мало Бучино“, за обрушването на скатове при 9-ти км, съобщи АПИ. За пътуващите за София обходният маршрут е по път I-1 през Владая, а в посока Перник е по път I-1 през Владая и път III-1801 през Мало Бучино.Камионите над 12 тона, преминаващи по АМ „Люлин“, ще бъдат спирани на интервали от два часа и ще изчакват на място. Първото спиране е от 10 ч. до 12 ч. Движението на тежкотоварния трафик ще бъде пуснато за един час от 12 ч. до 13 ч. След това преминаването на МПС над 12 т отново ще бъде спряно за два часа.", "date": "2018.06.05", "title": "Магистрала Люлин затворена за коли от 10 до 18 часа днес и утре"}
{"url": "https://offnews.bg/politika/ninova-kam-evrokomisar-shefchovich-proektat-belene-e-vazhen-za-balg-682002.html", "text": "Лидерите на партиите от Вишеградската четворка и председателят на БСП Корнелия Нинова се срещнаха в Братислава с Марош Шефчович, зам -председател на Европейската комисия и комисар с ресор \"Енергиен съюз\". Те обсъдиха енергийната сигурност на Европа .\"Запознах колегите си с проекта АЕЦ \"Белене\". Изразих позицията ни за необходимостта от изграждане на атомната централа\", заяви Нинова след срещата. Председателят на левицата обясни, че е представила аргументи за важността на проекта за България, за региона и за Европейския съюз.\"Заявих, че ще подкрепим българското правителство за построяването на централата. Проектът \"Белене\" е важен за България и ЕС. Г-н Шефчович изрази позиция, че българското правителство трябва да подготви и представи икономическа и финансова обосновка на проекта и да ги представи в Комисията. В тази връзка, информирах колегите, че народните представители от БСП сме внесли в парламента предложение да отпадне забраната за строителство- като първа стъпка за стартиране на целия процес по изграждане на АЕЦ Белене\", каза Нинова.По време на срещата е бил обсъден и докладът на БАН за централата.", "date": "2018.06.05", "title": "Нинова към еврокомисар Шефчович: Проектът \"Белене\" е важен за България и ЕС"}
{"url": "https://offnews.bg/sviat/raste-broiat-na-zhertvite-na-vulkana-fuego-v-gvatemala-682001.html", "text": "Жертвите на изригването на вулкана Фуего в Гватемала вече са 69, очаква се обаче броят им да нарасне. Само 17 от телата са били идентифицирани досега, съобщи директорът на местния Институт за съдебна медицина Фануел Гарсия, цитиран от АП. Жертвите са открити в селата Лос Лотес и Ел Родео. Ранените по последни данни са 46. Около 2000 души са се подслонили в специално обособени убежища. Над 3200 души са евакуирани от засегнатата от бедствието зона.Вулканът изригна силно в неделя и затрупа с гореща пепел и кал селата, намиращи се по неговите склонове. В Гватемала е обявен тридневен национален траур. ", "date": "2018.06.05", "title": "Расте броят на жертвите на вулкана Фуего в Гватемала"}
{"url": "https://offnews.bg/112/zadarzhaha-pian-i-drogiran-18-godishen-shofior-s-neregistrirana-kola-682003.html", "text": "Полицията във Видин задържа пиян и дрогиран 19-годишен младеж, седнал зад волана на нерегистриран лек автомобил.От полицията в областния град съобщиха, че нарушителят е задържан в ареста за 24 часа.Снощи, около 21.00 часа на ул.\"Стефан Караджа\", униформени спрели за проверка „Ситроен”, шофиран от 18-годишен видинчанин. Последвалата проверка установила, че колата не е регистрирана по надлежния ред. Тестът с дрегер отчел наличие на алкохол 1,54 промила, а проверката за наркотици реагирала положително на тетрахидраканабинол и амфетамини.Младежът отказал кръвна проба.По случая е образувано бързо производство.", "date": "2018.06.05", "title": "Задържаха пиян и дрогиран 18-годишен шофьор с нерегистрирана кола"}
{"url": "https://offnews.bg/tenis/nadal-vsichki-si-misliat-che-treniram-samo-na-klej-a-tova-ne-e-viar-682026.html", "text": "Световният номер 1 в мъжкия тенис Рафаел Надал се класира на 1/4-финал на Ролан Гарос, а след обясни, че не е роден на клей, а просто с времето играта му отлично се е пригодила към тази настилка.\"Не съм роден на клей. Всички си мислят, че цял живот съм тренирал само на клей, а това не е вярно. Тренирах много на твърда настилка като дете, както и на клей, разбира се.По време на кариерата ми адаптирах играта си много добре към червената настилка и пожънах невероятен успех. Имам успехи на всички настилки и съм положи усилия да съм максимално добър на всяка една от тях. Най-голямото ми изпитание е с всеки следващ ден.Интересувам се само от това всеки следващ ден да съм на 100%.Понякога усещаш, че някои неща са по-добре, а друг път – че не са. Така че всеки ден трябва да работиш върху нещата, които мислиш, че можеш да подобриш. Излизаш на корта и както можеш да спечелиш, така можеш и да загубиш. За това трябва да си готов\", каза Надал.", "date": "2018.06.05", "title": "Надал: Всички си мислят, че тренирам само на клей, а това не е вярно"}
{"url": "https://offnews.bg/temida/spetcializirana-prokuratura-vnasia-v-darzhavnia-biudzhet-401-000-lv-682006.html", "text": "По предложение на Специализираната прокуратура две съдебни инстанции се произнесоха с решения за налагане на имуществена санкция в размер на 401 254 лева на българско юридическо лице, обогатило се през 2009 г. със същата сума чрез престъпна дейност.С решение за налагане на санкцията на 19 март 2018 г. се произнесе Кюстендилският окръжен съд. На 29 май 2018 г. решението бе потвърдено от Апелативния съд-София. То подлежи на изпълнение, като средствата следва да бъдат внесени в държавния бюджет.Това е втората санкция на едно и също дружество в приблизително същия размер, която се налага по чл. 83 а от Закона за административните нарушения и наказания, предвиждащ имуществени санкции на фирми, обогатили се незаконно.По случая Софийска градска прокуратура образува досъдебно производство още през 2009 г. - за разследване на организирана престъпна група за данъчни измами. В хода на работата бе установено, че дружеството е „възстановявало“ ДДС от фиктивни сделки с кухи фирми, осчетоводявани с неистински документи.През февруари 2017 г. Софийска градска прокуратура сезира Специализираната прокуратура с искане за внасяне в съда на предложение за налагане на имуществена санкция (съгласно компетенциите на СП за противодействие на организираната престъпност). Софийската градска прокуратура предостави и всички материали по делото, необходими за откриване на процедурата по Закона за административните нарушения и наказания.", "date": "2018.06.05", "title": "Специализирана прокуратура внася в държавния бюджет 401 000 лв."}
{"url": "https://offnews.bg/analizi-i-komentari/galap-interneshenal-indeks-na-bolnitcite-orientira-patcientite-682005.html", "text": "Има много какво да се желае от предоставяното лечение по отношение на неговата достъпност, комплексност и качество в три от основните социално значими области в медицината – онкология, кардиология и неврология. Това показва нов „Индекс на болниците“, чиято реализация е съвместна разработка на „Галъп интернешънъл“ и специализирания здравен сайт clinica.bg. Целта му е да даде повече прозрачност за дейността на лечебните заведения при някои социално значими диагнози. Проектът увеличава възможностите за извършване на по-добре информиран избор за лечение при пациентите и заостря вниманието на специалистите и институциите върху постигането на по-добри резултати при осъществяването на медицинската дейност. Сондажът е на основата на преки интервюта сред 772 души между 9 и 16 март. Абсолютното максимално отклонение е ± 3.5% при 50% дялове, информират от Галъп интернешънъл. Индексът се състои от две основни части. Първата показва обективните данни за броя лечебни заведения, които оперират в областта на неврологията, онкологията и кардиологията, както и на обема дейност, което всяко едно от тях е извършило през изминалата 2017 г. Освен количествени, в тази част са въведени и качествени показатели за всяка от трите медицински области. Данните за реализирането на тази част от индекса са предоставени от НЗОК.Втората част на индекса дава субективната нагласа на пациентите, които са претърпели лечение в болница през изминалите пет години. Тя е осъществена чрез сондаж на социологическата агенция „Галъп интернешънъл“. Сондажът няма претенциата за максимална представителност, а е най-вече добавка към обективните данни.Това са първите стъпки в осъществяването на подобен индекс у нас. През следващите месеци предстои индексът да бъде усъвършенстван с увеличаване, както на броя медицински области, така и на качествените показатели за всяка една от тях. Резултатите ще бъдат представяни ежегодно и ще бъдат постоянно достъпни за обществеността, уточняват от Галъп.  Данни за 2017 г.:ОНКОЛОГИЯОбщо 40 са били болниците и диспансерите, в които са се лекували пациентите през изминалата година у нас. В единайсет от тях или в по-малко от 25%, са се извършвали и четирите дейности по лечението на онкологичните заболявания – химиотерапия, лъчелечение, диспансерно наблюдение и палиативни грижи. Tочно проследяването на пациентите обаче е изключително важно след приключване на активното им лечение.През 2017 г. пациентите на химиотерапия са били 31 878. В същото време броят на диспансерните прегледи, които са извършени на хора с онкологични заболявания в страната, са били 11 005, въпреки че всеки пациент трябва да бъде проследяван. Диспансерни прегледи са се извършвали в 30 от 40-те лечебни заведения по онкология, като в 12 от тях за цяла година са направени по-малко от сто. Клиниките, които извършват активно лечение на пациенти с онкологични заболявания, са длъжни, ако не предоставят сами дадена услуга, да сключат договор за осъществяването й с друго лечебно заведение. Цифрите обаче недвусмислено говорят, че съществува проблем с осигуряването на комплексното лечение и проседяване на пациентите.Още по-малък е броят на болниците, които осигуряват възможност за палиативни грижи за пациентите им, чието състояние се е влошило. Онкоклиниките с договор с касата по тази пътека са 20, а броят на пациентите, които са преминали по нея са едва 2181. В същото време по данни на Националния раков регистър на година от онкологични заболявания умират над 17 000 души, което ясно показва, че броят на хората, които са се нуждаели от подобни грижи е доста по-голям.В страната ни е имало 21 онкологични центъра, където се провежда лъчелечение. През миналата година през тях са минали 15 601 души, което кореспондира с нуждата от подобно лечение и показва, че то вече не е проблем за страната ни.НЕВРОЛОГИЯНад 130 са лечебните заведения, където се настаняват хора с исхемични инсулти. През миналата година в тях са били приети 50 304 случая. Броят е устойчив за последните години. Тревожна тенденция обаче е, че едва в 36 от болниците се е осъществявало лечение на исхемичните инсулти с тромболиза, което дава реално шанс за възстановяване на пациентите. Общо 428 са били тромболизите през миналата година. Това означава, че от всички 50 304 души с исхемични инсулти, модерно лечение са получили приблизително 0.8%. В същото време в страните от ЕС тази цифра е над 3.5, като в някои достига и над 12%. Причините за това са различни. Сред тях са както късното достигане на пациентите до лечебните заведения – след третия час от началото на инсулта, така и липсата на организация за провеждане на тромболизи във всяка болница. Положителна тенденция обаче е, че броят на тромболизите в страната се увеличава. През 2017 г. той е по-голям с 98 в сравнение с предходната. През 2016 г. хората, които са получили тази терапия са били 330, а през 2015 г. – 308.Тромбектомиите са друга модерна възможност за лечение на инсултите у нас. Тя се прилага при пациенти, където тромболизата не може да помогне, защото съсирекът, който спира притока на кръв в мозъка е много голям. Лечение на пациентите с този метод у нас обаче през миналата година е имало едва в две лечебни заведения.КАРДИОЛОГИЯОбщо 59 са лечебните заведения в страната, които са имали инвазивна кардиология през 2017 г. Гъстотата им безспорно е най-голяма в столицата, където има 13 инвазивни лаборатории. Около 77 000 са процедурите, които са били направени в тях през миналата година. Броят на диагностичните е бил 39 231, а на лечебните – 34 373. Отделно от тях са били поставени 4 324 пейсмейкъри. Обемът на извършените процедури в лечебните заведения обаче е доста различен.В по-малко от половината клиники диагностичните или лечебни манипулации гравитират около и над 1000 за година. Местата, в които всяка една от двата вида процедури са около или под 500 са още толкова. Електрокардиостимулация се извършва в 22 от всички 59 клиники. Още по-малък е броят на лабораториите, които поставят кардиовертер - 13, а не само антибрадикарден пейсмейкър. Различно е и съотношението при спешността. Въпреки че повечето случаи в инвазивната кардиология не търпят отлагане, има такива, които са най-тежки и неотложни, като остър коронарен синдром с персистираща елевация на ST сегмент. Процентът им спрямо всички лечебни процедури средно за страната е 25.22, като той отново варира в широки граници - от 0 до над 40. Цифрите отново показват, че комплексността и качеството на услугата е твърде различно в отделните лечебни заведения.Около две трети от пълнолетните българи, които са били в болница през последните пет години, са „много доволни“ или „по-скоро доволни“ от грижата, която са получили. Разбира се в този отговор се оглежда и общото задоволство, че е постигнато лечение (само в петнайсетина процента от случаите се е наложило по-късно да се влиза в болница за същото). Една трета обаче не са останали удовлетворени от грижите, които са получили в лечебните заведения за болнична помощ. Повече от половината оценяват разходите от болничния си престой като по-скоро високи или много високи. Заради очакването именно за подобни отговори беше зададен и още един въпрос по темата: дали сумата е била справедлива. Мненията са на практика поделени, което показва противоречивостта на общите становища на българите за болничната помощ. Данните подсказват, че обществото ни харесва медицинските грижи и уважава лекарите и труда им, но явно не е убедено в цялостната коректност на системата и най-вече в ценообразуването. Доплащането, например, остава един от основните проблеми за пациентите. Чувствителен дял от лежалите в болница в последните години – двама от всеки петима - споделят, че са се наложили плащания, които смятат за извънредни, допълнителни и необосновани. Все пак, повече от половината не са се сблъскали с такава необходимост, но размерът на проблема очевидно не е малък. ", "date": "2018.06.05", "title": "Галъп интернешенъл: Индекс на болниците ориентира пациентите"}
{"url": "https://offnews.bg/politika/ot-dps-ne-iskat-osadeni-pedofili-izgoniha-kuzov-682042.html", "text": "Владимир Кузов вече не е член на ДПС, книжката му е обявена за невалидна. Това става само седмица, след като той беше приет в областната структура на партията в столичния район Оборище.Това обяви председателят на ДПС Мустафа Карадайъ на извънредна пресконференция.Централното оперативно бюро (ЦОБ) на партията е решило да изключи от ДПС досегашният председател на структурата в Оборище Антон Тепавичаров, който е приел документите на Кузов. Областният председател на ДПС - София Нихат Кабил пък сам е депозирал оставката си след случая. Тя е била приета от ръководството на партията.\"Ние изповядваме човешки ценности. С ценностите компромиси не правим\", каза Карадайъ.Карадайъ обяви, че от ЦОБ са разбрали за случая от медиите. \"Става въпрос за приемане на човек за член на партията - лице, който е осъждано за педофилия\", каза Карадайъ и малко след това подчерта, че партията му изповядва \"човешки ценности, а с ценностите компромиси не правим\".Направили проверка и се оказало, че при приемането на Кузов са били нарушени и условията и реда за приемане на нови членове в партията. Структурата на ДПС в Оборище още снощи взела решение, че партийната книжка на Кузов е невалидна. \"Уставът на ДПС и всички програмни документи и решения на партията са задължителни за всички членове и следва да се спазват. При нарушение - се налагат наказания. С това този въпрос е приключен\", каза Карадайъ преди да излезе от залата за пресконференции в централата на партията.През 2005 година Кузов стана депутат от \"Атака\". Той бе изключен от парламентарната група заради обвинения в педофилия. По-късно Кузов призна, че е с различна сексуална ориентация, но не е педофил. Делото приключи с осъдителна условна присъда. По думите му обаче делото срещу него е било политическо, а той е невинен.", "date": "2018.06.05", "title": "От ДПС не искат осъдени педофили, изгониха Кузов"}
{"url": "https://offnews.bg/zvezdi/kanie-uest-pusna-nov-album-sas-skandalni-tekstove-681966.html", "text": "Новият албум на Кание Уест „Ye” излезе на пазара в петък. Рапърът покани отбрани близки и журналисти, за да отпразнува осмия си студиен албум, който определено ще развълнува обществото в САЩ.Сред песните има такива за движението срещу сексуалния тормоз #MeToo, биполярното му разстройство, наркотичната му зависимост, за Принс и Майкъл Джексън и прикрито за Доналд Тръмп.„Днес си мислех да те убия умишлено.“Така се казва първата песен в албума на Уест.В нея той пее: „Най-красивите мисли винаги са най-тъмните... Днес сериозно си мислех, да те убия... И мисля да се самоубия... Обичам себе си повече, отколкото обичам теб, така че...“.„Ръсел Симънс иска да се моли за мен също (#MeToo)“Рапърът споменава движението #MeToo и магнатът Ръсел Симънс, който се оттегли от компаниите си миналата есен в резултат на твърдения за тормоз и сексуално насилие.„Ръсел Симънс иска да се моли за мен, аз ще се моля за него... защото той получи #MeToo“.„Мисля, че Принс и Майк се опитаха да ме предупредят“Рапърът споменава борбата си с наркотичната зависимост. Миналия месец Уест разкри по време на появата си в TMZ, че е пристрастен към определен вид лекарства с рецепта.С тяхната употреба бе свързана и смъртта на Принс и Майкъл Джексън.„Мога да усетя духовете навсякъде около мен. Мисля, че Принс и Майк се опитват да ме предупредят. Знаят, че в мен живеят демони“, се пее в песента.„Аз съм супергерой! Аз съм супергерой!“В тази песен Уест говори за биполярното си разтройство и медикаментозно лечение.„Понякога се плаша от себе си. Те ми дават лекарства, после ми ги взимат. Това е моето биполярно наказание, но какво от това? Това е моята суперсила, не е инвалидност. Аз съм супергерой! Аз съм супергерой!“.Уест не споменава Тръмп директно в текстовете, но има загатнати моменти в някои от песните му.Корицата на албума е с пейзаж от щата Уайоминг и думите \"I hate being Bi-Polar its awesome.\" (Мразя биполярното си разстройство, страхотно е!)", "date": "2018.06.05", "title": "Кание Уест пусна нов албум със скандални текстове"}
{"url": "https://offnews.bg/politika/vmro-iskat-mvr-da-zabrani-gej-parada-kato-zaplaha-za-obshtestvenia-red-682009.html", "text": "В сигнал до вътрешния министър Валентин Радев общинският съветник от ВМРО – Българско национално движение в СОС Карлос Контрера настоява МВР да забрани провеждането на София прайд на 9-и юни, съобщават от партията.Контрера, който е и заместник-председателят на постоянната комисия по обществен ред и сигурност към Столичен общински съвет, е заявил, че съгласуването на провеждането на гей парада е допуснато при нарушаване на принципни положения на Закона за събранията, митингите и манифестациите, Закона за общинската собственост и Закона за МВР. Според него е недопустимо да се правят контролно-пропускателни пунктове, да се пречи на гражданите часове преди гей парада да преминават през парка. Също така той посочва, че са недопустими практиките да се блокират цели улици и тротоари като зони за сигурност за едно де факто частно парти, пишат още от партията.Общинският съветник от партията на вицепремиера и министър на отбраната Красимир Каракачанов поставя остро и въпроса за охраната на парада от полицейските органи и сумата, която отново ще бъде платена с парите на данъкоплатците за разходите по пазенето на гей парада. Контрера посочва, че не е нормално 1200-1300 полицаи да охраняват това мероприятие и да се харчат по над 160 000 лв. от бюджета на МВР. Именно в тази връзка в сигнала се изтъква, че има очевидно противоречие в действията на МВР. При толкова охраната от полицейски служители това означава, че има данни за заплаха за обществения ред. В този случай МВР трябвало да ги предостави на Столична община и парадът или да се забрани, или да се премести на друго място, в друг ден и час. Ако не съществуват заплахи за сигурността и обществения ред съгласно чл. 12, ал. 1 и 2 от Закона за събранията, митингите и манифестациите, то не е нужно МВР да охранява това мероприятие или поне не с такъв интензитет.Карлос Контрера упреква министъра на вътрешните работи, че за втора поредна година не взема отношение по темата и допуска явно нарушаване на закона, за да се угоди на организаторите на гей парада, които никога не са изявявали желание да си покрият разходите по охраната. Заместник-председателят на комисията по обществен ред и сигурност в СОС се възмущава, че се продължава с практиката служители на МВР да ходят по домовете на хората, които критикуват гей парада и да ги тормозят.„Смятам, че МВР удобно се крие при всеки гей парад, отказва информация и същевременно с лека ръка праща кохорти полиция от половината държава да пазят това екзотично мероприятие, разбира се, с парите на българските данъкоплатци. Политическото ръководство на МВР трябва да отчете острата реакция на българското общество срещу Истанбулската конвенция - доказателство, че българите не приемат подобни постановки, в това число и провеждането на гей паради. Нещо повече, тихомълком съгласувайки гей парада, МВР върви и срещу Българската православна църква, и срещу другите вероизповедания, които ясно и категорично заклеймиха София прайд.Ето защо поставяме пред вътрешния министър въпроса „или-или\". Или да даде данни, че има опасност за обществения ред и да забранят парада, или, ако твърди, че няма опасност, да не го охраняват. Просто е\", се посочва още в прессъобщението.", "date": "2018.06.05", "title": "ВМРО искат МВР да забрани гей парада като заплаха за обществения ред"}
{"url": "https://offnews.bg/obshtestvo/niama-da-imat-voda-na-7-mesta-v-stolitcata-681953.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Подмяна на сградно водопроводно отклонение в центъра налага спиране на водоподаването от 10:00 до 18:00 ч. на ул. „Братя Миладинови“ от бул. „Сливница“ до ул. „Кирил и Методий“, ул. „Гривица“ от бул. „Христо Ботев“ до ул. „Братя Миладинови“. Във връзка с подмяна на сградно водопроводно отклонение в кв. „Орландовци“ се налага спиране на водоподаването от 9:00 до 19:00 ч. на ул. „Железопътна“ от ул. „Кирил Пърличев“ до ул. „Босилеградска“.Заради подмяна на спирателни кранове на ул. „Гео Милев“ в жк. „Христо Смирненски“ се налага спиране на водоподаването от 9:30 до 21:30 ч. по ул. „Боян Магесник“ от ул. „Слатинска река“ до бул. „Проф. Цветан Лазаров“.Без вода поради подмяна на сградно водопроводно отклонение на ул. „Константин Фотинов“ в кв. „Васил Левски“ ще бъдат от 9:30 до 16:30 ч. на ул. „Константин Фотинов“ от ул. „Баба Тонка“ до ул. „Княгиня Тамара“.Монтаж на водомерен възел на ул. „Дамяница“ в кв. „Карпузица“ налага спиране на водоподаването от 9:30 до 12:00 ч. в района на ул. „Средорек“ и ул. „Огнеборец“.Реконструкция на уличен водопровод на ул. „Хотнишки водопад“ във в.з. Малинова долина налага спиране на водоподаването от 10:00 до 21:00 ч. на ул. „Хотнишки водопад“.Изграждане на водомерна шахта и монтаж на водомерен възел в кв. „Факултета“ налага спиране на водоподаването от 10:00 до 18:00 ч. на ул. „Суходолска“ №30.", "date": "2018.06.05", "title": "Няма да имат вода на 7  места в столицата"}
{"url": "https://offnews.bg/nashite-avtori/ivan-viripaev-chehov-putin-i-kraiat-na-liberalizma-681993.html", "text": "Какви са проблемите на съвременна Русия, Иван Александрович? Ние, българите, винаги се отнасяме към нея крайно сериозно: Русия – това са поне Пушкин, Толстой, Чехов. И като споменах Чехов: мисля, че Чеховският Лопахин сякаш олицетворява съвременна прогресивна Русия – човек, който с цялото си съществуване, с постъпките си (понякога безпощадни и страшни) и с цялата си страст се опитва да изтръгне, да унищожи робското в себе си.На въпроса за проблемите на Русия не може да се отговори накратко, въпросът е твърде общ. “Руският проблем” е проблем на общото световно развитие. А колкото до Лопахин, едно важно наблюдение: в пиесата той е показан като човек на „новата формация”, неспособен да съчувства – липсва му деликатност, неспособен е да съзре и усети болката на Раневская, не може да я разбере. Не схваща защо така упорито са се хванали за някаква си градина. Той е рационален, а Раневская е много чувствена и ирационална. Но все пак Чехов е на страната на Раневская - тъкмо защото тя е чувствена. А Лопахин не е. Това е пиеса за настъпваща нова епоха, ново време – в което няма място за такива като Раневская и нейния кръг. Но те все още са живи, искат да живеят. И как да живеят в свят, в който тяхното време вече е отминало?Още нещо: Лопахин е опиянен от триумфа си. Той е купил имението, ще го изтрие от лицето на земята и ще построи там новия живот, в който сляпо вярва. И той “сделал так, как считал нужным, и сделал это по своему”. Можем ли тук да направим паралел с Путин?Не е възможно сравнение между Лопахин и Путин. Защото Путин е в съвсем друго време, с други проблеми, и главно – с друга основна тема. Путин е патриот. Носител на руската национална идея. И е човек със западен стил. Руски патриот от западен тип. Той не е толкова бизнесмен, колкото геополитик, участник в голямата геополитическа игра. И времето е съвсем друго, и темата в днешния свят не е онази при Чехов. Темата на Чехов е поколението на хората, които не се вписват в новия, все още ненастъпил световен ред. Тогава този нов световен ред само е надвиснал. Антон Павлович не доживява Първата световна и Октомврийската революция - той ги предчувства. А днес темата е съвсем друга – новият световен ред е реалност. Той се нарича „глобализация”. И основната нова тема е как хората с различна култура, с различни ценности, да живеят в един общ свят, създаден от глобализацията и технологиите? Как ние, толкова различни, да живеем в един твърде стеснен от технологиите свят? Това е темата. И с това, разбира се, вече се занимава не Чехов, а съвременното изкуство.Аз пък мисля, че трагедията на Лопахин, а може би и на съвременна Русия, е в катастрофалната самозаблуда за величие, в “нечуването на шепота на Господ в сърцето си”, ако си послужа с ваш израз. Защото никакъв нов живот, разбира се, няма да има. Но как мислите: руският човек има ли проблем с паметта?Руският човек е абстракция. Няма руски или български хора. Има Homo Sapiens, който преди триста хиляди години е тръгнал от Африка и се е разселил по цялото земно кълбо. И сега той си е все същият единствен вид човек, но обусловен от различни култури и ментални ценности. Ако искате да попитате защо до ден-днешен в Русия са възможни портрети на Сталин и тялото на Ленин да лежи в центъра на Москва, то причината тук не е в „руската менталност” и в липсата на памет, а в т. нар. „етноцентрично съзнание”. Руският човек (и тук е много важно, че понятието, с което си служим, е \"российский\", а не \"русский\", защото Русия е многонационална страна – б.а.) няма почва под краката си, той няма обща идея, която да завладее съзнанието му, за да се почувства той част от нещо общо, част от някаква цялост. Западният хуманизъм все още е непонятен за по-голямата част от руското общество и затова хората в Русия имат нужда от една обща обединителна идея. А властта, на свой ред, има нужда от някакъв механизъм за управлението на страна с население 140 милиона души. Тъкмо за такава идея беше обявен руският патриотизъм. Т.е. изкуствено породена любов към собствената история, каквато и да е била тя, към собствената култура, която - въпреки тоталитарното управление на комунистическия режим - процъфтяваше. Днес дори най-пламенните патриоти и идеолози на така наречения \"русский путь\" превъзнасят Бродски и Солженицин, смятайки ги за лидери на руската култура. В днешна Русия и Сталин, и Николай II, и Пушкин, и Солженицин, и Тарковски са сред най-ярките лидери в руската история и култура - и са признати за такива. Разбира се, всички те са част от руската култура, част от историята, част от \"руския път\". С грешките и несполуките, с греховете и страшните престъпления - но това е Русия и нейният \"особен\" път. Тази \"особеност\" е необходима на Русия, за да продължава да се смята за важна геополитическа империя, способна да противостои на западния \"англосаксонски\" свят; да противостои и на света на Лопахин, ако щете, който - без да му мигне окото - ще изсече с брадва красотата, стига да му предложат добри пари. И тук може би има прилика с темата на Чехов, както казвате, само че различното сега е, че днес героите на Русия не са интелигенцията, а силните патриоти, надигнали се в защита на \"славянския духовен път\". Дали съм съгласен с тази позиция? Разбира се, аз виждам света по съвсем друг начин. Привърженик съм на теорията за еволюцията и на интегралния подход към реалността. Но в същото време разбирам тази позиция. Тя ми е ясна. И смятам, че тя е диагноза. А само след правилно поставена диагноза може да се започне правилно лечение.", "date": "2018.06.05", "title": "Иван Вирипаев: Чехов, Путин и краят на либерализма"}
{"url": "https://offnews.bg/obshtestvo/slantceto-se-krie-ot-gramotevitci-sled-obiad-681957.html", "text": "Слънце до обяд, после облаци и дъжд с гръмотевици ще има и днес. Максималните температури ще са между 29 и 34 градуса, според прогнозата на НИМХ. Над Черноморието облачността ще е променлива, около и след обяд ще има краткотрайни валежи, придружени с гръмотевици. Възможни са и градушки. Максималните температури на въздуха ще са от 25 до 29 градусе. Морската вода ще се стопли до 21-22 градуса. Слънце ще грее до обяд и в планините, по-късно и там ще превали и прегърми. Ще духа до умерен вятър от северозапад. ", "date": "2018.06.05", "title": "Слънцето се крие от гръмотевици след обяд"}
{"url": "https://offnews.bg/tenis/grigor-podpisa-s-nova-menidzharska-agentcia-682036.html", "text": "Седем месеца след като най-добрият ни тенисист Григор Димитров прекрати едностранно отношенията си с мениджърската агенция на Роджър Федерер – \"Team8\", хасковлията се сдоби с нов представител.Той подписа с \"TLA Worldwide\", която се грижи за бизнес отношенията и рекламните договори на шампионката от US Open Слоун Стивънс, Бо Джаксън - един от най-великите атлети в историята на спорта и единственият стигал до \"All Star\" и в американския футбол, и в бейзбола.Григор изкара три години в агенцията на Роджър Федерер. \"Team8\" бе създадена в края на 2013 година от рекордьора по титли от Големия шлем и неговия дългогодишен агент Тони Годсик с идеята да привлекат едни от най-добрите спортисти от целия свят.", "date": "2018.06.05", "title": "Григор подписа с нова мениджърска агенция"}
{"url": "https://offnews.bg/sviat/prodadoha-kartina-na-van-gog-za-rekordnite-7-mln-evro-681994.html", "text": "Картина от младежките години на Винсент ван Гог бе продадена за повече от 7 милиона евро. Това се случи на търг в Париж, съобщава БНТ.Платното \"Жени, кърпещи рибарски мрежи на дюните\", рисувано от Винсент ван Гог, когато е на 28 години, бе продадено за рекордната сума от над 7 милиона евро при първоначална оценка 3 и 5 милиона евро. Това е първа продажба на търг на творба на холандеца във Франция от 20 години насам.Творбата е вдъхновена от провинциалния пейзаж около Хага, където Ван Гог е прекарал кратко време. Според организаторите на търга в нея се откриват всички характеристики на творчеството на Ван Гог, а това е единственият пейзаж, който художникът рисува през тази епоха. Картината беше собственост на частен европейски колекционер, който я отдаде под наем за 8 години до 2015 г. на музея на Ван Гог в Амстердам.Последната продажба в Париж на търг на творба на Ван Гог е от средата на 90-те години и е продадена за 10 милиона долара.", "date": "2018.06.05", "title": "Продадоха картина на Ван Гог за рекордните 7 млн. евро"}
{"url": "https://offnews.bg/obshtestvo/kilometrichna-opashka-ot-tirove-na-dunav-most-2-shofiorite-zaplashvat-682012.html", "text": "Километрична опашка от тирове се образува отново тази сутрин на Дунав мост 2 - Видин - Калафат. Напрежението сред чакащите да преминат граничното съоръжение расте, съобщава БНР.Повече от 5 километра е опашката на изхода от страната на Дунав мост 2 - Видин - Калафат, сигнализираха шофьорите, които заплашват да блокират пътя към граничното съоръжение.\"Втори час вече не сме мърдали камионите. Колоната седи на едно място. Никаква информация няма. Тук вече си става и топло. Нито вода, нито тоалетна\".От \"Гранична полиция\" потвърдиха, че има интензивен трафик на товарни автомобили на Дунав мост 2.", "date": "2018.06.05", "title": "Километрична опашка от тирове на Дунав мост 2, шофьорите заплашват да блокират пътя"}
{"url": "https://offnews.bg/obshtestvo/obsazhdat-razshirenia-na-metroto-v-7-stolichni-rajona-681972.html", "text": "Проект за разширение на метрото, който налага промяна на Общия устройствен план, е публикуван за обсъждане на сайта на НАГ.Мнения и предложения се депозират до 22 юни, а обществената дискусия ще се проведе в сградата на Направление „Архитектура и градоустройство“ на 28 юни от 18,30 часа.Разклонението на линия № 1 засяга ж. к. Люлин. В комплекса при постоянно население над 120 000 души, в момента функционира относително късо трасе и само три метростанции. Голям контингент от жителите не е обхванат от съществуващата линия, особено запад – югозападните части на Люлин.В действащия ОУП е заложено продължаване на бул. „Царица Йоанна“ като транспортен гръбнак на територии за нова урбанизация западно от Околовръстен път, включващи части от вторичен комплексен обслужващ център на София. Функционално свързана с това е развиващата се голяма Индустриална зона Божурище, със значителен и все по‐нарастващ брой работещи там, които живеят в София и СО.Предвиденото разклонение е с дължина малко повече от 1,5 км и с 2 нови метростанции – една по средата на границата между втори и трети микрорайони и една – при връзката с околовръстното. Това би обслужило още 30 000 души в комплекса, а разклонението е изцяло в район Люлин.Друго разширение на линия едно е от станция Бизнес парк до бул. \"Климент Охридски\".Това отклонение изменя приетата с ОУП 2009г. схема на метрополитена, съгласно която последната спирка се предвиждаше да бъде на Столичния Околовръстен път, източно от възела с бул.“Ал. Малинов“.В новия вариант линия 1 завива на запад по СОП и се удължава с още една спирка. Този вариант е избран на базата на допълнителни подробни проучвания, моделиране на натоварването и изготвен предварителен идеен инвестиционен проект, доказал възможност за безконфликтно съвместяване със съществуващата техническа инфраструктура.Новото трасе е с дължина малко повече от 1,7км и с две метростанции. С първата се цели обслужването на м. Младост 4 Камбаните, с втората (крайна) метростанция ще се подобри достъпът до Витоша чрез връзка със Симеоновския лифт.Трасето попада основно на територията на райони Младост и Студентски.Разклонението на линия 2 от бул. „Черни връх“ към Студентски град в схемите към действащия ОУП е посочено за далекоперспективно развитие поради прогнозирано недостатъчно усвояване към 2020г. Експертно проучване е направено миналата година за продължение на втори диаметър след последната изградена МС „Витоша“ и планираната МС „Черни връх“ (в близост до ул.“Димитър Манчев“ в квартал \"Кръстова вада\". Вариантите са сравнени по дължина, брой метростанции, брой пътувания на ден, общ пробег, качили се и слезли пътници и др.Трасето по избрания вариант е с дължина около 4 км и с четири нови метростанции: кв. Витоша - ул.“Стефан Савов“, бул. Симеоновско шосе – ул. Проф. д‐р Иван Странски, Спортен комплекс НСА ‐ ул. „Акад. Стефан Младенов“ – ул.“Проф. Атанас Иширков“, и Студентски град при Студентска поликлиника.Това разклонение на линия 2 в източна посока е в райони Лозенец и Студентски на Столична община.Разклонението на трети метродиаметър е от кръстовище бул.\"Цариградско шосе\" ‐ бул. „Йерусалим“ ‐ МФСЗ \"Арена Армеец София\" ‐ бул.\"Асен Йорданов\" ‐ ул.\"Гео Милев\" ‐ до бул. \"Евлоги Георгиев\" ‐ Военна академия \"Г.С.Раковски\".Одобреният вариант на трасе е с дължина 6,1 километра линия, с общо 7 нови спирки, който дава по‐добри показатели по отношение на превозени пътници и спестено време. Спирките по него са:1 – при кръстовището на бул. \"Цариградско шосе“ с бул. „Йерусалим“ , като трасето продължава по бул.\"Цариградско шосе\"; 2 ‐ ИПК \"Родина\" - ул.\"Генерал Йордан Венедиков\" ‐ трасето продължава по бул.\"Цариградско шосе\" след това завива надясно по бул. \"Асен Йорданов\", 3 ‐при МФСЗ \"Арена Армеец София\" ‐ бул.\"Асен Йорданов\"; 4 ‐ при ул.\"Асен Йорданов\" и ул. \"Слатинска река\"; 5 ‐ при ул.\"Гео Милев\" и ул.\"Иван Димитров ‐ Куклата\", след което трасета продължава по ул.\"Гео Милев\"; 6 – при 93 СОУ \"Ал.Теодоров‐Балан\" (ул.\"Гео Милев\" и ул.\"Николай Коперник\"); 7 – при Военна академия \"Г.С. Раковски\" и 31 СУ \"Иван Вазов\" на ул. \"Гео Милев\" и бул. \"Ситняково\".Следва вливане в основното трасе преди кръстовище \"Орлов мост\". Трасето на това разклонение преминава по границата между райони Средец и Оборище и продължава през райони Слатина и Младост на Столична община.", "date": "2018.06.05", "title": "Обсъждат разширения на метрото в 7 столични района"}
{"url": "https://offnews.bg/obshtestvo/streletcat-ot-slanchev-briag-ne-iskal-da-izbiaga-a-da-se-predade-v-le-682039.html", "text": "Странни обяснения даде пред Окръжния съд в Бургас Михаил Станчев, който в събота вечерта уби бизнесмен и рани тежко неговата придружителка. Станчев каза, че е отишъл на пункта в Лесово не за да се опита да избяга от страната, а за да се предаде, но, междувременно, се заредил с боеприпаси.Михаил усърдно криеше лицето си на влизане в съдебната зала и отказа да говори пред журналисти. Обясненията му вътре бяха странни. За самото престъпление каза, че не търсел логика защо го е направил. След това тръгнал с колата нанякъде, ориентирал се в обстановката чак край Лесово. Докато съдията го разпитваше стана ясно, че междувременно взел от касата още два пълнителя за законно – притежавания от него пистолет. Презаредил по пътя оръжието, но защо – не можа да обясни. Докато карал, говорел по телефона с брат си, а после изключил мобилното устройство. Защо – и това не можа да обясни. Не искал да се предаде в родния си Ямбол, затова отишъл в Лесово, където било „“. Знаел, че няма да мине границата, каза Михаил пред съдията. А за наличието на задграничния паспорт в себе си, обясни, че винаги го носел.Извън съдебната зала, адвокатът му, Красимир Кацарски, също бе затруднен да обясни мотивите на своя клиент. Стрелял по бизнесмена Коста Николов най-вероятно от ревност, заради Симона, с която е имал връзка:„Н“, каза Кацарски.Срещу Станчев е повдигнато обвинение за предумишлено убийство на едно и опит за убийство на друго лице. Самата Симона все още е в тежко състояние, с опасност за живота, в бургаска болница.Окръжният съд остави Михаил в ареста, като магистратите не приеха неговата теза, че не е искал да избяга.", "date": "2018.06.05", "title": "Стрелецът от Слънчев бряг не искал да избяга, а да се предаде в Лесово (обновена)"}
{"url": "https://offnews.bg/obshtestvo/tcarkvata-pochita-sv-dorotej-imenitci-cherpiat-681940.html", "text": "Църквата почита днес свещеномъченик Доротей, епископ Тирски. Имен ден празнуват Доротей, Дориан, Доротея, Дорина и Дориана. Името е от гръцки произход и означава \"божи дар\". При царуването на римския император Диоклетиан епископ на град Тир бил свети Доротей. Когато нечестивият цар повдигнал жестоко гонение срещу християните, Доротей оставил своята катедра и се криел в отдалечени места. Но с възцаряването на император Константин Велики, когато в Църквата настъпило успокоение, светителят отново се върнал на своята катедра в ТирСв. Доротей управлявал църквата в продължение на 50 години и обърнал към Христа мнозина езичници. При Юлиан Отстъпник св. Доротей приел мъченическа смърт в 361 г. в \"Удския град в Долна Мизия - Одесос (сегашна Варна), подчинен на митрополита Маркианопол\".На него се приписват разказите за пророците, апостолите и 70-те Христови ученици. Особено известна е неговата гръцколатинска Синтагма - сборник от църковни и граждански закони. ", "date": "2018.06.05", "title": "Църквата почита св. Доротей, именици черпят"}
{"url": "https://offnews.bg/futbol/novak-v-seria-a-proiaviava-interes-kam-iablonski-681995.html", "text": "Защитникът на Левски Давид Яблонски може да играе в Серия А през следващия сезон. Новакът в италианския елит Емполи се интересува от чешкия защитник, твърди “Меридиан Мач”.Все още е рано да се говори за трансфер, защото италианците имат и други опции. В Емполи обаче са доволни от факта, че Яблонски вкарва много голове, а освен това и не струва много.От “Герена” разкриха, че цената на чеха е 750 000 евро и ако някой клуб е готов да я плати, то защитникът ще бъде продаден. Към Яблонски има интерес и от страна на турски клубове. Чехът беше много близо до трансфер и през зимната пауза.На “Герена” имаше добра оферта, но в последния момент “сините” шефове се отказаха да продават играча. Наскоро обаче Левски уреди за дълго партньора на Яблонски з защитата Холмар Ейолфсон, което е знак, че чехът може да бъде продаден. Преди дни членът на Надзорния съвет на Левски в оставка потвърди, че има солиден интерес и към Яблонски, и към Ейолфсон.", "date": "2018.06.05", "title": "Новак в Серия А проявява интерес към Яблонски"}
{"url": "https://offnews.bg/offtopic/valeri-simeonov-prekrasti-cacao-beach-na-tcatcao-beatch-i-razveseli-tu-682010.html", "text": "\"Това ли са преместваемите обектчета на Цацао Беацх, които уж могат да бъдат преместени без да нарушат своята цялост и са уж с по 300 места?\", написа вицепремиерът Валери Симеонов в своя профил в Туитър малко след като обяви война на незаконните обекти на плажа.Дали умишлено или по невнимание, бързайки да изкоментира горещата тема, Симеонов прекръсти популярния баровски плаж Какао бийч (Cacao Beach) на Цацао Беацх, без да превключи азбуката на клавиатурата.Цацао Беацх развесели потребителите на социалните мрежи и те отвърнаха на вицепремиера с чувство за хумор.\r\n\r\n", "date": "2018.06.05", "title": "Валери Симеонов прекръсти Cacao Beach на Цацао Беацх и развесели Туитър"}
{"url": "https://offnews.bg/futbol/razsledvat-eventualnia-nov-trenior-na-tcska-za-kupena-titla-682018.html", "text": "Словашките власти потвърдиха, че е започнало разследване за това дали титлата на Спартак Търнава от изминалия сезон 2017/18 година е купена, пише \"24 часа\".Начело на тима бе считаният за нов старши-треньор на ЦСКА Нестор Йевтич, съобщи сайтът \"topky.sk\". Ако се окаже вярно, това ще бъде най-големият корупционен скандал в историята на словашкия футбол.Наричаният Ел Маестро наставник донесе на Спартак титла, чакана от привържениците на клуба цели 45 години. \"Развръзката на първенството е била предварително нагласена\", твърди словашкият сайт.От Спартак веднага контрираха с официална позиция, че подобна атака граничи с лудостта. Ръководството на клуба категорично отрича участие в каквито и да е корупционни схеми.Изданието \"sport.sk\" също нищи темата, добавяйки, че органите на реда са получили сигнал далеч преди края на шампионата за поне един манипулиран в мач, завършил при 0:0 (имената на отборите не бяха оповестени). Стартирало е официално разследване.", "date": "2018.06.05", "title": "Разследват евентуалния нов треньор на ЦСКА за купена титла"}
{"url": "https://offnews.bg/temida/sadat-reshava-dali-da-otstrani-ot-dlazhnost-desislava-ivancheva-681996.html", "text": "Апелативният специализиран съд решава днес за отстраняването от длъжност на кмета на Младост Десислава Иванчева. В предишното заседание обвиняемите Биляна Христова-Петрова и Десислава Иванчева поискаха 3-дневен срок за запознаване с материалите по делото.Иванчева вече  на първа съдебна инстанция. Съдиите уважиха искането, което внесе прокуратурата, с мотивите, че оставянето на кметицата и нейната заместничка на поста им ще затрудни разследването.Повод за отстраняването на Иванчева бе издадена от килията ѝ заповед за уволнението на зам.-кмета Румен Русев.Лицето Иванчева се счита за действащ кмет и извършва действия като длъжностно лица, заяви прокурорът. Русев обаче е свидетел по делото за подкуп срещу Иванчева и Петрова и отстраняването му може да се приеме като натиск над свидетели. Така тя отправя и предупреждение към други свидетели, смята обвинението.Съдията се съгласи и отстрани от длъжност и Биляна Петрова, която е подписвала от ареста само молба за отпуск.Това е активно мероприятия да бъда свалена, оклеветена и унищожена психически и физически, заяви Десислава Иванчева в залата. Това е политическа атака срещу мен, държат ме изолирана, не мога да давам и получаван писма, не мога да се свържа с външния свят, за мен това е репресия, каза още тя.Кметът на район „Младост\" Иванчева беше арестувана при спецакция на новосъздадената антикорупционна комисия със сумата от 70 хил. евро подкуп от строителен предприемач.", "date": "2018.06.05", "title": "Съдът решава дали да отстрани от длъжност Десислава Иванчева"}
{"url": "https://offnews.bg/politika/temata-za-koruptciata-e-iztlaskana-ot-vanshnata-politika-smiata-prezi-682013.html", "text": "Корупцията се разраства като раково образувание, ако бъде оставена без обществено внимание. Това посочи президентът Румен Радев на международна конференция, на която се представя опитът на различни европейски държави в борбата с корупцията, съобщава БНР.Радев подчерта, че за България европейската интеграция означава европейски модели и стандарти в борбата с корупцията. За корупция в България се говори много, а се прави малко, смята президентът, според когото има нужда от насочване на общественото внимание върху проблема:Корупцията овладява основни лостове на държавното управление в законодателната, изпълнителната и съдебната власт и ги подчинява на частни интереси, каза още Радев и допълни:Пътят към пълноценна интеграция в Европейския съюз минава през промяна в отношението към корупцията във всички нива на държавната администрация. \"Ако искаме да сме пълноценни и интегрирани в Европа, трябва да надскочим нашата ограда на доморасли методи за развитие и активно прилагане на антикорупционни мерки\", каза държавният главаНа конференцията ще бъдат сравнени антикорупционните модели в Европа, както и законодателствата, които определят взаимодействието между органите за борба с корупцията и прокуратурата.", "date": "2018.06.05", "title": "Темата за корупцията е изтласкана от външната политика, смята президентът"}
{"url": "https://offnews.bg/lajfstajl/kakav-e-kliuchat-kam-dalgoletieto-spored-106-godishna-dama-pazete-se-681797.html", "text": "106-годишна жена разкри какъв е ключът към дългия живот и той може би ще ви изненада. Според нея тайната се крие в това да сте необвързани и да не ходите по барове, разказва Indy100.Мадлин Дай никога не е била на среща и е посетила бар само веднъж, за да отпразнува 90-годишния си рожден ден.Тя смята, че причината, поради която живее толкова дълго е, че е избягвала стреса, който предизвикват взаимоотношенията.Дай е родена в Хийли, Южен Шефийлд, Великобритания, през 1912 година. Същата година, в която Титаник потъва. тази година, на 28 април, тя посреща 106-ия си рожден ден в дом за стари хора.80-годишната племенница на Мадлин Даяна Хейтън споделя: „Тя ходи свободно, без бастун и е много независима“.„Когато беше на 103 години, ме попита дали мога да сменя някои завеси в спалнята ѝ вместо нея. Казах, че ще го направя на следващия ден и когато пристигнах, тя вече ги беше сменила“, спомня си Даяна.„Винаги се облича официално, когато излиза от стаята си, и за 106-те си години все още има страхотно чувство за хумор“, добавя племенницата на Дай.Сред другите тайни за дълъг живот на столетницата са ежедневните разходки по две мили по стръмен хълм четири пъти на ден, тъй като това бил пътят до работата ѝ като книговезец.", "date": "2018.06.05", "title": "Какъв е ключът към дълголетието според 106-годишна дама? Пазете се от връзки и барове"}
{"url": "https://offnews.bg/obshtestvo/babchenko-iska-50-hiliadi-dolara-za-interviu-682008.html", "text": "Водеща украинска телевизионна програма обяви, че Аркадий Бабченко - първоначално обявен за убит, а след това изненадващо се оказа жив, е поискал голяма парична сума за интервю с него.За това съобщава в профила си във Фейсбук Олеся Бацман от украинската тв програма \"Бацман\". Тя разказа за огорчението си, че Бабченко ѝ поискал пари, докато тя преди това обявила дарителска кампания за семейството му, когато той първоначално беше обявен за мъртъв.Във Фейсбук журналистката написа:Ето какво пише самият Бабченко:Джон Оливър за случая \"Бабченко\":", "date": "2018.06.05", "title": "Бабченко иска 50 хиляди долара за интервю"}
{"url": "https://offnews.bg/tehnologii/vnimanie-vnimanie-oranzhev-kod-za-izgodni-oferti-vav-vivacom-682015.html", "text": "Код „Оранжевo” за изгодни пакетни предложения обявява VIVACOM през юни. ТВ пакетите се предлагат в комбинация с фиксиран интернет, като клиентите на VIVACOM могат сами да съчетават различните варианти за услугите спрямо собствените си нужди и потребление и така да се възползват от атрактивни отстъпки.Промоционалните пакети за интерактивна телевизия с кристално качество на звука и картината включват много повече премиум канали в сравнение със стандартните предложения. Като топ комбинация от телекома препоръчват: пакет TV 2L+ с достъп до над 200 телевизионни канала, от които над 45 HD програми, допълнен с високоскоростен интернет 100 Mbps, на цена от 27,79 лв. на месец.Клиентите на интерактивна телевизия от VIVACOM ще могат да се насладят на голямо филмово разнообразие, при това напълно безплатно – към всеки пакет за интерактивна телевизия телекомът подарява филмов пакет MAXI за целия срок на договора. Той дава достъп до видеотека с богато жанрово съдържание, което се обновява ежеседмично. Само през юни то ще бъде допълнено от шест нови топ заглавия, които са подходящи за филмови фенове от всички възрасти. Сред тях са забавната история за отгледаното от щъркели врабче сирак „Щъркелчето Ричард“, разказът за епичното съперничество между тенисистите „Борг/Макенроу“, както и четвърти сезон на хитовия екшън крими сериал „Rogue”.В допълнение към предложението клиентите ще могат да се насладят и на ексклузивно съдържание от каталозите на Discovery, Da Vinci, Disney, Nickelodeon и други с помощта на допълнителните медийни услуги по заявка, които се предлагат заедно за всички клиенти, предпочели оферта с включен TV 2L+ пакет от VIVACOM без допълнително заплащане.", "date": "2018.06.05", "title": "Внимание, внимание: Оранжев код за изгодни оферти във VIVACOM"}
{"url": "https://offnews.bg/nashite-avtori/stadoto-pregazi-kevr-po-kazusa-chez-681992.html", "text": "Една от общите черти на психиката, която хора и животни делим, е търсенето на подслон в общността по време на криза и заплаха. Както риби, антилопи и дори птици се скупчват на стада, пасажи и ята, когато почувстват заплаха от хищник, така и хората поглеждаме към еманацията на своето „стадо“ – държавата.Познавайки добре щенията на избирателите, Борисов предвиди този инстинкт на обществото по време на кризата с продажбата на активите на ЧЕЗ в България и веднага обяви, че държавата-закрилница ще влезе в сделката и ще опази всеки един клет потребител на ток от опасността да бъдат спрени бойлерите, пералните и хладилниците на българите посред нощ, за да не осъмнат с вмирисано пране и развалени суджуци.След като напрежението спадна и стана ясно, че одържавяването на енергийно разпределително дружество ще доведе до редица неприятни политически последици (като например задължението държавна фирма да предлага увеличение на цената на тока), Борисов би отбой. И правилно. За съжаление обаче депутатите в парламента не се ориентираха достатъчно добре и навременно в ситуацията. Те приеха промени в Закона за енергетиката, които задължават КЕВР „да разрешава действия по разпореждане с дялове и акции, представляващи повече от 20 на сто от капитала на търговски дружества, които осъществяват лицензионна дейност по пренос и разпределение на електрическа, топлинна енергия или газ, с оглед гарантиране сигурността на доставките, защитата на националната сигурност и обществения ред“.Дори и на пръв поглед този текст да изглежда „привлекателен“ по логиката, че държавата-кърмилница знае най-добре не само коя фирма какво трябва да продава и на каква цена, но и на кого трябва да е собственост, реално супата ще я издуха КЕВР и изпълнителната власт.КЕВР – експерти по цени или ново ЦРУ?На първо място, Комисията по енергийно и водно регулиране функционира като надзорник на цените и качеството на услугите в сектор енергетика и водоснабдяване. И сега тази комисия, съставена от основно от икономисти, юристи и инженери с опит във ВиК и енергетиката, бива натоварена да обосновава какво заплашва националната сигурност и обществения ред и дали един потенциален собственик би се явил или не такава заплаха – задача за шпиони, разузнавачи, контраразузнавачи и дори военни.КЕВР дори административно е неспособна да се справи с тази задача, да не говорим да я изпълни ефективно. Разбира се, дотук реално няма голяма драма – превръщането на КЕВР в поредния държавен орган, който не може да си свърши работата по закон, няма да срине държавата. Истинският проблем ще създаде реакцията на инвеститорите, които ще се опитват да продават и купуват дялове и ще получават бутафорни и потенциално незаконосъобразни откази от КЕВР. Разбирайте - ще ни скъсат задниците в съда: арбитраж до арбитража, майно льо. А стотиците милиони ще ги плащаме данъкоплатците.Войната с ЧЕЗ ще е пирова победа в най-добрия случайВеднъж получила правомощия да спре сделката за придобиване на ЧЕЗ България от ИНЕРКОМ, не е далеч от акъла да се сетим, че при поредна публична криза политиците ще окажат натиск върху КЕВР да я спре въз основа на някакво съображение за националната сигурност. В резултат на което, ЧЕЗ хем ще добави още иск за минимум 340 мил. евро към арбитража, който вече води във Вашингтон срещу България за неспазване от страна на България на задължения по приватизационния договор, хем ще продължи да си работи в България – вярно, на неособено голяма печалба, но на печалба. Не трябва да се изключва и вероятността чешкият президент и чешките служби също да реагират по някакъв начин, който да се отрази политически неприятно за нашата изпълнителна власт. България и Чехия са в Европейския съюз, но това не означава вечно приятелство и дружба.Не е изключено някога EVN и Energo Pro също да пожелаят да продадат бизнеса си в България, като при неособено добрата бизнес среда в сектора не можем да очакваме опашка от авторитетни международни корпорации като кандидати. По-скоро отново ще видим офшорки, български предприемачи от други сектори, близко- и далеко-източни познати и нетолкова познати мераклии. Ако КЕВР отреже и тях под политически натиск, ще има още арбитражи. И още милиарди. Които ще плащаме пак ние.Топлофикации ще продължат да се разпадат, гудбай на газификациятаИнтересното е, че депутатите са вкарали в закона не само електроразпределителните дружества, но също така топлофикациите и газовите компании. Това са два сектора, в които България се нуждае от гигантски, преобладаващо частни инвестиции, като законът вдига пречка пред тях. Колкото и да се отлага влизането на частен капитал чрез някаква форма на публично-частно партньорство в Топлофикация София, това единственият начин тази топлофикация да се оздрави -задълженията на Топлофикация София отдавна са надминали 500 мил. лева и непрекъснато нарастват.Както многократно съм прогнозирал, авариите в столичното топлоподаване всяка зима ще стават по-големи, по-опасни, по-продължителни и засягащи повече квартали. И няма как да бъде другояче, когато годишните амортизации надхвърлят годишните инвестиции. Колкото по-сериозна става кризата в софийската топлофикация, толкова повече пари ще трябва да налее накрая концесионерът, за да запуши дупките – следователно, толкова по-сериозен, голям и смел ще трябва да бъде същият концесионер. Закони като този за КЕВР със сигурност работят в обратната посока – никоя огромна, международна компания с опит, възможности и желание да инвестира около 1 млрд. лв. в Топлофикация София няма да дойде, ако знае, че може да бъде хваната в своеобразен „капан“.Подобен е казусът и с газифицирането – област, в която България изостава критично. Много трудно се развива тежка индустрия и чиста енергетика без сериозна газификация, да не говорим и без местен добив на газ. Или казано накратко, след като „удобно“ блокирахме даже проучванията за шистов газ, сега и „удобно“ изплашихме стратегическите инвеститори в сектора да бягат далеч от инвестиции в развитие на българската газова система. Похвално.Българските депутати е желателно навреме да осъзнаят гафа си и да оправят грешката си - като изменят отново Закона за енергетиката и премахнат неработещия и вреден текст, който вкараха по време на голямата паника. Дори и някоя група да е трупнала 0.1% одобрение заради този закон, тоталната каша и катастрофа при прилагането му е с потенциал не само да бутне министър, но и цяло правителство, барабар с парламент. Съобразителният Борисов усети това навреме. Дали ще се усетят и мнозинството депутати?", "date": "2018.06.05", "title": "Стадото прегази КЕВР по казуса ЧЕЗ"}
{"url": "https://offnews.bg/ikonomika/angelkova-oproverga-simeonov-za-neia-kakao-bijch-e-zakonen-681997.html", "text": "Заведенията по Слънчев бряг, на които вицепремиерът Валери Симеонов вдигна мерника, са законни от гледна точка на Министерството на туризма. Това стана ясно от думите на министъра на туризма Николина Ангелкова, която пред Нова тв коментира намеренията на Симеонов да .  \"Вчера направихме проверка на всички плажове на Слънчев бряг, за да се уверим че се спазват изискванията на Закона за устройството на черноморското крайбрежие. Всички обекти, които са разположени специално на Слънчев бряг-юг, изцяло попадат от одобрената от мен схема. Те са там от 10 години, съвпада тяхната квадратура, но мога да ви уверя, че плажовете на Слънчев бряг са най инспектираните по Черноморието от всички институции\", обясни Ангелкова, като посочи че миналата година проверките там са били над 100.Тя допълни, че всички заведения по плажа, които и вицепремиерът Валери Симеонов провери, отговарят на изискването на закона да не надхвърлят 2 процента от площта на плажа. В закона не е уточнена конкретна квадратура и обектите напълно отговарят на одобрената схема. Ангелкова напомни, че миналата година също са правени проверки и районната строителна инспекция в Бургас е информирала министерството, че заведенията отговарят на изискванията за преместваеми обекти. \"Коментирам това, което е в рамките на моите компетенции и това което имаме като доклади от останалите институции. Предстоят да се направят и проверки, но към нас няма постъпила информация на този етап\", каза Ангелкова и уточни, че нейното министерство не е органът, който трябва да реши дали тези обекти трябва да бъдат премахнати или не.Тя смята, че подобни проверки трябва да бъдат правени преди активния летен сезон, тъй като целта е да има предвидимост, а оттам и растеж на туристите. \"Усилията са за постигане на устойчив ръст от 5 % всяко лято, но за да се случи, е необходимо да има предвидимост, и когато има промяна, тя да се случва преди сезона\", каза тя.Ангелкова припомни, че с промени в Закона за туризма се предвижда да има специален статут на националните курорти. \"Няма как да сложим под общ знаменател цялото Черноморие. Слънчев бряг е известен като курорт за забавление и предлага различен продукт и е да се обособят специални зони, като парти зони и зони за семеен туризъм. Туристите да знаят на какво място отиват. Проверки трябва да има и браншът дори настоява за тях, защото само по такъв начин се спазва законът, но начинът на проверките е много важно как ще бъде изпълняван и да се осъществява нормална дейност\", обясни министърката.", "date": "2018.06.05", "title": "Ангелкова опроверга Симеонов - за нея Какао бийч е законен"}
{"url": "https://offnews.bg/kultura/preporachvame-vi-kolko-e-vazhno-da-badesh-seriozen-godini-po-kasno-681976.html", "text": "Днес от 19:30 часа в Народен театър \"Иван Вазов\" ще се играе пиесата „Колко е важно да бъдеш сериозен (години по-късно).Повече от 30 години след края на историята в \"Колко е важно да бъдеш сериозен\" героите от прочутата пиеса на Оскар Уайлд отново попадат в трагикомични житейски ситуации – този път в продължение, написано от американския драматург Том Томас.Томас се справя блестящо с предизвикателството да продължи историята на Уайлдовите герои, пренасяйки ги в 1933 година, когато Хитлер идва на власт в Германия, Голямата Депресия и Краха на Уолстрийт са в разгара си. А също и бомбардировките, тъгата по отминалите години и блестящата алегория на един изгубен щастлив живот с празните тенджери вместо каски на главите.Режисьорът Бойко Илиев е поканил на сцената впечатляващ актьорски състав. С присъщата си неподправеност Антон Радичев влиза в кожата на артистичния Алджи, когото никакви обстоятелства не могат да принудят да се откаже от всекидневните си ритуали и привички. Още по-малко пък ненадейното пристигане на брат му, отмъкнал преди 34 години годеницата му. В ролята на \"жалкия дегенерат\" Ърни, каквито определения не му спестява той, макар и след толкова време, класна игра показва Кирил Кавадарков. Не им отстъпва и женското дуо Добринка Станкова и Милена Атанасова, които приемат образите на все така палавите съпруги - Гуен и Сесили. Да удържат нивото напрягат мишци младите Славена Зайкова (щерката Бренда) и Цветан Пейчев (барабанист и бъдещ зет). Последният има своя звезден миг, убедително превъплъщавайки се в некадърен комик, който, ако изобщо притежава някакъв талант, е да разплаче публиката, а не да я разсмее.", "date": "2018.06.05", "title": "Препоръчваме ви: 'Колко е важно да бъдеш сериозен (години по-късно)' в Народния театър"}
{"url": "https://offnews.bg/turizam/valeri-simeonov-obvini-angelkova-che-iska-da-prodade-20-dekara-plazh-682007.html", "text": "Отношенията между вицепремиера Валери Симеонов и министъра на туризма Николина Ангелкова все повече заприличват на открита война. След като  той я нарочи за участие в нечиста схема.Лидерът на националистите от НФСБ обвини колежката си герберка, че подготвя продажбата на 20 декара плаж на Слънчев бряг.Според Симеонов става дума за пясъчни терени около хотелите на Елена Иванова - шефка на “Съюза на собствениците на Слънчев бряг”, както и за асфалтирания път и паркинг до скандалния хотел „Оазис“ на самия бряг на морето. Вицепремиерът пусна и снимки и карти от нарочените за преобразуване терени.Ето и целият пост на вицепремиера във фейсбук:", "date": "2018.06.05", "title": "Валери Симеонов обвини Ангелкова, че иска да продаде 20 декара плаж"}
