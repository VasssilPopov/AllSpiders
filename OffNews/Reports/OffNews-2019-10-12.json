{"url": "https://offnews.bg/politika/premierat-bojko-borisov-shte-bade-na-poseshtenie-v-hashemitsko-kralstv-713017.html", "text": "Министър-председателят Бойко Борисов ще бъде на посещение в Хашемитско кралство Йордания на 13 октомври по покана на крал Абдулла II бин ал-Хусейн.Целта на визитата на премиера Бойко Борисов в Аман е затвърждаването на традиционно приятелските отношения между България и Йордания, продължаването на позитивния политически диалог, както и укрепването на сътрудничеството в областта на културата и опазването на културното наследство, туризма, търговията и икономиката.В столицата на Кралство Йордания българският министър-председател Бойко Борисов ще проведе срещи с крал Абдулла II бин ал-Хусейн и с премиера Омар Раззаз, на които освен двустранни теми от взаимен интерес, ще бъдат обсъдени и актуални регионални и международни въпроси.В ръководената от българския министър-председател делегация в Аман ще бъдат министърът на културата Боил Банов, министърът на транспорта, информационните технологии и съобщенията Росен Желязков и министърът на туризма Николина Ангелкова.", "date": "2019.10.12", "title": "Премиерът Бойко Борисов ще бъде на посещение в Хашемитско кралство Йордания"}
{"url": "https://offnews.bg/izbori/kiril-dobrev-kmetovete-na-bsp-sa-garant-che-dobroto-shte-bade-nadgra-713019.html", "text": "“Кандидатите на БСП и тези, подкрепени от нас, са гарант, че направените добри неща в общините ще бъдат наградени, но в същото време ще прекъснат масовите практики на непрозрачно управление, на нагласени обществени поръчки и неясни политики”. Това заяви в Пазарджик зам.-председателят на БСП и председател на предизборния щаб Кирил Добрев, който проведе работна среща с местния щаб и кандидатите на левицата.По думите му кандидатът за кмет Благо Солов, който е подкрепен от БСП, има качествата да промени общината към по-добро, с отношение към хората, не само към бизнеса.“Листата за общински съветници е съставена от доказали се в професионалните си сфери хора - юристи, икономисти, педагози, медицински специалисти и др. Те са носителят на тази социална политика, която искаме да реализираме по места”, каза още Добрев.Той коментира и големия проблем с честността на вота. Според него хората и публичността са най-големият гарант. Добрев призова присъстващите да не се страхуват да сигнализират за нередности, че демокрацията трябва да се отстоява и всеки трябва да има самочувствието, че негово изконно право е да упражни свободно правото си на глас.", "date": "2019.10.12", "title": "Кирил Добрев: Кметовете на БСП са гарант, че доброто ще бъде надградено"}
{"url": "https://offnews.bg/sviat/strelba-v-klub-v-niu-jork-chetirima-sa-ubiti-713020.html", "text": "Най-малко четирима души са убити, а петима - ранени, при стрелба в частен клуб в най-гъсто населения район на Ню Йорк - Бруклин.Пострадалите са в критично състояние, съобщава NBC, цитирана от Нова телевизия.Сигналът за стрелбата е подаден към 7 ч. в събота сутрин местно време.Очаквайте подробности.", "date": "2019.10.12", "title": "Стрелба в клуб в Ню Йорк, четирима са убити"}
{"url": "https://offnews.bg/zimni/vodeshtite-ni-alpijtci-trenirat-s-avstrijtci-i-sloventci-713016.html", "text": "Ползотворни тренировки с водещите състезатели по ски на Австрия за Европейската купа и този на Словения за Световната купа проведоха националите на глетчера Хинтертукс.Алберт Попов и Камен Златков караха слалом заедно с Жан Кранец и Стефан Хадалин.Алпийците ни продължават лагера си на Хинтертукс до 20-и октомври, след което се прибират в София за функционални изследвания.Алберт Попов вече е в Зьолден, където тренира заедно с немския тим.", "date": "2019.10.12", "title": "Водещите ни алпийци тренират с австрийци и словенци"}
{"url": "https://offnews.bg/sviat/nad-240-migranti-sa-vlezli-v-gartcia-prez-turtcia-tazi-nosht-713024.html", "text": "Над 240 мигранти са преминали от Турция в Гърция от вчера, а Атина се опасява от нова вълна бежанци от турската офанзива в Сирия, предаде ДПА.Близо до пристанище Александруполис гръцката брегова охрана е заловила тази нощ 45 мигранти, отплавали от турския бряг, който се намира само на няколко километра.Вчера близо до егейските острови Лесбос, Лимнос и Хиос бреговата охрана на Гърция и на европейската гранична служба Фронтекс е заловила 196 мигранти и ги е откарала до центровете за регистрация на островите, където чакат над 32 000 души. Сред заловените има и четирима заподозрени за трафик на хора.Гръцкият алтернативен министър на вътрешните работи Йоргос Кумуцакос заяви вчера в парламента, че турската офанзива в Сирия може да предизвика нова вълна от бежанци през следващите няколко седмици.През последния наплив на бежанци към ЕС през 2015-2016 г. над 1 милион души преминаха през Гърция, като повечето от тях продължиха към Германия и други страни от Западна и Централна Европа.", "date": "2019.10.12", "title": "Над 240 мигранти са влезли в Гърция през Турция тази нощ"}
{"url": "https://offnews.bg/ikonomika/proekt-imash-zadalzhenia-kam-haznata-ne-mozhesh-da-iznasiash-golemi-713023.html", "text": "Който има задължения към хазната, няма да може да пренася големи суми пари в брой през границите на ЕС към трети страни. Това предвиждат промени във Валутния закон, предложени от финансовото министерсто, които са публикувани за обществено обсъждане.С текстовете се цели изрично да се запише в закона правомощието на митничарите да не допускат пренасянето на парични средства в размер на 30 000 лв. или повече, или равностойността им в друга валута, през границата на страната за трета страна, в случаите когато е получена информация по служебен път, че лицето има публични задължения, съобщава dariknews.bgВдигат се и санкциите при недеклариране на пари на границата. На деклариране подлежат суми в размер над 10 000 евро, благородни метали и скъпоценни камъни.При нарушение глобата е в размер на 1/5 от стойността на недекларираните пари или скъпоценности.Ако предметът на нарушението е укрит, пък глобата скача в размер на 1/4 от стойността на недекларираното.Актовете за установяването на нарушенията ще се съставят от митническите органи, а наказателните постановления ще се издават от директора на Агенция \"Митници\".Целта на закона е да се осъществи законосъобразен и ефективен валутен контрол, пише в мотивите на проекта на финансовото министерство.Също така идеята е да се въведат ефективни и възпиращи санкции, както и привеждането на националното законодателство към европейското в областта на контрола на пари в брой, които се внасят и изнасят от Европейския съюз.", "date": "2019.10.12", "title": "Проект: Имаш задължения към хазната - не можеш да изнасяш големи суми в брой зад граница"}
{"url": "https://offnews.bg/tenis/aleksandar-zverev-danil-medvedev-e-finalat-na-turnira-v-shanhaj-713022.html", "text": "Александър Зверев победи Матео Беретини с 6:3, 6:4 се класира за финала на турнира от сериите Мастърс в Шанхай, където ще се изправи срещу Данил Медведев.Това е втора победа за германеца срещу този съперник от три мача помежду им. Зверев взе реванш за загубата си от италианеца по-рано през сезона на турнира в Рим. Ранният натиск на германеца в първия сет беше награден пробив в четвъртия гейм. 22-годишният състезател се възползва и загуби само едно разиграване на свой сервис до края на частта.Вторият сет започна равностойно, като и двамата не изпитваха затруднения до 4:4. След това Беретини поднесе няколко възможности на опонента си да го пробие и това в крайна сметка се случи.Зверев отново сервираше почти перфектно, като вкара 81% от първите си сервиси и спечели точката в 89% от тези случаи. Не допусна нито една точка за пробив в подаванията си и записа 11 аса при само една двойна грешка.Срещата на финала в Шанхай определено ще бъде вълнуваща. Зверев никога не е губил от Медведев и има четири победи от четири мача, но двамата не са играли през този сезон. ", "date": "2019.10.12", "title": "Александър Зверев - Данил Медведев е финалът на турнира в Шанхай"}
{"url": "https://offnews.bg/izbori/eva-mitova-gerb-gotov-e-proektat-za-tcialostno-renovirane-na-chitali-713028.html", "text": "„Готов е проектът за цялостно реновиране и модернизиране на читалище „Иван Вазов“ на ул. „Макгахан“ в ж.к. „Хаджи Димитър“, като са издадени и всички разрешителни за ремонта“, обяви кандидатът за кмет на район „Подуяне“ от ГЕРБ/СДС/ Ева Митова по време на среща с възрастни хора от ж.к. „Хаджи Димитър“. В читалището кандидатът за общински съветник Силвия Христова коментира, че се предвижда изграждането на многофункционална зала, осветление, озвучаване, киносалон и асансьор.„Благодаря ви за всички съвместни инициативи. За сигналите, които ми подавахте, и благодарение на които решихме доста проблеми. Има още много работа за вършене и дойде моментът да поискам отново вашето доверие. В програмата на кандидата за кмет на София Йорданка Фандъкова основен приоритет е облагородяването на кварталите – междукварталните улици и тротоари. В района ще продължим да отвоюваме зелени площи, да премахваме незаконни гаражи, да изграждаме паркоместа и паркинги, места за игра и почивка. Това са наши приоритети, които следваме от години и ще продължим да го правим с нова енергия“, каза Митова и добави, че сега е много важно реновираните площи да се пазят и да не се замърсяват.Гражданите пожелаха успех на Митова и Христова, благодариха им за решените проблеми и поставиха нови, по които да се работи през следващите 4 години.„Всички отчитаме необходимостта от работа в кварталите, затова и те са основен приоритет в програмата на кандидата за кмет на София Йорданка Фандъкова. Вече имаме прекрасните булеварди „Иван Вазов“ и „Ботевградско шосе“. През следващите 4 години планираме преасфалтиране на ул. „Макгахан“, облагородяване на междублокови пространства, малките квартални улици и тротоарите“, заяви Силвия Христова.", "date": "2019.10.12", "title": "Ева Митова, ГЕРБ: Готов е проектът за цялостно реновиране на читалище 'Иван Вазов' в ж.к. 'Хаджи Димитър'"}
{"url": "https://offnews.bg/politika/fandakova-zapochvame-izgrazhdane-na-obshtinski-parkingi-v-kvartalite-713027.html", "text": "„Паркирането в кварталите е една от важните задачи, за която съм готова с програма за изграждане на паркинги в кварталите. Това е начинът да осигурим повече ред, да освободим тротоарите и зелените площи от автомобили“, това каза кандидатът за кмет на София Йорданка Фандъкова. Тя обясни, че вече се работи за уточняване на конкретните терени в районите. „Вече има и предложения за изграждане на паркинги и с публично-частно партньорство“, поясни тя.Тази година наземни паркинги до жилищните блокове са изградени в район „Подуяне“ – ул. „Бесарабия“, в „Люлин“, 9 микрорайон, във „Връбница“, в „Красна поляна“ 2 и 3 част, в кв. „Разсадника“, кв. „Гео Милев“ и др.„Другата важна задача в паркирането е изграждането на още буферни паркинги. Планираме изграждане на нови 18 буферни паркинга, които се намират на метростанции и на големи спирки на градския транспорт. Задачата ни е да дадем удобна и изгодна алтернатива на пътуването с лични автомобили“, каза Фандъкова. Тя заяви, че системата „паркирай и пътувай“ ще бъде разширена – паркирането в буферните паркинги е безплатно при пътуване с градския транспорт с абонаментна карта.„В момента се изграждат 3 буферни паркинга към третата линия в район „Овча купел“ и довършваме паркинга на станцията до националния стадион „Васил Левски“. Освен тях планираме още 7 буферни паркинга за 2000 автомобила на метростанции“, каза Фандъкова. Те ще бъдат в район „Красно село“ до пазара, при стадион „Раковски“, на бул. „Вл. Вазов“, на ул. Ст. Доспевски и бул „Вл. Вазов”, на ул. „Гео Милев“ до пазара, на бул. „Цариградско шосе“ до Окръжна болница (последна станция на трета линия) и в район „Люлин“ при Околовръстния път“, каза Фандъкова.„Догодина имаме готовност за довършим три паркинга - на метростанция „Сливница“, при Централна авто и жп гара и в кв. „Надежда“ 1. Те осигуряват още 390 места“, каза Фандъкова.4 паркинга ще бъдат изградени до съществуващи метростанции – „Г. М. Димитров“, „Люлин“, „Младост“ до станция №18 и под бул. „Джеймс Баучер“. Други 3 паркинга се планират заедно с новите разширения на метрото - при Симеоновския лифт, в Студентски град и при новата жп спирка „Горна Баня“ с връзка с метростанцията до Околовръстния път.", "date": "2019.10.12", "title": "Фандъкова: Започваме изграждане на общински паркинги в кварталите"}
{"url": "https://offnews.bg/izbori/savina-savova-gerb-rajon-vazrazhdane-se-prevrashta-v-atraktivna-tu-713021.html", "text": "Кандидатът за кмет на район „Възраждане“ от ГЕРБ /СДС/ Савина Савова организира среща със собственици и домоуправители на сгради - паметници на културата, на която представи Програмата \"Културно наследство\" на Столична община. В събитието участваха и кандидатите за общински съветници Силвия Христова, Борислав Борисов и арх. Николай Диков.Савина Савова представи направеното в район „Възраждане“ за съхраняване на културно-историческото наследство.„От 197 сгради паметници на културата в района 15 са държавни и общински, а всички останали са частна собственост. Благодарение на активния диалог със собствениците на тези сгради 42 от тях са възстановени и повече от 20 са в различен етап на подготовка. В 46 ОУ е изпълнен проект за консервационно-реставрационни работи, ремонт и възстановяване на фасадите на физкултурния салон и на основната сграда към вътрешния двор с финансовата подкрепа на Проект \"Красива България\" и Столична община. В 18 СУ „Уилям Гладстон” в момента се изпълнява цялостен ремонт на покривите на основната сграда и Българо - японския център“, каза Савова и допълни, че съхраняването на културно-историческото наследство превръща район „Възраждане“ в атрактивна туристическа дестинация.Силвия Христова представи възможностите за кандидатстване до 30 октомври т.г. по Програма „Културно наследство“ на СО.„Програмата предвижда на класираните кандидати да се изработи проект за реставрация, консервация и обновяване на сградите, като собствениците до 3 години след изготвяне на проекта се задължават да стартират ремонта. Средствата за програмата тази година са 300 хиляди лева. Столична община се ангажира преди изработване на проекта да се направи пълно обследване на сградите, да осъществява комуникация с НИНКН и всички заинтересовани институции, както и да осъществява контрол при изпълнение на проекта“, допълни Христова.", "date": "2019.10.12", "title": "Савина Савова, ГЕРБ: Район 'Възраждане' се превръща в атрактивна туристическа дестинация"}
{"url": "https://offnews.bg/sviat/strelba-i-v-tcarkva-v-sasht-ima-raneni-713031.html", "text": "Стрелец откри огън в събота в църква, в която се провеждало погребение в малко градче в Ню Хемпшир, като рани няколко души, преди да бъде задържан, съобщиха от полицията.Полицейски служител в североизточния щат заяви пред AФП, че не знае колко души са ранени или какъв е бил мотивът за стрелбата.Атаката е станала в Петдесятната църква в Нова Англия, бяла сграда в града с 15-хилядно население в крайните южни райони на щата.Полицейският служител заяви, че стрелецът е задържан.", "date": "2019.10.12", "title": "Стрелба и в църква в САЩ, има ранени"}
{"url": "https://offnews.bg/izbori/moshtna-podkrepa-ot-tciala-evropa-za-evropejska-partia-volt-713029.html", "text": "Днес и утре в София се провежда първият конгрес на първата общоевропейска партия Волт Европа.Волт е движение с много млади хора по възраст и дух, и средна възраст около 30 години. Вече има 14 регистрирани партии в Германия, България, Белгия, Холандия, Италия, Франция, Швеция, Дания, Австрия, Испания, Португалия, Люксембург, Латвия и Великобритания.На събитието присъства и евродепутатът на Волт - Дамиан Бьозелагер.На конгресa ще се избере политическия борд на организацията и съпредседателите – мъж и жена. Волт подкрепя участието на повече дами в политиката.На местните избори в България Волт се явява в национална коалиция под името Движение ЗАЕДНО ЗА ПРОМЯНА и с номер 58 в бюлетината.ЗАЕДНО ЗА ПРОМЯНА ще се яви в над 100 общини на изборите, които ще се проведат на 27 октомври.В София водач на листата е лидерът на Волт за България - Настимир Ананиев.“Волт иска да прави политика по нов начин и да работи за една силна и федерална Европа, която защитава интересите на всички европейци. Ние искаме повече прозрачност, гражданско участие и поемане на лична отговорност. Това може би звучи общо, но аз ще ви дам и конкретика. Ето например София харчи всяка година над 1.6 милиарда лева, но няма публичен онлайн регистър с гласуванията на всеки един общински съветник. Също така няма публичен онлайн регистър и с всички издадени и отмени актове издадени от Столичния инспекторат, там цари пълно затъмнение, ако има фирми, които са глобявани 6,7 или 8 пъти например, те не би трябвало да могат да участват в обществени поръчки.” заяви АнаниевДнес в късния следобед Волт организира протестно шествие по улиците на София под надслов “Европа диша, София издиша!”. Фокусът е замърсяването на въздуха, което причинява смъртта на над 14 000 българи всяка година, според Световната здравна организация.Част от основните политики за тези местни избори са:I КАЧЕСТВЕНА ИНФРАСТРУКТУРА РАБОТЕЩА В СИНХРОН С ГРАДСКА СИСТЕМА ЗА ПЪТНА БЕЗОПАСНОСТ1. Хоризонталната маркировка трябва да бъде подновена в цялата столица, като се използват качествени светлоотразителни консумативи гарантиращи поне 2 години без подновяване или за сметка на изпълнителя.2. Премахване на изкуствените неравности тип “ легнал полицай”, които не отговарят на наредбата и замяната им с такива, които отговарят на стандарта. Срокът за премахването е бил до 2013 година, от 6 години Столична община не изпълнява наредбата.3. Пълен одит на знаковата уредба в столицата и повече видеонаблюдение за заснемане на нарушение като минаване на червен светофар, не даване предимство на пешеходци и т.н.4. Привеждане на всички пешеходни пътеки в столица във вид отговарящи на наредбата, осветени както е по закон, обградени от страната на идващия автомобил с пречупени линии от поне 8 метра за видимост, както и повдигнати острови препречващи изпреварването на спрял да пропусне пешеходците автомобил.5. Създаване на писта или регламентирани места за гонки в или до София за практикуване на дрифтове и други хобита на любителите на високите скорости в безопасна и контролирана среда.II ПУБЛИЧНОСТ В ДЕЙНОСТТА НА СТОЛИЧНА ОБЩИНА И СТОЛИЧНИЯ ОБЩИНСКИ СЪВЕТ6. Създаване на публичен онлайн регистър на гласуването на общинските съветници за подобряването на информираността като цяло, свързана с отчетността и поетите пред столичаните ангажименти.7. Създаване на публичен онлайн регистър за дейността на столичен инспекторат, чрез което ще се премахнат порочните практики и ще бъде въведена яснота за издаваните актове и за събираемостта им, както и за отменените такива.8. Прозрачност на работата на общинските търговски дружества (Топлофикация, Център за градска мобилност и др.), като чрез мярката за публично обявяване на работата им ще се доведе до възможност за подобряване на доверието в управлението на публичните средства, премахването на ненужни разходи и ефективно управление на разходната част като цяло, както и насочване на освободения публичния ресурс към други дейности от обществено значение.9. Осигуряване на свободен достъп на столичани до заседанията на СОС, както и регламентирано гражданско участие във вземането на решения, свързани със столицата, чрез което ще се повиши доверието на гражданите към общинския съвет и към кметовете.10. Прозрачност и отчетност в работата на всички районни кметове, чрез изискване към тях да публикуват публични 3-месечни и 1-годишни отчети за работата си като по този начин ще се повиши нивото на информираност и отчетността относно поетите пред столичаните ангажименти.III ЗАМЪРСЯВАНЕ НА ВЪЗДУХА11. Замърсяването на въздуха, трябва да стане официален източник на смъртност в статистиката на национално и европейско ниво. В момента, замърсяването на въздуха не е официален източник на смъртност в статистиката. Ако това се реализира ще се види, че е проблем номер едно в България и Европа, което би засилило конкретните мерки за справянето с проблема, общественото внимание и наличието на данни, които да бъдат използвани при взимането на решения по проблема.12. Незабавно въвеждане на еко стикери за автомобили и обособяване на т.нар. „еко зони”, достъпът до които е ограничен. Зоните обхващат най-вече централната част и квартали с високи нива на замърсяване. Преминаването през „еко зоните” следва да е разрешено само със залепен на предното стъкло специален стикер. Стикерите са три вида и съответстват на екологични стандарти - червен, жълт и зелен. Стикерите следва да се издават след проверка на регистрационните документи на превозното средство и техническата му изправност.13. Енергийните ваучери за ток, които получават над 200 000 българи, да бъдат променени към използване на ток за отопление, а не на дърва и въглища, които са най-големите замърсители. По този начин ще има незабавен ефект в посока подобряване качеството на въздуха. Сумата на тези ваучера трябва да бъде повишена, за да бъде достатъчна за отопление, като това повишение ще бъде компенсирано от намалената смъртност и намалените разходи в здравеопазването.14. Използване на нови технологии в борбата с мръсния въздух - по света се използват различни нови технологии в борбата с мръсния въздух. Най-приложимо за българските условия би било използването на асфалт и бетон, които абсорбират мръсния въздух и помагат в борбата с този проблем.15. Приемане на Наредба на Столична община относно чистотата на атмосферния въздух, в която да бъдат посочени като твърди горива дървата, брикетите от дърва, пелетите и пелетите от биомаса, и други подобни(80% от столичани ползват такива за отопление), като същите промени следва да бъдат въведени и в Закона за чистотата на атмосферния въздух. Също така следва да се актуализират санкциите при установяване на нерегламентирано изгаряне на битов отпадък.Също така:1. Туристическо звено в общината, което да се самоиздържа и да привлича туристи в София.2. Инвестиции в общинска собственост, на които да се изграждат детски градини и ясли и други обществено значими дейности.3. Организиран общински транспорт на всички ученици до 7ми клас, което ще даде троен ефект – безопасност за децата, по-малко автомобили на родители замърсяващи и натоварващи трафика в столицата и по-малко натоварен градски транспорт в пиковите часове.4. Подпомагане от общината на развитието на микро и семеен бизнес на територията на Столична община", "date": "2019.10.12", "title": "Мощна подкрепа от цяла Европа за Европейска партия Волт"}
{"url": "https://offnews.bg/kultura/balgarka-s-rekord-na-gines-za-naj-nisak-glas-v-sveta-713025.html", "text": "Рекорд на Гинес за най-нисък глас на планетата е признат на Марияна Павлова от Смолян, съобщава БНР. Тя е дъщеря на обичаната родопска народна певица Христина Лютова.Условието за рекорда било да започне от произволен тон и без въздух, на полутонове, да стигне до тона, за който кандидатства - си бемол на контра октава. Марияна Павлова отдавна мечтаела за този рекорд.От пет години живее в Лондон. Преди това в България търсила спонсори, за да осъществи мечтата си, но тук не успяла. Новината дошла късно в четвъртък, след като певицата получила потвърждение от организацията, че е титуляр с най-ниския контраалт в света.Марияна Павлова е родом от Смолян, дъщеря на великата родопска певица Христина Лютова. На 35 години се изявява на български и чужди сцени. Работила е 16 години в ансамбъл \"Родопа\" в Смолян, в \"Космическите гласове\", \"Драгостин Фолк Национал\", \"Големите български гласове\", в камерните формации, квартет \"Славей\", Каба трио \"Родопея\". Марияна Павлова е \"златен глас\".", "date": "2019.10.12", "title": "Българка с рекорд на 'Гинес' за най-нисък глас в света"}
{"url": "https://offnews.bg/bojni/kobrata-atakuva-dzhoshua-i-ruis-v-sada-712991.html", "text": "Най-добрият ни профибоксьор Кубрат Пулев атакува в съда в САЩ двете най-актуални имена в тежката категория Антъни Джошуа и Анди Руис.Чрез своите адвокати той е поискал от съдията Кевин Кастел, който отговаря за южния район на Ню Йорк, да бъде отворен договорът на Анди Руис за мачовете му срещу Антъни Джошуа, пише \"24 часа\".Причината според неговите адвокати е неправомерна клауза, която задължава да има реванш между двамата. Тя била в разрез с правилника на Международната боксова федерация.Кобрата е представляван от адвокатите Джон Уирт и Джон С. Уирт, които са завели жалбата.Представителите на Пулев атакуват и разрешението на Международната боксова федерация да даде отсрочка за задължителната защита на титлата на Анди Руис, за да има той реванш с Джошуа. За това били платени 20 000 долара.Пулев е задължителният претендент на Международната боксова федерация и по принцип има договорка да се изправи срещу победителя в реванша до март догодина.Сега обаче може да се стигне до доста гръмко дело и отнемане на титли, ако наистина има неправомерна клауза в договора за първия мач.Става въпрос за правило 3в на организацията, което гласи: “Нито един договор за титла не може да включва клауза или друг член, какъвто и да е, който гарантира или по какъвто и да друг начин уверява или обещава на съперниците реванш. Подобна клауза или член нарушава правата на задължителния претендент.”", "date": "2019.10.12", "title": "Кобрата атакува Джошуа и Руис в съда"}
{"url": "https://offnews.bg/112/parvi-arest-za-targovia-s-glasove-predi-mestnia-vot-713033.html", "text": "Първи арест за купуване на гласове преди местните избори. Полицията задържа мъж от Лясковец със списък със 100 имена. Той е намерен при рутинна проверка на автомобил, в който пътували двама мъже и една жена. Неофициално тя е потвърдила, че става въпрос за купуване на гласове, съобщи NOVA.Задържан за 24 часа обаче е само единият от мъжете – на 33 години, от т.нар. клан на Манджите. Неговите майка и баба потвърдиха за ареста му. Отричат обаче да се занимава с политика и търговия с вот.По информация на Районната прокуратура на мъжа вече е повдигнато обвинение за купуване и продаване на гласове. Ако бъде признат за виновен го грозят от 1 до 6 години затвор и глоба от 10 000 до 60 000 лева.", "date": "2019.10.12", "title": "Първи арест за търговия с гласове преди местния вот"}
{"url": "https://offnews.bg/sviat/gartcia-prizna-ukrainskata-pravoslavna-tcarkva-plovdivskiat-mitropoli-713018.html", "text": "Светият синод на Гръцката православна църква (ГПЦ) днес официално призна автокефалността на Украинската православна църква (УПЦ). Решението бе взето след искането на Вселенската патриаршия, съобщава БГНЕС.В гласуването в Синода са участвали 80 архиереи. Развръзката бе оповестена от архиепископа на Атина и цяла Гърция Йероним. Очаква се и други църкви от православния свят да последват това решение, с изключение на Московската патриаршия и Сръбската православна църква, която е зависима от нея.На 6 януари тази година Вселенският патриарх Вартоломей I подписа в Истанбул декрета за автокефалия на Украинската православна църква. Преди това патриархът приветства успешното провеждане на обединителния събор в Украйна. Патриарх Вартоломей покани митрополит Епифаний за да му връчи Томос за автокефалност. По този начин Вселенският патриарх, духовният лидер на всички православни християни по света, сложи край на повече от 300 години московско владичество. Украинската православна църква е под върховенството на Руската православна църква от далечната 1686 година.Междувременно Негово Високопреосвещенство Пловдивски митрополит Николай публикува писмо до Негово Светейшество Българския патриарх и Софийски митрополит Неофит и до Светия синод, в което постави условие на Руската църква по проблема в Украйна. В него той заявява, че Българската православна църква ще се произнесе по въпроса дали признава или не новосъздадената с томос от Вселенския патриарх Вартоломей Православна църква в Украйна, след като Руската църква признае и отреди полагаемото се по-предно място на БПЦ в диптиха.Ето и пълния текст на писмото: работим за укрепване на авторитета и достойнството на Българската православна църква – Българска Патриаршия.Препоръчваме се на Св. Ви Първосветителски молитви и оставаме на Ваше Светейшество и на Ваши Високопреосвещенства в Христа брат,+ ПЛОВДИВСКИ МИТРОПОЛИТ НИКОЛАЙ\"", "date": "2019.10.12", "title": "Гърция призна Украинската православна църква, Пловдивският митрополит Николай постави условие за признаването ѝ от БПЦ"}
{"url": "https://offnews.bg/politika/borisov-s-turtcia-samo-diplomatcia-ne-ni-triabvat-lageri-za-migranti-712998.html", "text": "С президента Ердоган имаме ясна уговорка и турските власти стриктно спазват споразумението към България за мигрантите. Това каза премиерът Бойко Борисов пред журналисти в Сливен. Имаме нулев миграционен натиск, увери той.Не виждам никакъв смисъл да строим и да се подготвяме с лагери, каза още Борисов.Ами ако са жени и деца? Айде ако са мъже иди-дойди, но ако са жени и деца и ги нахвърлят ей така по оградата, какво ще правим? Дипломацията, споразумението, добросъседските отношения с Турция са важни, каза Борисов. ", "date": "2019.10.12", "title": "Борисов: С Турция само дипломация, не ни трябват лагери за мигранти"}
{"url": "https://offnews.bg/politika/nikolaj-radev-mozhem-i-shte-uspeem-da-nalozhim-liavata-politika-v-plo-713003.html", "text": "Можем и ще успеем да наложим лявата политика в Пловдив, но трябва да стигнем до хората\".Това заяви кандидатът на БСП за кмет на Пловдив Николай Радев по време на среща на темата „За властта и хората“. По думите му кметът, с действията си, може да определи перспективите за един град. Той гарантира, че ще бъде медиаторът в отношенията на средното и висшето образование с бизнеса. По думите му задачата му е Пловдив да си върне славата на град с високотехнологична индустрия, която осигурява високи заплати на подготвени кадри. „В средата на кампанията мога да кажа, че хората чуват и одобряват позициите на левицата”, изтъкна Николай Радев. Кандидатът за районен кмет на р. Северен д-р Атанас Баташки сподели, че пловдивчани искат да участват в решаването на проблемите. „В ежедневните ни срещи хората заявяват, че са готови да се включат, защото нашите идеи им допадат”, отбеляза младият хирург и главен асистент в МУ – Пловдив.„Нашите съграждани искат да видят отпред достойни личности, защото дефицитът на морал ги дразни най-много”, допълни кандидатът за общински съветник и председател на РС на БСП – Северен Илия Гатев.„Има смисъл да се гласува за компетентни и знаещи кандидати, за да бъдат решенията, наредбите и нормативните актове според закона и в интерес на пловдивчани”, изтъкна юристката от челната десетка в листата на пловдивската левица Недялка Петрова. Проф. Иво Христов: От нас зависи да изберем компетентните и можещите. Николай Радев е такъв!„Пловдив заслужава съвършено друго управление“, изтъкна проф. Иво Христов. „Тук има двама души, които са се нагърбили с тази тежка и отговорна задача – Николай Радев и д-р Атанас Баташки“, посочи проф. Христов седящите до него кандидати за кмет за Пловдив и районен кмет за р. Северен от листата с № 56. Той подчерта, че и двамата са благородни, с хуманни и отговорни професии; първият работи с най-специфичната част на живота – децата, а другият лекува и спасява хора.„Ние се намираме в политическа ситуация, изборите са политически акт и избираме лица, които да решават политически задачи. Политиката не е тротоари, градинки, кучета и канализации – това са задължения. Политиката е разговор за това- какъв град искаме да видим. Пловдив ще се развива ли с икономика, достойна за него, или ще вегетира на ишлеме? Какво ще се случи с потенциала на Пловдив – какъв тип ученици ще излизат от професионалните гимназии и студенти от пловдивските университети? Какъв вид индустрия ще има Пловдив? Дали Пловдив ще се мотае на опашката на общественото развитие или ще заеме мястото, където винаги е бил – начело на това развитие?\", коментира проф. Христов. Той подчерта, че заради липсата на политическо визионерство най-старият обживян град в Европа може да стане артефакт. „Затова Пловдив, както и самата ни държава, има нужда от тотална промяна. Такава предлага „БСП за България”, защото има гръбнак, защото притежава комптентност и визионерство в лицето на директора на Английската гимназия Николай Радев и доктора хирург Атанас Баташки“, посочи професорът по социология на правото. „От нас зависи на 27 октомври да изберем можещите”, завърши той, посочвайки кандидата за кмет на Пловдив Николай Радев.", "date": "2019.10.12", "title": "Николай Радев: Можем и ще успеем да наложим лявата политика в Пловдив"}
{"url": "https://offnews.bg/sviat/sled-holandia-i-germania-spria-iznosa-na-orazhie-za-turtcia-713026.html", "text": "Германия се присъединява към решението на Холандия от петък да спре оръжейния износ за Анкара. Външният министър Хайко Маас заяви пред „Билд дам Зонтаг“: \"На фона на турската военна офанзива в Североизточна Сирия федералното правителство няма да издаде нови разрешителни за всички въоръжения, които биха могли да бъдат използвани от Турция в Сирия.\"Според Маас от 2016 г. федералното правителство прилага много ограничителна линия за износ на оръжие за Анкара, особено след турската военна офанзива в северния сирийски регион Африн. Досега спиране на оръжейния износ не е било налагано.Доставките за Турция през 2018 г. възлизат на 242,8 милиона евро, почти една трета от целия износ на германско оръжие (770,8 милиона евро). През първите четири месеца на тази година Анкара получи бойни оръжия за 184,1 милиона евро от Германия. Както и през предходната година, страната партньор от НАТО се нарежда като №1 в класацията на най-важните страни получатели.", "date": "2019.10.12", "title": "След Холандия и Германия спря износа на оръжие за Турция"}
{"url": "https://offnews.bg/112/tcisterna-avarira-na-hemus-kilometrichna-opashka-ot-koli-na-magistral-712999.html", "text": "Аварирала цистерна затрудни за кратко движението по автомагистрала \"Хемус\" в посока Варна.Това съобщиха от пресцентъра на Агенция \"Пътна инфраструктура\" (АПИ).При 15 км то се осъществяваше само в изпреварващата лента. Ограничено бе движението в активната и аварийната ленти.Образува се километрична опашка от коли, но малко след 11:00 ч. движението беше напълно възстановено.Временно бяха спрени и тировете и тежките камиони, за да не се затруднява движението до преместването на товара й и изтеглянето на цистерната.", "date": "2019.10.12", "title": "Цистерна аварира на Хемус, километрична опашка от коли на магистралата"}
{"url": "https://offnews.bg/politika/ninova-realna-detcentralizatcia-mozhe-da-reshi-problemite-na-obshtini-713005.html", "text": "Днес е денят на българската община. Местната власт е най-близо до хората. Тя е натоварена с много очаквания от тях. За да ги изпълнят, общините трябва да получат реална децентрализация. Това заяви лидерът на БСП Корнелия Нинова, цитирана от пресцентъра на партията. Не може постоянно да им се прехвърлят отговорности, без осигурено финансиране.Поздравявам всички работещи в местната власт. Пожелавам им здраве и да бъдат чувствителни към проблемите на съгражданите си, допълни Нинова. На прага сме на избори за кметове и общински съветници. На кандидатите на БСП желая успех. Вярвам във вас. Познавам ви като почтени и можещи. Знам, че ще работите за добруването на хората във вашите населени места. На добър час!, пожела лидерът на БСП. ", "date": "2019.10.12", "title": "Нинова: Реална децентрализация може да реши проблемите на общините"}
{"url": "https://offnews.bg/politika/ivelin-nikolov-v-gabrovo-ne-ostanaha-obshtestveni-medii-713001.html", "text": "В Габрово не останаха обществени медии. Колкото и интересни събития да се случват в нашата община, нямаме кореспондентски пунктове на основните национални медии, като изключим БТА и националното радио. Това означава, че информацията, която получаваме, е или от социалните мрежи, където трудно може да се провери нейната достоверност, или като срещнем някого в града - от слухове\".Това заяви кандидатът на БСП за кмет на Габрово Ивелин Николов по време на организираната от него дискусия \"Демокрация, медии, журналисти. Свобода и отговорност. Европа, България, Габрово\". Той подчерта, че като журналист винаги се е притеснявал, че това, което стига до хората, може да не е вярно; че може да формира фалшиви нагласи.\"Журналистът има право да направи свой коментар. Не само има правото, но има задължението да има своя позиция. Но когато предоставя информация, тя трябва да е истинската и да има критерий коя информация е истинска\", категоричен бе той.В дискусията, организирана от Ивелин Николов, участваха евродепутатът от БСП/ПЕС Иво Христов; Милко Недялков и Александър Симов - журналисти и народни представители от ПГ на \"БСП за България\"; Маргарита Стоянова - журналист и кандидат за общински съветник в Габрово, представители на медиите и граждани.Иво Христов: У нас все повече „опозиция“ се приравнява към „конспирация“, а това е белег на диктатура \"В страната все повече хора се страхуват да заявяват свободно, че са причастни към опозицията. У нас все повече \"опозиция\" се приравнява към „конспирация“. Това е много характерно за една настъпваща диктатура - ако мислиш различно, значи нещо кроиш, правиш нещо нередно. Скоро и законът те погва.\" Това каза Иво Христов, журналист и член на Групата на Прогресивния алианс на социалистите и демократите в Европейския парламент. По думите му хората в България се страхуват.\"Когато обикалях страната в рамките на кампанията преди изборите за Европейски парламент, навсякъде мутри стояха около входовете на залите, в които се провеждаха събитията, брояха тези, които влизат и излизат. Хората ми доверяваха как са притискани и рекетирани, но винаги на излизане, мимоходом, тихо, защото вече не смеят да говорят за това. Върнахме се в атмосферата от преди 1985 г. дори, защото между 1985 и 1989 г. българите говореха все по-свободно\", смята евродепутатът. Според него, преди въпроса за свободата на медиите, трябва да бъде зададен въпросът- има ли медии, тъй като в повечето областни градове те са сведени до няколко и едва оцеляват. \"В зората на демокрацията имаше изобилие от вестници - възстановени заглавия от преди 9 септември; множаха се и телевизиите, и радиата. После те постепенно започнаха да изчезват. Най-напред хората започнаха да се отвращават от политиката, често лъгани, и я загърбиха\" заяви той. По думите му на второ място капиталът е започнал да се концентрира в ръцете на различни олигарси и е ставало все по-трудно да получиш финансиране и да говориш свободно.", "date": "2019.10.12", "title": "Ивелин Николов: В Габрово не останаха обществени медии"}
{"url": "https://offnews.bg/politika/chetirima-kandidati-za-kmet-na-sofia-liubimoto-mi-miasto-v-grada-e-712997.html", "text": "Кандидатите за кмет на София Йорданка Фандъкова, Мая Манолова, Борислав Игнатов и Ангел Джамбазки отговориха на 4 въпроса за столицата, управлението й, проблемите и любимите си места в нея по Нова тв. Защо смятате, че ще бъдете добър кмет?Йорданка Фандъкова, кандидат-кмет от ГЕРБ (СДС) - „Защото познавам в детайли проблемите на София. Зная как те могат да бъдат решени. И пропуските, и грешките, които сме допускали, ми дават основание да зная точните причини, да зная как да ги коригираме. Смятам, че опита, който имам, ми дават възможността да подбирам екип. Знаете, че направихме промени в екипа. Предстоят още такива - с хора, които могат да работят по новите предизвикателства на града”.Мая Манолова, незавимисим кандидат – „Защото мога да работя да кадърните, а не с приближените и с партийните. Защото тихия шум на парите не е по-силен от гласа на гражданите, а аз чувам гласа на гражданите - на тези от протестите срещу презастрояването, срещу небостъргачите, срещу мръсния въздух. Защото мога да нося отговорност - не се крия зад заместници. Не се крия зад фирми, партийни централи и зад непредвидени обстоятелства”.Арх. Борислав Игнатов,кандидат-кмет от обединение „Демократична България” - „Защото имам истински добри намерения към този град и съвременни, умни решения, които ще реализираме заедно с моя екип”.Ангел Джамбазки, кандидат-кмет от ВМРО - БНД - „Защото имам 7-годишен опит като общински съветник, защото познавам проблемите на града и защото знам как да ги реша. Градът има нужда от по-твърда ръка, града има нужда от ред, сигурност, дисциплина. Това е нещо, което мога да предложа и знам как да се случи”.Йорданка Фандъкова – „Базиликата Св. София. Това е мястото, което ми дава хармония и баланс. Един от най-старите християнски храмове в София. Любопитно е, че няма собствена камбанария. Камбаната е закачена на едно от дърветата до храма. Укрепихме сериозно този храм, за да може да остане за поколенията”.Мая Манолова – „Площадът около храм-паметника \"Св. Александър Невски\". Там имам любима пейка, на която обичам да седя. Там беше палатката на майките на деца с увреждания, на която прекарахме близо осем месеца миналото лято. Там е храма на духа - катедралата \"Св. Александър Невски\", там е храма на образованието - Софийския университет, там е храма на науката, храма на изкуството - Художествената галерия”.Арх. Борислав Игнатов – „Обичам тишийната и спокойствието на Борисовата градина и ще я запазя от застрояване”.Ангел Джамбазки – „Резньовете, Голи връх, Черни връх, \"Алеко\". Витоша, за съжаление, е затворена за софиянци от много време. това е една от темите и проблемите, които трябва да бъдат решени и аз мога и знам как да ги реша”.Йорданка Фандъкова – „Качеството на атмосферния въздухИма комплекс от мерки - заложили сме и работим по тях. На първо място, това е подобряване на градския транспорт и строителството на метрото, които да дадат възможност на хората да оставят все по-често своите автомобили. На второ място, разбира се, да се контролират автомобилите, чиито очистващи системи не работят. На трето място, това е отоплението на дърва и въглища. Защитихме проекти, с които безплатно можем да подменим отоплението на над 20 хиляди домакинства в София с екологично гориво. Подготвихме и до края на годината предстои да заработи, общинската система за мониторинг на качеството на атмосферния въздух, която ще позволи в реално време. 09:53 Облекчаване на трафика. Това става с довършване на околовръстния път и с изграждане на връзките към Северната скоростна тангента и вътрешните рингове. Продължаваме със строителството на буферните паркинги. Зная точно какво да променя и как да го направя. На първо място една много сериозна реформа свързана с дигитализация и въвеждане на електронни услуги. Предвиждам и специален ресор. Но второ място, това е строителството и контрола върху качеството на строителството. Предвиждам, също така, обособяването на един сектор, който да се ръководи от хора, които да отговорят в целия прцес - от проектирането, през строителството, контрола, приемането на обектите, което да позволи да не се размива отговорността”.Мая Манолова – „Проблемите с достъпа до информация - не знаем какво дишаме, но през зимата го виждаме. Гражданите нямат достъп до общинския съвет, а него не го и виждаме. Няма достъп до Витоша, макар да изглежда визуално близо. Не знаем как се организират обществените поръчки и защо плащаме по три пъти за едно и също нещо. Не знаем защо кварталите нямат канализация. Не знаем защо са ни толкова високи сметките за ток - защото те са абсолютно неразбираеми. Майките с колички и хората с увреждания нямат достъп до тротоарите на София. Децата на София нямат достъп до детските градини. Имаме една затворена община, която знаем кой е управлява, но не сме избирали него за кмет. Ще превърна София в чист и зелен град. Ще върнем символите на града - планината Витоша и минералните извори на гражданите. Ще осигуря достъп на децата, на възрастните за спорт и за отдих до планината на София. 13:46 Ще предприемем незабавно работещи мерки за чистотата на въздуха и за намаляване на трафика, на изнервящите задръствания в града”.Арх. Борислав Игнатов – „Корупцията. Която изсмуква финансовите средства на общината и на нас като общество и граждани и не позволява да се извършват повече неща за парите, които плащаме. Мръсният въздух, който трови здравето ни и това на децата ни. Задръстванията, които ядат от времето ни и не ни позволяват да правим любимите неща и да бъдем с любимите си хора, вместо да стоим по светофари и кръстовища. Презастрояването и пренаселването на дадени райони за сметка на други, които пък не се развиват въобще. Липсата на места в детските ясли. Това не само яде от времето на родителите да ходят с децата си в друг район - най-често с автомобил, това също създава трафик, води до допълнителни разходи и подлага децата на опасност да попаднат в катастрофа. Да не говорим, че липсата на места в детските ясли, води до огромни разходи за младите семейства. Преструктуриране и разбира се, пълна ревизия, одит на дружествата, които са собственост на общината. Знаете, там огромният проблем е с „Топлофикация”. Тя трябва да бъде наистина коренно променена, за да може софиянци да продължат да ползват нейните услуги, вместо тя да бъде докарана до фалит, в какъвто е в момента и задлъжнялост над 800 милиона.Ангел Джамбазки – „Общественият ред и сигурност. Това започва от циганските махали незаконните, минава през неплащането на билетчета в градския транспорт, минава през безобразното паркиране по зелени площи и междублокови пространства. Минава през движението на автомобилите в лентите за автобусите. Това всичко са проблеми, които са проблеми на реда и на сигурността. Отговора на тези проблеми са повече контрол, повече общинска полиция - междудругото аз съм автор на доклада за общинската полиция, когато бях председател на Комисията по обществен ред и сигурност. Фокусът трябва да бъде върху градския транспорт извън централната част на града. Той трябва да свърже районите „Панчарево”, „Кремиковци”, „Овча купел”, „Връбница”, „Нови Искър”. Трябва да бъдат свързани с града. Зад вашия гръб е „Цариградско шосе” - то сутрин и вечер вече е тапа. Решението не е да разширяваш „Цариградско шосе”, решението е да го разтовариш. Както и „Ботевградско шосе”, „Цар Борис Трети”, „Ломско шосе”. Всички тези довеждащи артерии. Трябва да се свърже транспортната инфраструктура и с мрежата на Български държавни железници, която е в ринга около столичния град. Имате изградена линия до Костенец, до Елин Пелин, до Мездра, до Драгоман, до Благоевград. Това трябва да се използва, за да се намали автомобилния трафик. Оттам ще се изчисти въздуха, оттам ще намалеят задръстванията, оттам ще намалее пътния травмизъм.Ако не бяхте кандидат за кмет, за кого бихте гласували?Йорданка Фандъкова – „За почтен човек, който има опит. Знае какво трябва да се направи в града, познава проблемите на града, знае как да ги реши и най-вече предлага конктретни проекти и контретни решения за града”.Мая Манолова – „За кандидата на промяната. Не бих гласувала за кандидат за кмет, който е управлявал 14 години и продължава да говори само в бъдеще време.Арх. Борислав Игнатов - За кандидата на \"Демократична България\". Това е моята политическа и гражданска общност и не бих гласувал за никой друг кандидат, който не споделя тези ценности.Ангел Джамбазки – „Разбира се за моя съмишленик и съратник Карлос Контрера”.", "date": "2019.10.12", "title": "Четирима кандидати за кмет на София: Любимото ми място в града е..."}
{"url": "https://offnews.bg/politika/d-r-emil-karaivanov-podkrepata-za-tvortcite-na-asenovgrad-e-sred-aktc-713000.html", "text": "Доказали сме многократно, че Асеновград е средище на култура с традиции и отношение на хората към нея. Тук израстват поколения творци, които знаят, че могат да разчитат на общината, така е било последните осем години, така и ще продължи, този мой ангажимент пред асеновградчани е категоричен.Това каза на среща с представители на различни културни и творчески формации кандидатът на БСП за кмет на Асеновград д-р Емил Караиванов. Той подчерта, че през двата си мандата е работил последователно и в пълен синхрон с творците и културните институции на града.\"Културният календар на общината за всяка календарна година го доказва, както и отношението на общинския бюджет към културата. Неоспорим факт е, че има събития от този календар, които станаха фокус за национален и туристически интерес\", заяви той и даде като пример Празниците на виното, Калиниците, литиите, фестивалите за екстремен туризъм. Караиванов подчерта, че има още много какво да се наслагва и развива. Творците и дейците на културата потвърдиха в своите изказвания с аргументи, че действително двата управленски мандата на д-р Караиванов до момента са били с ярко отношение към културата и се надяват това да има продължение.Д-р Караиванов посочи и важните акценти в управленската си платформа в сектора на културата: отваряне на Градска художествена галерия в конкретни срокове; нови места за музейни експозиции; сериозна реконструкция и реставрация на сградите на Караалановото училище, на бившето помощно училище „Св. Архангел\"; нов прецизен преглед на общинските регистри за паметници на културата. Кандидатите за общински съветници от БСП за България Маргарита Стоилова, Петко Чирпанлиев, Ана Иванова, Божидар Носиков, Гео Караданов, Димитър Илиев, Диана Станчева и Полина Симова също бяха активни и настояха да изискват повече работа и изяви на консултативния съвет по туризма в общината за следващия управленски мандат.", "date": "2019.10.12", "title": "Д-р Емил Караиванов: Подкрепата за творците на Асеновград е сред акцентите ни за управление"}
{"url": "https://offnews.bg/politika/pp-vazrazhdane-obvini-zam-kmet-za-nezakonna-kashta-chobanov-otgovori-713004.html", "text": "От партия Възраждане обвиниха столичният зам.-кмет Тодор Чобанов, че има незаконна къща в затворен комплекс. Той им отговори: Болни фантазии, ще се наложи да им потърся съдебна отговорност. От партията на Костадин Костадинов обясняват, че са получили информация за новопостроена къща, намираща се в кв. „Мусагеница”, в затворен и охраняван комплекс, собственост на Тодор Чобанов, изградена със средства с неизяснен произход и недекларирана пред Столична община. ОбвинениетоКъщата се намирала на ул. „Въртопо” 51 в квартала и се охранява като военна база. Строителните дейности в комплекса, все още продължават. \"Къщата на Чобанов обаче е обитавана от зам.-кмета и семейството му, които изглежда въобще не се притесняват, че това рязко замогване на един макар и високопоставен, но общински чиновник е най-малкото съмнително и повдигащо доста въпроси\", твърдят от Възраждане.От щаба на кандидата им за кмет на София – Николай Дренчев, попитаха: „Първо, с какви средства е построена тази къща? При нас има експерти по въпроса и те са категорични, че въпросната постройка, в този квартал и с всички разходи по нея, не може да бъде построена за по-малко от 600-700 хиляди лева. Как един общински чиновник, със заплата, малко над две хиляди лева, успява да спести за такъв грандиозен строеж?Второ, тази постройка законна ли е изобщо? Питаме, защото същата въобще не фигурира в кадастралния план на София, което означава, че не е декларирана и пред Столична община, тоест обитателите й не плащат данъци. Допустимо ли е, един зам.-кмет да живее в незаконна къща, досущ като циганите във Факултето и Баталова воденица и след това да изисква спазването на законите и общинските регламенти?Трето, защо е така охраняван този комплекс, от какво се крие Тодор Чобанов? Знаете ли например, че само камерите, с които е опасано това място, са за около 50-60 хиляди лева. Говорим за последно поколение охранителни средства, засичащи движение в диаметър 150 метра, с топлинно насочване и регистриращи образи в инфрачервения спектър. Всичко това е безкрайно съмнително, и по наше мнение, там трябва да влязат не само данъчните, но и полиция, защото хора от квартала се съмняват, че във въпросната къща, може би се извършват и определени незаконни действия, свързани с културно-историческото ни наследство и иманярската мафия.” Отговорът на Чобанов: От известно време аз и моето семейство сме обект на може би забавни, но много злонамерени твърдения. Очевидно е , че предизборната кампания е време на компроматни атаки и борби, че някои участници в нея са готови да преминат всякакви човешки граници, за да бъдат забелязани. Цялото ми имущество и доходи са публични и декларирани и присъстват в съответните регистри.Не притежаваме затворен комплекс, къща, нямам и сестра, а всъщност имам двама братя. Както хиляди софиянци семейството ми се премести и живее понастоящем под наем в обитавания от нас от повече от десет години район.Конспиративните твърдения по повод на имуществото ни са плод на болни фантазии на хора, лишени от елементарен морал, на които ще се наложи да потърся съдебна отговорност.", "date": "2019.10.12", "title": "ПП Възраждане обвини зам.-кмет за незаконна къща, Чобанов отговори: Болни фантазии, ще ги съдя"}
{"url": "https://offnews.bg/obshtestvo/ostava-toplo-za-oktomvri-i-drugata-sedmitca-712950.html", "text": "Слънчево ще е времето и днес. Сутринта обаче на места ще има мъгла. Максималните температури ще са между 21 и 26 градуса.Над планините ще е предимно слънчево. По-значителна облачност ще има преди обяд над масивите от Югозападна България и на места там ще е мъгливо. Вятърът ще е слаб, предимно от запад-югозапад. Максимална температура на височина 1200 метра около 17°, на 2000 метра – около 11 градуса.Над Черноморието ще е слънчево, преди обяд с временни увеличения на облачността. Ще духа слаб до умерен юг-югоизточен вятър. Максималните температури на въздуха ще са 20-23°. Температурата на морската вода е 19-21°. Вълнението на морето ще е 1-2 бала. Времето няма да се промени съществено и през новата седмица, остава топло за октомври. ", "date": "2019.10.12", "title": "Остава топло за октомври и другата седмица"}
{"url": "https://offnews.bg/obshtestvo/sv-mchtci-prov-tarah-i-andronik-bili-ubiti-s-kopia-712967.html", "text": "Църквата почита днес Св. мчци Пров, Тарах и Андроник. По време на Диоклетиановото гонение, станало в първото десетилетие на четвърти век, наречено \"ера на мъченичествата”, тримата християни Пров, Тарах и Андроник били изправени на съд в Тарс, главен град на Киликия в Мала Азия.Тримата ревностни християни били подложени на нечовешки изпитания, но нищо не прекършило вярата им в Бога. Озлобен от своето безсилие, съдията заповядат да убият тримата светци с копия.Когато заповедта била изпълнена, той наредил на войниците да пазят телата им, за да не би християните от Тарс да ги вземат и погребат с подобаваща чест.Привечер се вдигнала страшна буря. Ураганът бил толкова голям, че войниците, изплашени, се разбягали и изпокрили.Християните използвали това и, въпреки бурята, взели телата на светите мъченици. Погребали ги с молитви и песнопения в каменна пещера.", "date": "2019.10.12", "title": "Св. мчци Пров, Тарах и Андроник били убити с копия"}
{"url": "https://offnews.bg/obshtestvo/s-paren-lokomotiv-i-vagona-na-tcar-boris-iii-ot-korona-ekspers-do-kius-712980.html", "text": "Парен локомотив и вагон от „Корона експрес” ще пътуват днес от Централна гара София до Кюстендил. Влаковата композиция е част от отбелязването на 110-годишнина от пускането в експлоатация на железопътната линия Радомир – Кюстендил. Влакът ще тръгне в 8.30 часа и ще пристигне в 12.40 часа.Събитието се провежда по покана на инициативен комитет, създаден за честването на годишнината, и се реализира от „БДЖ-Пътнически превози” ЕООД. Във влаковата композиция ще бъде включен личният вагон-салон на цар Борис III от „Корона експрес”. Специално прикаченият вагон ще пътува за първи път тази година като атракция, а по време на движение всички желаещи ще могат да го разгледат, съпроводени от гид, който ще ги запознае с любопитни факти.Вагонът е произведен през 1938 година в Германия и е личен вагон за пътуванията на Цар Борис ІІІ. Този вагон разполага със служебна кабина с 1 легло, 4 кабини с по 2 легла, 2 кабини с две спални с по едно легло и общ санитарен възел, салон с 11 места – за срещи, съвещания, хранене, както и склад. Вагонът е със запазено луксозно обзавеждане, като специалните ламперии и дамаски са автентични.Ретро влакът ще бъде теглен от парен локомотив, произведен в Швейцария през 1935 година. Той е представител на най-масовата серия бързоходни локомотиви в историята на българските железници.Изграждането на жп линията Радомир-Земен-Кюстендил – турска граница започва през 1889 г., когато влиза закон за построяването на жп линията Каспичан-София-Кюстендил, предвиждащ Кюстендил да бъде свързан пряко през столицата с Каспичан, а от там с Варна. Жп линията Радомир- Земен-Кюстендил е открита официално за експлоатация на 26 юли 1909 г. от министър-председателя Александър Малинов, министри, инженери, журналисти и представители на местната власт и населението. По протежението й са построени 4 гари и 2 спирки, а техен архитект и проектант е чехът Рудолф Фишер.", "date": "2019.10.12", "title": "С парен локомотив и вагона на цар Борис III от Корона експерс до Кюстендил днес"}
{"url": "https://offnews.bg/horoskop/horoskop-za-12-18-oktomvri-ot-antonia-mechkova-712130.html", "text": "Сега упорствате по домашни и служебни неща, но бързане и необмислени стъпки ще ви докарат ядове, разправии. На Петковден Овните да внимават с партньори и колеги, във вторник-сряда трудности ги подтикват да обединяват сили, ала макар че решават проблемите, не са най-доволни от изяви и печалби. В четвъртък и петък се пазете от конфронтация, при някои атмосферата вкъщи се нажежава. Дамите ще се справят по-тактично с това, но господата да бъдат бдителни. Ако споровете са с други околни, просто бягайте от тези разговори.До сряда отделяте доста време за близки и за празнични поводи, но все пак силите ви не са безкрайни. Група Телци посвещават труд и енергия на дела, които околните не ценят, ще ги боли от нетактичност на роднини и познати. Споко, знаете отлично, че никой не може да омаловажи приноса ви в екипа, у дома. В четвъртък пак влизате в ролята на обединители, привличате околни за съвместна дейност, с такт прокарвате добри идеи. Не бързайте с мащабните проекти, не им е дошло времето. Е, направеното досега носи заслужена радост. В четвъртък и петък се натъквате на най-сериозни делови трудности, ала ще се справите, вероятно поемате и част от задълженията на колеги, познати, близки. Нещо повече, мнозина постигат добри резултати в по-нестандартни ситуации, правят нещата, не имитират умения. От уикенда Близнаците се товарят с куп допълнителни задължения, обещават услуги на околните. Това може да намали ваши приходи, ала до вторник ще балансирате взаимоотношения, ще изясните важни детайли. Не се изкушавайте да хитрувате на чужд гръб, така ще губите.До понеделник и вие гледате за нови партньори или друга подкрепа за реализация на идеи. Раците не се месят в чужди работи и все пак да проучат задълбочено интересуващи ги теми, по някои не са наясно. Бързате за кариера и големи печалби, ала да не стане така, че хвърляте силите си за неподходящо място, има риск при прибързани стъпки. Част от знака ще успокоят темпото под влияние на близки в сряда-четвъртък. Услуги и съвети се бавят, петък ви подсказва да се върнете и към старите си дела. Упорствате ли, успехът е с вас.Ведри 7 дни, макар че успехите и печалбите може и да не са толкова много, колкото ви се иска. Е, Лъвовете ценят и отклика, който усилията им срещат в сърцата на околните, сега заслужено ги обграждат и с обич, и с уважение. През уикенда чистите изостанали служебни дела, в понеделник стриктно уреждате административната страна на всеки въпрос, във вторник ловите подходящите шансове за начинания. От сряда нещата тръгват възходящо, но вие подлагате всяка стъпка на анализ, забавяте темпо и особено за по-важните ви проекти...Напрегнато 7-дневие, търпеливите ще извлекат ползи и при такова развитие на деловата ситуация. През уикенда Девите си правят програма минимум, изявите им зависят от влиятелни покровители. В понеделник самостоятелни начинания ви изкушават доста, но до четвъртък близки и познати непрекъснато ви търсят за помощ, може би трябва да се върнете и към по-стари задължения. В сряда намалявате хъса в служебната сфера, куп идеи ще почакат подходящ момент и екип, сега трябва да действате предпазливо и в полза на шефа, това се рентира. Сега не сте в най-силна делова позиция, с бдителност и задълбочен анализ ще извадите наяве корена на противоречията с колеги, познати. При някои Везни проблемът е с по-близките, търпеливо и толерантно да изяснят кое как да става занапред. От Петковден посвещавате времето на пътища, проучване на новата информация, запознанства, от които зависят бъдещи начинания. Не се товарете с много обещания за услуги, а си набележете стратегията, обединете екип и без да налагате мнението си. В петък се справяте с куп пречки, близките са до вас.Периодът ви носи промени, подхождайте по-внимателно към делови и лични проблеми. Доста Скорпиони да овладеят нетърпението, по административни и обществени въпроси трябва да си осигурят сериозна подкрепа, да преодолеят негативни нагласи. На Петковден поводи за контакти бол, а вие не споделяйте всичките си идеи, има време. През следващите дни се дръжте по в сянката на колеги и шефове, уменията и далновидността ви ще бъдат оценени в екип. В петък упорствайте по плана си, връщате си силата и хъса за творческа изява.За вас се очертават немалко делови и лични проблеми, вероятно мнозина дават преднина на първите. Стрелците ще се съобразят със ситуацията, по-сдържано и бдително поведение ще ги пази от некоректни партньори и други рискове в работата. От Петковден намалявате амбициите, а и темпото в дейността си, ще трупате идеи и информация за бъдещи проекти. В четвъртък май е време и да обсъдите и някои грижи около обичани хора, да си начертаете нова стратегия. Проявявайте разбиране към близките, за да се радвате на отношенията с тях.Периодът е труден и динамичен, готови сте да хвърлите всичките си сили за постигане на набелязани цели. Все пак внимавайте, на Петковден може да се чувствате уморени, огорчени. По-разумно е да си дадете пауза и да планирате по-нататъшни стъпки, вторник-сряда носят неочаквани шансове, в следващите дни е важно да привличате нови съмишленици, подкрепа от приятели, близки. Група Козирози имат добри условия да създадат и укрепят лични връзки, на които ще държат много. Господата да се поучат от своята половинка на такт.Набелязали сте план за делови и лични промени, но не налагайте мнение през уикенда, не във всичко сте прави. Влюбените Водолеи да решават проблемите си повече с разума, не с емоции, в ред случаи припряност може да ги подведе. На Петковден ще усетите кои въпроси не са ви ясни, не бързайте да отстъпвате назад. Във вторник бъдете услужливи и все пак се придържайте стриктно към правилата. В сряда не се месете в чужди отношения, следват 2 по-напрегнати дни и трябва да действате бдително, находчиво и ефективно, от вас си зависи.До сряда трябва да полагате доста усилия, за да си спестите излишни спорове с близки, познати, колеги, клиенти. През уикенда Рибите ще загърбят домашни въпроси, но от понеделник-вторник наваксват за сметка на по-добри приходи и упорство, поемат и редица чужди задължения. Уморително е, но разправиите изтощават повече, така че от четвъртък откривайте шансовете, които ви дават проектите на околните и не налагайте своето мнение в екип, колкото и то да е далновидно. Обичаните ви хора могат винаги да разчитат на вашата подкрепа.", "date": "2019.10.12", "title": "Хороскоп за 12 – 18 октомври от Антония Мечкова"}
{"url": "https://offnews.bg/politika/izticha-srokat-za-izbirateli-koito-iskat-da-glasuvat-po-nastoiasht-ad-712981.html", "text": "Срокът за вписване на избиратели в избирателните списъци по настоящ адрес и за гласуване с подвижна избирателна кутия изтича днес. Избирател, чийто постоянен и настоящ адрес са в различни населени места, може да поиска да бъде вписан в избирателния списък по настоящ адрес не по-късно от 14 дни преди изборния ден.За вписване в избирателния списък по настоящ адрес избирателят попълва заявление - образец от изборните книжа, с което заявява желание да бъде вписан в избирателния списък на секцията по настоящия си адрес при произвеждане на изборите на 27 октомври 2019г. Условие за вписване на избирателя в избирателен списък по настоящ адрес е регистрацията на настоящия адрес в съответното населено място да е извършена най-малко 6 месеца преди изборния ден или преди 26.04.2019 г. Право да гласуват с подвижна избирателна кутия в изборите за общински съветници и кметове на 27 октомври 2019г. имат избирателите с трайни увреждания, които не им позволяват да напуснат дома си и да упражнят правото си на глас в изборно помещение.Заявленията за вписване в списъка за гласуване с подвижна избирателна кутия се подават до кмета на общината/кметството/кметския наместник. Заявленията са саморъчно подписани и може да бъдат подадени от упълномощено лице или изпратени по пощата, факс или електронно заявление със същото съдържание през интернет страницата на общината. Към тях се прилагат: копие от документи от ТЕЛК, НЕЛК или медицинска епикриза за здравословното им състояние, които установяват, че заболяването на избирателя е причинило такива увреждания, които не му позволяват да напусне дома си и да се придвижи до избирателната секция самостоятелно или с друго помощно средство. ", "date": "2019.10.12", "title": "Изтича срокът за избиратели, които искат да гласуват по настоящ адрес"}
{"url": "https://offnews.bg/politika/votat-v-kardzhali-tozi-pat-niama-da-e-samo-etnicheski-712949.html", "text": "Макар през четири години да повтаряме, че избори има в София, Кърджали и в тази демократична страна, този път изобщо не е така. И доста време мина след крилатата фраза на Георги Първанов, тогава лидер на БСП, че вотът в родопския град е като Сталинградската битка. Няма битка, нито дебат за развитието на общината. За сблъсък на идеи и платформи не се и говори, пък и никой не пита.Докато в София Ангел Джамбазки си позволи да покани конкурентите си на групов тест за наркотици и други зависимости, очевидно провокираният от това Волен Сидеров отиде по-далеч и настоя за още по-дълбочинно проучване на личното пространство на кандидат-градоначалниците: „Кандидатите за кмет на София да докажат с медицинско изследване дали са хомосексуални или бисексуални… Поставям обаче и изискване към всички кандидати за кметския стол на столицата от мъжки пол да се подложат и на медицинско изследване на сфинктера, което да докаже дали са хомосексуални или бисексуални, и ако са такива, да го обявят публично, за да не стават жертва на рекет и изнудване“.За вота и халватаВ Кърджали е съвсем различно. Без кръвни проби и бъркане в човешките отвърстия. Демокрацията е в ход, толерантността също така. И затова нивото на „дебата“ опря до халвата. На селски събор уж случайно се засякоха настоящият кмет (в изборен отпуск) от ДПС и вечният губещ такива избори, кандидатът на БСП. Та срещнаха се двоица на събора и се обзаложиха на кила халва.Халва, хора. Не програми и проекти. Не обещания за светло бъдеще и не смъртоносни копия в сърцето на корупцията. А Кърджали бе обявен за стратегически важен регион още от режима на Тодор Живков, с тежки белези и след онова време, с които политиците умело се заиграват.Ето как протече един ден от предизборната кампания в селото, където кметът с четири мандата зад гърба си и вечният кандидат за поне един си дадоха среща, както услужливо отбеляза една регионална медия: „Традиционният облог на събора в село Брош: 55 кг халва от инж. Хасан Азис, ако кандидатът на ДПС за кмет на Кърджали спечели изборите; 56 кг халва от Милко Багдасаров, ако кандидатът на БСП за кмет на Кърджали спечели изборите. С доброто си чувство за хумор Багдасаров коментира: „Тъй като халвата е за хората, припомням думите на Мечо Пух: Колкото повече, толкова повече!“.Безпрецедентната среща на опонентите отекна и във Фейсбук: (публикуваме без редакционна намеса).Общо осем са претендентите за кметския пост в Кърджали.А битката няма да е между ДПС и БСП, напротив, нито между ДПС и ГЕРБ, макар премиерът Борисов да твърди това. Не и в Кърджали. И Багдасаров едва ли има шанса да се добере до балотажа, ако има изобщо такъв, и проблемът не е в стопения му електорат. Електоратът на всички е някъде на гурбет из Европа. Добре, че този път училищният директор, бивш депутат от ерата на Орешарски и неизменен областен лидер на местната левица се е сетил да стъпи на село. Защото винаги селските избиратели решават вота и това не е новина.А в областния град, който поне засега е единствената крепост на ДПС в страната, не се забелязва кампания. И да я има, може би трябва да се досещаме за нея. Иначе две телевизии опитаха да излъчат нещо като диспут между трима от кандидатите. Ама наистина нещо като диспут, защото такъв пак нямаше. При първия най-респектиращият момент беше този, в който настоящият областен управител Никола Чанев връчи фенерче на все-още-кмета и претендент за 5-и мандат Хасан Азис, а Багдасаров се усмихваше широко, както винаги. А при втория - шумотевицата на агитките и сгрешеното име на града върху знамената на една от тях.Фенерче, защото над 16 години градът тъне в тотален мрак и вечер гарантирано можете да се сблъскате с двукрака светулка-мутант, може да е комшията ви. Или да се претрепете в рязко насечените тротоарни терени, или в най-добрия случай да прегърнете дърво. Особено ако ви е погнала глутница бездомни кучета.В абсурдна тъма е и онзи участък от трансграничния коридор, който свързва Северна Европа с Гърция по пътя за ГКПП Маказа-Нимфея и минава през града, за потрес на чуждите и наши туристи. Деца от училищата са оборудвани от грижовните си отци с начелници като онези миньорските, или си светят с телефончетата и се движат на тумби в непрогледната тъма. И не са само учениците от втората смяна, всички жители са.Има обаче надежда, че тази зима добрите хора в този град няма да бродят в мрака – започна осветяването на града с, както казва Азис, най-модерното в страната осветление със смарт-лампи. Ако грейне градът, сигурно водосвет и курбан ще има в комплект, гаранция. Кърджали е прокламиран от кмета си като европейска столица на толерантността и религиите са в особен синкретизъм, поне духовните им водачи демонстрират единодействие.Играчите в мачаНе, не иде реч за възкресения ФК „Арда“ на Румен Гайтански-Вълка с някой друг отбор, не. Иначе мачовете на „Арда“ са новина №1 в и за Кърджали. Той Вълка вече се е установил трайно в новото си леговище (с подставени лица, разбира се) и със сигурност е доволен от сделката със „златните парцели“ край Водното огледало на река Арда и с нищоправещата фирма „Пътстрой инженеринг“, и ред други, но това е друга тема. Която пак е свързана с градоначалника и онези над него, но и това е друга тема.Хасан Азис, кмет с четири мандата на плещите си и заместник на лидера на ДПС Мустафа Карадайъ, е основният играч отново и на тези избори. Той откри кампанията си с молба за прошка, без да е Байрам. „Искам прошка от всички кърджалийци! Тези, които са тук и тези извън Кърджали. Ако през последните 16 години като кмет не съм успял да видя техните очи, да достигна техните сърца и да почувствам тяхната болка. Три думи ще произнасям в началото на всяка среща и събрание с избирателите до края на кампанията - прошка, благодарност и подкрепа!“, с вълнение изрече Азис.Но там беше само активът на партията, който се трогна дълбоко и го аплодира, но онези, които крещящо се нуждаят от това интимно признание, ги нямаше. А всъщност всички в Кърджали искат едно – чист и светъл град с хубави улици, без глутници бездомни кучета. Бизнесът, разбира се, иска повече, поне прозрачност в поръчките и достъп до тях, без да се налага да влиза в несиметрични равнобитки с обръчите от фирми.През 2015 година Азис спечели 59% подкрепа. ГЕРБ отнесе 27 %, а БСП едва 8 %. Преди това, през 2011 Хасан Азис получи кметския пост с 54 % от вота, ГЕРБ извоюва 20,65 %, а Милко Багдасаров от БСП - 20,12 %.Никола Чанев, кандидатът на ГЕРБ, дойде от гражданската квота на Бойковата партия, но вече е партиен кандидат. Той е областен управител, преди това беше на високи позиции в местната НАП. „Кой обича данъчните, бе“, казват скептиците. Обаче човекът знае как се събират пари и как се управляват, вероятно. Последното ще е сложно, като се знае халът на общината с тежките ѝ борчове в милиони.Радослав Милев е отново кандидатът на Демократична България, досегашен общински съветник. Лидер на местната структура на ДСБ и бизнесмен, фокусиран в хотелиерството и ресторантьорството. Последното му се отдава доволно добре, за разлика от партийното строителство в региона, каквото на практика няма.И партията на Веселин Марешки „Воля“ си има състезател – управителят на аптеките му в Кърджали Иван Кадънков. Една от въпросните аптеки се помещава в имот на родителите му. Да е известен този млад мъж с нещо друго, не е. Не се чува и за срещи с избиратели, но те са заети да продават евтините лекарства и това очевидно е достатъчно.А пък този път СДС си има кандидат, това е гръм от ясно небе! Никой не знае какви са остатъците от „синята идея“ в Кърджали, след като лидерката им Дора Христова преди години предаде хардлайнерите и се гушна с ДПС – официално, публично, по избори тя заявяваше горещата подкрепа на партията си за кандидатите на Движението. Доста преди това на една конференция почти всички участници демонстративно напуснаха форума и я презряха. Сега обаче бившият областен шеф на МВР от времето на вътрешния министър Богомил Бонев (в кабинета на Иван Костов) Иван Коларов се е втурнал към кметския стол.За кандидата на ДБГ Стоян Георгиев сякаш няма какво да се каже. Досега бе общински съветник от т.нар. Реформаторски блок заедно с Радослав Милев. И толкова.На тепиха са ДПС и ДОСТ, и това е битката за КърджалиИ в двете централи са еднакво наелектризирани. Противоборството е между политическите поклонници на Анкара ДОСТ и  познатото ни от 30 години ДПС.Партията на поредния отцепник, по-точно на прокудения от ДПС и приютен в турското посолство в София Лютви Местан, издигна бившия депутат Мехмед Ходжа. Още във времето, когато беше областен лидер на партията, на една конференция в присъствието на тогава оперативния върховен председател Ахмед Доган, той дръзна да повдигне въпроса за признаването на статут на национално малцинство за турците в България. В отговор Доган кипна на трибуната на форума и извади хилядарка, и се зарече да я даде на онзи, който му каже сега и тук дефиницията за национално малцинство. Е, нямаше кой да дефинира сложното понятие. То и досега няма автор, дори в Рамковата конвенция за защитата на националните малцинства няма определение.Тогава инициаторът Мехмед Ходжа си подви опашката, но пак я вирна – покрай новия си лидер Местан. И се втурнаха тази година да правят национална подписка с това искане. Много преди последната си активност Ходжа наистина се бе отцепил от ДПС и основа Партията на демократичните промени, която претърпя фиаско и потъна в забвение. А той самият се озова гурбетчия по строителните обекти в Израел за години и по-късно се установи в Турция, после взе да се заседява в родното си село. Да е живял в град Кърджали не е известно. В профила му във Фейсбук, създаден миналата година, пише, че живее в Одрин и е пенсиониран учител.В сайта на ДОСТ е публикувано негово кандидатско обръщение, но не се е чуло за срещи с граждани, вероятно предстоят. Момчетата работят предимно по селата. Там са важните избиратели. А и Ходжа предпочита да разговаря на турски език, добър му е. Но в Кърджали живеят твърде много етнически българи и никой не следва да игнорира това, защото е престъпно.И така, като никога вотът за Кърджали няма да бъде само етнически – българи срещу турци. Да, този факт е срамен и унизителен и за двете \"страни\", които всъщност са винаги и навсякъде заедно, и де факто са едно цяло в битието, но по избори етническата карта играе за \"нашто момче\". Този път и турските гласове са разделени. А може би това е нормалното - Конституцията не позволява етническите партии. Но срещу етническия вот и тя е безсилна. Друга е темата, че ГЕРБ успя да привлече етнически турци в себе си. /Простете за повторението на \"етнически\", в случая е някак неизбежно/.Опит за разцепването на турските гласове бе направен от ДОСТ и по време на кампанията за парламентарните избори през 2017 г. При полицейска акция в Кърджали на 5 март бяха иззети 400 торбички, пълни с хранителни продукти, върху които бе отпечатано логото на обединение ДОСТ и номера му в бюлетината. Полицията нахлу в склад в района на ж.п. гарата и на място откри 300 торбички, пълни с хранителни продукти от първа необходимост – олио, фасул, брашно и други насъщни.Още 100 торбички на ДОСТ със същото съдържание бяха намерени в микробус с кърджалийска регистрация. От партията обявиха, че подготвяли пакетите с храни за раздаване след парламентарните избори. Тогава не стана ясно защо върху торбичките беше изписан номер 13, под който ДОСТ фигурираше в бюлетината. Сигурно, за да знаят получателите кои са им благодетелите.Същата година през октомври по искова молба на главния прокурор Сотир Цацаров Окръжният съд в Пловдив прекрати регистрацията на фондация, от която ДОСТ бе получила незаконно 100 000 евро. Получаването на парични средства от анонимен източник от чужда държава и използването им с цел агитация и склоняване на български граждани да гласуват в полза на определена политическа партия е нарушение на закона, бе посочено тогава в решението, което не подлежеше на обжалване.ДОСТ залага на подписката за статута на национално малцинство и бута тънката струна на „защото сме турци и сме в опасност да ни сменят имената“. Подобни диалози се чуват навсякъде из града. Но в края на март тази година Цацаров разпореди на Върховната касационна прокуратура да извърши проверка дали дейността на партия ДОСТ съответства с разпоредбите на Конституцията и Закона за политическите партии.Така трябваше да се установи има ли наличие на предпоставките за изпращане на искане до Конституционния съд за обявяване на противоконституционност на политическата партия и дали има данни за подаване на иск до Софийски градски съд за разпускане на партията.Причината за самосезирането на главния прокурор бе съдържанието на публикувана декларация на партия ДОСТ от 26 март т.г., която е за организиране и провеждане на \"Национална подписка с искане за законово признаване от страна на българската държава на статут на национално малцинство\". Повод бяха и публични изявления в тази насока на председателя на партията Лютви Местан. Какво стана с тази проверка, още ли върви... Подписката си тече и притеснени от нов \"възродителен процес\" я подкрепят.В точка 7 на агитационната листовка, разпространявана сред жителите на етнически смесените райони, пише: „Ще бъдем интегрирани във всички сфери на обществено-политическия живот и в цялата йерархия на отделните власти съобразно професионалните си качества без дискриминация на етническа и религиозна основа“.Ами нали интеграцията е въпрос на лична амбиция, образование и доказване на качества, бе, ага. Съвсем друг е въпросът за калинките във властта, но явно на всички им се харесва тази концепция, пуснала корени и в Кърджали, в София и навсякъде в тази демократична страна.ПрогнозитеСпоред проучване на „Маркет Линкс“ (направено по поръчка на бТВ) кандидатът на ДПС Хасан Азис получава подкрепата на 51 % от избирателите. Следват го Никола Чанев от ГЕРБ с 20% и червеният Милко Багдасаров с 12%. ДОСТ не фигурира никъде.Проучването е проведено сред 362 пълнолетни лица в периода 26 септември - 2 октомври по метода на прякото интервю. Едва 42% от избирателите са решени да гласуват, 44% вероятно ще отидат до урните, а 8% не искат и да чуят за бюлетини.Прогнозата на социолозите за подкрепата за общинските съветници в Кърджали сочи 55% за ДПС, за ГЕРБ 19 % и за БСП 11 %.", "date": "2019.10.12", "title": "Вотът в Кърджали този път няма да е само етнически"}
{"url": "https://offnews.bg/leka-atletika/eliud-kipchoge-probiaga-maratonskata-distantcia-za-pod-dva-chasa-713006.html", "text": "Елиуд Кипчоге стана първият човек в историята, който успява да пробяга маратонската дистанция от 42,195 км за под 2 часа. 34-годишният кениец постигна време от 1 час, 59 минути и 40 секунди на специално събитие във Виена.При предишния си опит през 2017 година само 25 секунди не достигнаха на Кипчоге, който е олимпийски шампион в маратона от Игрите в Рио през 2016.Така той подобри най-доброто си постижение – 2:01.39, което записа в Берлин миналата година.За това Кипчоге да падне под 120-минутната граница му помогнаха най-богатия британец – милиардерът сър Джим Ратклиф (собственик на химическата компания INEOS) и братята Ингебригстен, които бяха едни от пейсмейкърите по трасето и изиграха много сериозна роля в опита да се постави историческото постижение.Екип от експерти от различни сфери бе уточнил всичко възможно, за да има гарантирани най-добри условия за Кипчоге. Преди да стартира най-голямото предизвикателство в кариерата си, състезателят заяви, че бягането на маратон под 2 часа е постижение, което може да се сравни с достигането до Луната или изкачването на Еверест.Днешният му резултат обаче няма да бъде ратифициран като световен рекорд от Международната федерация по лека атлетика, тъй като стартът не е под нейната егида.След като пресече финала четирикратният победител в Лондонския маратон първо прегърна жена си Грейс, развя кенийския флаг, а останалите участници в историческото постижение веднага се втурнаха към него, за да го поздравяват.", "date": "2019.10.12", "title": "Елиуд Кипчоге пробяга маратонската дистанция за под два часа"}
{"url": "https://offnews.bg/nashite-avtori/niamashe-da-ostaree-nikoga-razkaz-s-prodalzhenie-ot-zdravka-evtimova-712890.html", "text": "Дядо му Васо свири на една сватба – и то каква. Някой си Никола от Перник, дърт мъж, убил вече четиридесетака, най-после се излъгал, та се оженил. Целият оркестър на Васо, трима човека - тъпан, акордеон, тромпет - свирили три дни и три нощи, докато не изтрезнеят приятелите на глупчото Ники.Дядо Васо също си пийнал, но на него алкохолът само още сърце му дал – и цялото небе в ръцете му дал, заедно със звезди, луна и вятър. Освен това дядо Васко изсвирил една музика за булката, и той не знаел как му дошла – погледнал женчето, не чак толкоз младо, но още може да ражда и това е очевидно. Като я съзрял как гледа Никола, му станало ясно като бял ден, че сигурно вече сина на Никола носи. Може би затова дядо Васко стиснал тромпета, скочил при булката – тя била от Радомир - и изведнъж на дядо Васо тя му заприличала на неговата жена Тодора - на младини.То и на старини Тодора била съвсем същата – драка и дива коза. Като си отвори устата, буря да свири навън, спира да свири. Ако облаци са се омотали по небето и Тодора е яхнала подводницата, облаците светкавично се обират към София. Е такава беше Тодора, но хубава като ярка. Срещна я Васил, още голобрад, свири й на акордеона стабилно, сякаш беше едър мъж със жена и дребосък деца - женски и хубави като вирове в Струма.Това, булчето на дъртия Никола, изведнъж му заприлича на неговата щерка Мария – най-хубавото момиче в Старо село. Щерка му пееше и свиреше на акордеон, като малка и на хор в читалището вървеше. Две момичета роди - красиви като люляк и хризантема, но щерка му накрая най-щедро се прояви - роди внука му Васко. За такова момче с такава глава за акордеон си беше мечтал дядо Васил цял живот. Не кръв под кожата, а Радомирско хоро - как се беше родило такова хлапе – ясно как. Докато беше бременна, майка му Мария всеки ден – и сутрин и вечер, а сигурно и нощем, пееше от радост. Да е жива и здрава акушерката в Радомир Гичка, на която с право викаха: - „Мамина Гичка, умна главичка“ – щото като преслуша корема на дъщеря ти, казва: - „Категорични мъжки бебешки тонове.“- Вярно ли, Гичке! – питаше дядо Васо разтреперан. Специално ходеше в къщата на Мамина Гичка. – Ти вярно ли ги чу тия мъжки тонове, жено? - Слушай какво, Василе! Аз като чуя мъжки тонове, значи мъжки тонове съм чула – като щерка ти беше бременна с двете момичета, казах ли ти - „Чувам категорични тонове?“. Не ти казах. Казах ти – „Чувам ясни женски тонове. Но това, третото, е момче и ако Марийка не ти роди внук – ще застана пред хлебарницата на Дочка и Дона и който мине, да ме заплюе!Тази Гичка имаше език - тояга и като те забрули с думи, милост не знае. Но дядо Васко светкавично ѝ прости. – О, Мамина Гичке! –извика с благодарност той. - Всеки следобед ще идвам да свиря с тромпета на твоите внучки от радост, жено. - Внучките ми не са по музиката, те само над телефоните висят като прани потници и телефоните слушат – оплака се Умната главичка. –Ти на мене изкарай една нежна ръбсодия за душата. Така и аз да разбера, че има любов в тоя елементарен град – и тогава Васо там, в техния двор, току до болницата, подхвана да свири. По тази причина народът, особено бременният женски народ, светкавично се завтече да слуша. Като слушаш нещо нежно, макар и да има ръбове в ръбсодията му, раждаш красиво и здраво дете. Елена, щурата билкарка и Гичка, умната главичка, държаха народа здрав като гранит. По начало Гичка си беше от гранит, отвсякъде тежка и едра, та откъде дядо Васо да извади нещо нежно? Но то в туй му е майсторлъка, хем ръбове да свириш, хем душата ти да грее.Тогава изведнъж на дядо Васо му потече нежност в тромпета! Наду го с огромна сила – Васо със сигурност не знаеше какво прави, може би свиреше радостта си, че най-после щерка му Мария ще роди мъжки внук – дано Господи! Сигурно си представяше как Мария е пеела през цялото време, докато е носила мъжкия му внук под сърцето си. Освен това дядо Васо видя и изсвири лютото сърце на жена си Тодора - хем скандалджийка вълчица, хем сладко от вишни, хем тихо врабче, хем врещи повече от седем козлета - и всичко това в музиката за Гичка умна главичка отиде - врабче и вълчица, козлета и скандалджийка.Той, Васо, глупав се родил и глупав ще кацне на облака при Дядо Боже – тачеше си той Тодорка, скандал жена, но хубаво готви! Цялата радост и всичко, дето го мислеше за жена си Тодорка, отиде в песента, дето я издуха за раз-два-три през тромпета. Като свърши това свирене, Мамина Гичка се беше разревала – то е рядкост да съзреш тая голяма жена, очите й бетонни като стълбите пред кметството, все едно измити през юли – мокри, та светят - и хубави. Ще речеш не в Радомир живее тази акушерка, а Лондон и Париж едновременно – толкоз разкошни. Ненормалната Умна главичка хвана ръката на Васо, целуна я – тъкмо се беше намазала с червило. То повече червило, отколкото уста – на такваз дърта жена червилото е като да залепиш върху танк брошка; Умната главичка му намаза китката, но на Васо му стана светло, ама голямо светло, че можеше да грабне цял Радомир на раменете и да го занесе в Париж.- Дано като тебе да свири това малкото – пожела му от най-дълбоко сърце Умната главичка и сигурно затова Бог му даде внук Васко – момче красиво като петле, като вярното куче на Васо – вълчака Гаврил. Такова умно дете и толкова разкошно! На десет месеца проходи и като му правиха прощъпулник, всичко както си трябва направиха: сложиха пари – като банкер да ги върти; сложиха писалка – писарушка да стане; нож сложиха – касапски магазин да отвори, но дядо му Васко тайно пъхна един тромпет – ситен и нищожен от дребност, но детето – тънко като макаронче, горкото - тътри се, тътри и грабна тромпетчето.Ей тогава очите на Васо се намокриха като стълбите на Радомирското кметство, като го измият с маркуч през юли и плочките лъщят повече от Лондон. Дядото веднага купи на хлапето акордеон и малък барабан. Та сега, за сватбата на оня Никола, дето най-глупаво чака до четиридесет години жена да си доведе, сега ли няма да купи истински голям тромпет на малкия Васко!Баща на момчето си отиде млад като пиле, на мас и тлъсто месо наблягаше, та ядеше. Не го биваше откъм музика. Ти му свириш нещо, той съгласен главата да си отреже и не може да го повтори след тебе, та камо ли мозъкът му нова музика, дето никой не е чувал, да завърти. Иначе свестен момък беше – светло му небе! - гледаше си децата. Като мината фалира, в Перник хвана работа в тухларната, после по БДЖ-то и хляб имаха, и жена си – щерката на Васо - гледаше не като едно, като цял кашон с писани яйца я гледаше и не можеше да диша без нея. Но това тлъсто месо му скърши главата. Кръвно, удар, бам...Хайде стига, на сватба сме. Оня глупчо Никола накрая се престраши, сега ли трябва да ги мислим тия черни неща, че музиката да разплаче народа. Не! На сватба човек трябва да си мисли за това как Васо подари на Тодорка една гривна за петдесет лева, как Тодорка я взема, като че струваше петдесет милиона. Тогава Васко си каза: – „Тая е за мене. Тая ще ми свети, като слънцето се запие някъде и забрави да изгрее в шест часа сутринта.“ Старият си припомни деня, когато зет му, горд като космическа совалка, му каза – „Здрасти, имаш внук. Казва се Васко като тебе!“Уж имаше големи уши зетят, пък не чуваше музика с тях, горкият. Тлъстото го унищожи, лойта… Добър зет беше, Бог да го прости... И такава музика изсвири Васил на сватбата на заблудения Никола – как да не е заблуден, къде беше, та не се ожени по-рано, бе кол неиден. Аз на твоите години имах щерка на 16. Нищо, дойде накрая сляпата неделя и за човека, та няма да кукува сам на гнилия плет.И още по-великолепна стана музиката, защото сляпата неделя е най-хубавото нещо за мъжа, довежда Тодора вкъщи. Цял живот я гледаш и не ти стига. Когато Васо спря да свири, булчето на дъртия Никола се беше разплакало, едни такива сълзи, зрънца на мак, стига, бе – по-големи бяха, като леща, даже фасул, се спускаха по бузите ѝ и тогава Никола, дангалак с глупостта си известен, скочи от стола си, грабна дядо ти Васо и го вдигна във въздуха. Толкоз високо, че новите маратонки на Васо пипнаха лампата в кръчмата.- Голям си – за знаеш! Много си голям – каза младоженецът и като го пусна на земята, булчето му стана и целуна стария по бузата. А като след три дни и три нощи сватбата свърши, Никола освен дето бе платил капарото, му даде още един калпак пари. - Купи си нов тромпет. - Ще купя на внука – каза честно на мига Васил и още не бе изтрезнял, когато купи – на старо - съвсем нов тромпет, очукан, но нов. Като го гледаш, веднага виждаш каква музика ще измисли този страхотен тромпет, купен от село Дивотино, Пернишко от един стар калайджия Димо Загорялото. Тоя Димо бе майстор на тромпета, огромен спец по свирня, толкоз по-голям от Васо, колкото къщата е по-голяма от една тухла.Когато Димо Загорялото свиреше, след него никнеха лалета, децата грейваха като жълтици, планините се накланяха да го чуват по-добре – такъв беше Димо Загорялото, но го удари удар и вече не можеше да свири, нито можеше да ходи. Добре, че беше жена-човек неговата. Докторите ѝ бяха казали и на децата му бяха обяснили: – „Най-много два месеца ще изкара.“Жена му каза:- Ще видим - и го хранеше - Васо с очите си видя: - хранеше го със спринцовка в устата. От месото правеше бульони и човекът вече пета година живее. С бастун се подпира и крачи. По едно време Димо Загорялото казал на жена си: – Отрови ме да не се мъча повече.А тя му се сопнала:- Ако още един път кажеш тая глупост, така ще те млатна, че ще умреш веднага на мига.Хей такъв човек беше тая жена на Димо Загорялото и такъв човек беше Димо Загорялото, че ако го чуеш с тромпета му – забравяш къде си, на слънцето ли си, пред Радомирското кметство ли си. Васил ходеше вечер понякога да му свири. Жената на Загорялото сипваше ракия, но Васо не близваше, докато не изсвири на стари я си другар една песен - като чу за удара на Димо, черна и мътна музика се спусна в главата на Васо.Една такава песен - как човек го удря гаден удар, но ударът не познава жената на човека. Печена! Умна! Храни го със спринцовка, как можа да ѝ дойде на ума! И така - човекът първо не можел да гълта, но полека се научил и взел да пие бульона като гъсок; как полека човекът се изправил на крака, а смъртта си казала: – „Виж каква жена, бе, как да й взема мъжа. Нека си живеят двамцата.“Тая мелодия свиреше Васо с тромпета на приятеля си Загорялото, с тая мелодия му се кланяше до земята и ако Гичка Умната главичка му беше казала, че ако изнесе приятеля си до Черни връх и гадният удар ще си вдигне капата да се махне, Васо щеше да го изнесе, нищо че Загорялото беше тежък мъж. Сега, както си беше сложил парите в джоба от сватбата на Никога дангалака, Васо отиде при приятеля си и каза:– Ето ти тия пари - за твоя тромпет, Димчо. - Без пари ти го давам за внука – каза Загорялото. – Знаеш, отдавна съм ти го казал. - С тия пари Симка ще ти купува пилешко – каза Васо. - Не! – вика Загорялото. След удара той говореше бавно като валяк, даже по-бавно. – Искам с малкото да дойдеш тука и малкото да ми свири. От моите никой не свири. В Англия се попиляха. Тия, дето останаха, не могат.И така очуканият тромпет, най-страшният тромпет в Перник, дето можеше да накара река да се обърне обратно към извора си, дойде в къщата на Васил Василев.Първата седмица на дядо Васо му идваше да си отреже ушите и да ги даде на Гаврил, вярното му куче вълчак. Момчето не го биваше да свири на тромпет. Като вол ревеше тромпетът, който можеше да премества звезди по небето. Задавяше се на всеки звук тромпетът, клечеше, не помръдваше, караше се като баба Тодора, ако случайно Васо не видеше някое от цветята й и го настъпеше в бързината. Така се мъчеше тоя велик тромпет в ръцете на внука му.- Келеш си, бе момче – изплака Васо. – Ей така се прави – и показваше на хлапето как. То се мъчеше, потеше се, лицето му жар жарава палеше от зор. – Келеш си, бе – констатираше Васо. – Но ще престанеш да си келеш. Вземи се скрий някъде, дето никой не може да те срещне. Там опитвай. Ако омесиш песен, обади ми се да чуя. Иначе не мъчи тромпета на Димо, щото човекът усеща желязото на инструмента. Чува те. Ще вземе да умре най-добрият ми приятел. Малкият излезе разбран. Послуша. Грабваше тромпета на Загорялото и къде отиваше – сигурно в гората с младите, наострени на кръв борчета, или надолу по Струма, при камъшите.- Ако нещо стане с детето, ще те скърша от бой – закани се Тодора и Васо не си спомни ни един път тя да не си бе удържала думата и назад да я бе върнала. - Лошо няма, жено – каза той. – Не виждаш ли, че свири? Не чуваш ли, че от калта музика изважда, от вятър пътека прави. - Ако нещо му се случи... гърба ти... - Тодорке, ти що не спреш да пееш, бе жена? Щото ако спреш, ще умреш и аз какво ще правя без тебе. Дребният ще влезне в тромпета. Той е като тебе, има песен вместо месо под около костите. Разбираш ли ме?Жена му, която от трийсет и седем години все му беше жена, бе грабнала точилката, но полека я отпусна. После, без да му каже дума, макар че имаше език по-тежък от точилка, с която можеше всичко да размеси и наточи, отиде до бюфета. Васо знаеше какво тя държеше там – ония бонбони, дето Васо и внукът Васко ги изядоха още вчера сутринта. Но не, Тодорка не беше отишла за ония бонбони. Тодорка отнякъде измъкна кутия локум – ах, че локум измъкна тая Тодорка!- Яж, яж, Васе – каза тя. Рядко му казваше „Васе“: когато й даде оная гривна за петдесет лева и като се роди внукът им Васко. Абе какво ѝ става на тая жена? Да не вземе да остарее и тя като другите? Васко грабна два локума едновременно, при което Тодорка светкавично като снайперист издърпа кутията от ръката му и викна: - Васо, я се стегни. Да не ти е Велик Ден днеска, че се тъпчеш така?Васил въздъхна с облекчение. Тая нямаше да остарее никога.", "date": "2019.10.12", "title": "Нямаше да остарее никога: разказ с продължение от Здравка Евтимова"}
{"url": "https://offnews.bg/obshtestvo/virusi-atakuvat-garloto-gripat-idva-prez-noemvri-712994.html", "text": "Вирусите вече атакуват, за грип обаче още е рано да се говори. Симптомите на сегашните вирусни заболявания са висока температура, кашлица и болки в гърлото.\"Заболяването започва внезапно, с рязко покачване на температурата - втрисане, болки по мускулите, отпадналост. Пациентите съобщават и за болки в гърлото, след което се появява и кашлицата\", каза по Нова тв д-р Панкова.\"Рязката промяна на времето и липсата на сън предразполага за спадане на имунитета. Акцентираме върху необходимостта от профилактика, която става с добра храна, течности и обогатяване на храната с витамини\", каза още тя.Д-р Панкова допълни, че ваксината е задължителна за всички хора с хронични, сърдчени и белодробни заболявания.Тя обясни, че вирусът може да бъде изкаран на крак. При млади и здрави хора това е възможно, но е хубаво да си вземем почивни дни, ако е възможно. В началото на ноември очакваме грипната вълна, уточни д-р Панкова.", "date": "2019.10.12", "title": "Вируси атакуват гърлото, грипът идва през ноември"}
{"url": "https://offnews.bg/112/mazh-nariaza-gumi-na-10-koli-predi-vreme-varzal-zhena-za-darvo-712992.html", "text": "Мъж наряза гумите на десет автомобила в столичния квартал “Стрелбище” тази нощ. Извършителят е съсед на пострадалите собственици на колите. Той е задържан от полицията за 24 часа, след като се бе барикадирал в жилището си. Мъжът не за първи път създава проблеми в квартала. Заради предишни негови провинения съседите неведнъж се обръщали към полицията. Тормозът обаче продължавал. Снощи той беше задържан за 24 часа.„В общи линии около 10-ина коли са с нарязани гуми. Наш съсед е минал и ги е нарязал. Това видяхме на камерите. Прави сбирки в къщата пред нашия блок, пиянски. Сътресения създава на целия квартал в последните 5 години. Употребява всякакви видове наркотици, алкохол, крещи, вика, напива се, бомба му слагаха. Бяха паднали дограмите на целия блок”, разказа жена, която живее в блока на извършителя по Нова тв. „Този съсед е много конфликтен. Създавал е проблеми със силна музика, псувни и т.н. Преди два месеца беше завързал една жена за дървото”, обясни негов съсед.", "date": "2019.10.12", "title": "Мъж наряза гуми на 10 коли, преди време вързал жена за дърво"}
{"url": "https://offnews.bg/ikonomika/tahan-ot-plevun-domashen-pestil-i-plodov-chips-na-fermerski-pazar-pen-712982.html", "text": "Таханът от ивайловградското село Плевун ще бъде една от атракциите на първия Фермерски пазар „Пендара“ на Женски пазар, който стартира днес от 10:00 до 18:00 часа. Той ще се провежда всяка събота. Фермерският пазар ще подкрепя стартиращи български фермери и занаятчии, ще представя нови производители и продукти, както и иновации на основата на националното ни гастрономическо наследство. Организатори са Фондация „LocalFood.bg“ и „Пазари Възраждане“ ЕАД и се очакват близо 50-тина участници – малки стартиращи български ферми и занаятчии.„Тахайнджийницата в с. Плевун произвежда тахан по автентичен български способ, смлян на каменна мелница и произведен от стар местен сорт червен сусам. Сигурни сме, че софиянци за първи път ще опитат този здравословен елексир. Това е и нашата цел – Фермерски пазар „Пендара“ да подкрепя малки традиционни български производители и занаятчии като им дава възможност да предлагат продуктите си на крайния потребител и така да заемат своето пазарно пространство. А чрез кулинарните ни щандове и демонстрации гостите на пазара ще могат да опитат българска кухня от различни краища на страната. На 12 октомври ще започнем с кулинарния проект на шеф Росен Чакъров „Живодар“, като в 11:00 часа на изградената за целта сцена той ще ни покаже как фермерските продукти могат да се превърнат в кулинарни шедьоври от българската трапеза“, казва Гергана Кабаиванова, управител на фондация „LocalFood.bg“.Платформата на фермерски пазар „Пендара“ е с капацитет над 100 участника, разделени в два блока и три продуктови зони – „Плодове и зеленчуци“, „Млечни и месни“ и „Други храни и напитки“, които ще бъде разположени на Женски пазар в пространството между улиците „Симеон“ и „Кирил и Методий”. „Женски пазар е най-старият столичен пазар, който по традиция подкрепя българското производство. Неслучайно над 40 са родните производители, които излагат целогодишно своята продукция на нашите търговски площи. Затова и решихме да застанем зад Фермерски пазар „Пендара“ и да подадем ръка на стартиращите български ферми и занаятчии. Столичани и гости на София ще могат всяка събота да дойдат на Женски пазар и да си купят плодове и зеленчуци, да опитат вкусни занаятчийски храни, но и да се потопят в едно различно изживяване за сетивата. Стартираме на 12 октомври 2019 г. “, обяснява Драгомир Димитров, изпълнителен директор на „Пазари Възраждане“ ЕАД, общинското дружество, което стопанисва Женски пазар.Сред записаните за участие във Фермерски пазар „Пендара“ са две стартиращи ферми за плодове и зеленчуци. Шест са фермите, които произвеждат мляко и месни продукти – сред тях са Ферма Бродилово, мандра „Кеффа“, която предлага овче и краве млечни продукти, и „Ангус Кетъринг“ – за телешко месо и продукти от него, които ще се приготвят на място и гостите на фермерския пазар ще могат да опитат. Плодов Чипс Syr Nice ще покаже дехидратирани плодови и зеленчукови чипсове, а Домашен пестил и плодов чипс ще ни припомни вкуса на позабравените сладости.Малката семейна ферма Green Living Farm предлага пъдпъдъчи яйца и уникална паста с тях.Заешката къща отглежда зайците си с храна, която не съдържа ГМО продукти, и ще ни предложи продукция по стара българска рецепта. Том Консерв ООД пък е семеен производител на лютеници и зеленчукови пастети по стари селски рецепти, а ферма „Венец“ е фермерски кооператив, който ще предложи плодове и сокове на столичани, отгледани в собствени пермакултурни градини. Във фермерските зони на пазара ще бъдат включени още производители на традиционни пестили, занаятчийски хляб с квас, мед и пчелни продукти, био вина и оцети и много други като проекти като Дивата шипка, например – ферма, която отглежда лимец и орехи в русенското с. Николово и на фермерски пазар „Пендара“ ще покаже своите нови и интересни продукти.Платформата на фермерския пазар включва и кулинарна зона, в която ще участват ресторанти, Street food инициативи и шеф готвачи, като целта е да се акцентира върху възстановяването на българския вкус и родното производство. Те ще предлагат на посетителите на пазара храни и напитки, приготвени с български съставки, но представени като многообразие от кухни – от традиционната българска, през бургерите в американски стил, до тенденциозните течения в безмесното, безглутеновото, безлактозното и др. видове диетично хранене. Сред водещите участници в кулинарната зона ще бъдат Андре Токев с неговия проект ORYZA и шеф Росен Чакъров с „Живодар – кулинарни истории на две колела“. Фермерски пазар Пендара предвижда и малка арт зона, в която ще бъдат представени творчески изделия от естествени материали, но също така и натурална, ръчно приготвена козметика. Сред тях са фирма Бюти Профешънъл, която отглежда свои насаждения годжи бери, лавандула и арония, от които приготвя натурална козметика с патентовани формули.В трите основни зони на Фермерски пазар с приоритет са включени стартиращи малки фермери и занаятчии, които са регистрирали своето производство не по-късно от последните 3 години. Това е периодът, през който единият от организаторите на инициативата, Фондация „LocalFood.bg“, с подкрепата на Фондация „Америка за България“, развива своята образователна и менторска дейност за инкубиране на микро предприятия за местни храни. Именно затова сред участниците ще бъдат включени много бизнес инициативи, чието начало е било подпомогнато от фондацията. Освен стартиращи производители обаче, фермерски пазар „Пендара“ ще приеме и други малки фермери и занаятчии, които отговарят на условията да бъдат включени – да предлагат местни храни, произведени по натурален и занаятчийски начин.По време на фермерския пазар ще има и Академия за обучения на млади фермери.", "date": "2019.10.12", "title": "Тахан от Плевун, домашен пестил и плодов чипс на фермерски пазар Пендара днес"}
{"url": "https://offnews.bg/sviat/dzhihadisti-izbiagaha-ot-zatvor-v-siria-veroiatna-e-zaplaha-i-za-balk-712985.html", "text": "След турски въздушни удари в Северна Сирия 5-има джихадисти от Ислямска държава са избягали от затвор в сирийския град Камишли, съобщи представител на кюрдските сили, предаде АФП.„Петимата пленени от кюрдските сили членове на Ислямска държава са избягали от затвора Навкур, намиращ се в западните покрайнини на населения предимно с кюрди Камишли”, е казал представител на Сирийските демократични сили /СДС/, в състава на който влизат кюрдските формирования.Пазач на затвора твърди, че там зад решетките са затворени чуждестранни бойци от Ислямска държава. Друг представител на СДС е съобщил за периодични бомбардировки близо до затвора Джиркин, който се намира недалеч от Навкур и в който също има джихадисти от Ислямска държава.Така на практика се оправдават опасенията на много западни държави, които прогнозират бягства на джихадисти от затворите в райони, контролирани от СДС. Общо 7 са строго охраняваните затвори с около 12 000 бойци на Ислямска държава, сред които са не само сирийци и иракчани, но и близо 3 000 чужденци от 54 държави.Руският президент Владимир Путин предупреди, че бойците на Ислямска държава, държани в плен от кюрдските сили в Североизточна Сирия, може да избягат вследствие на турската военна операция в региона и да тръгнат към Балканите, Югоизточна Азия и южните граници на Общността на независимите държави /ОНД/.„След като претърпяха поражение в Сирия, много бойци ще се предислоцират в други региони, където се стремят да създадат нови опорни пунктове – на Балканите, в Югоизточна Азия и, разбира се, за наше съжаление, по южните граници на ОНД”, заяви Путин на заседание на съвета на държавните ръководители от ОНД в Ашхабад, цитиран в официалния сайт на Кремъл.Путин посочва, че в Северна Сирия се намират зоните, където са съсредоточени бойците на Ислямска държава, които до момента са охранявани от кюрдските военни формирования, но заради навлизането на турската армия там, кюрдите изоставят тези лагери, а джихадистите „просто ще се разбягат“. Според него, заради навлизането на турската армия в региона кюрдите изоставят лагерите със задържаните джихадисти, които „просто могат да се разбягат”. „Не съм сигурен дали турската армия ще може и колко бързо да вземе това под контрол”, казва руският президент.Той цитира данни на руското разузнаване, според които там се намират стотици хиляди бойци от Ислямска държава. „Това е реална заплаха за нас. Как и накъде ще се придвижат те? През територията на Турция, през други територии ще отидат някъде дълбоко в Сирия, в неконтролирани от никого зони, после през Ирак ще потеглят нанякъде, през други страни от региона? Ние просто трябва да разберем това, да го знаем и да мобилизираме ресурсите на специалните си служби за реакция срещу тази реално възникваща нова заплаха“, посочва Путин.Руският президент подчертава, че важната роля в този случай е на специализираните структури на обединението, в частност на Антитерористичния център на ОНД. Съвещанието прие и програма за сътрудничество в борбата срещу тероризма и екстремизма за следващите три години.Владимир Путин коментира и предстоящите мащабни учения на САЩ и НАТО в Европа, и настоя да се обмисли как ОНД да реагира на тях. „Ние неотдавна проведохме учения с над 120 000 участници, но не близко до границите на НАТО, а далеч в Руската федерация. Затова ние не приветстваме опитите за нагнетяване и ескалация по нашите граници. Ние считаме това за вредно, но ще реагираме спокойно. Ние с вас тепърва ще се съветваме как да постъпим“, посочи Путин.", "date": "2019.10.12", "title": "Джихадисти избягаха от затвор в Сирия, вероятна е заплаха и за Балканите"}
{"url": "https://offnews.bg/futbol/balakov-e-dovolen-sled-0-0-sreshtu-cherna-gora-712988.html", "text": "Селекционерът на националния отбор по футбол Красимир Балъков остана доволен след нулевото равенство при гостуването на Черна гора в предпоследната ни среща в квалификациите за Евро 2020. Според легендата на българския футбол този резултат е вдъхнал увереност на играчите ни, които в понеделник се изправят срещу Англия в София.\"Нулевото равенство не е негативен резултат. Не съм съгласен, че сме играли с най-слабия съперник в групата, защото Черна гора има класни футболисти, които играят в по-силни отбори, отколкото нашите футболисти. Позитивното от този мач не е резултатът, а начинът, по който по-голямата част от времето играхме.Имахме огромно желание за победа, показахме характер, воля и дух. Това трябва да се прави в националния отбор. Жалко е, че не можахме да отбележим и да победим, защото имахме тази възможност. Имахме възможност да отбележим гол.През второто полувреме имахме спад за около 10-15 минути. Излязохме от този спад и бяхме отборът, който искаше повече да победи. Имахме положения, които не реализирахме, противникът също имаше едно-две положения. Направихме позитивна крачка напред.Попето игра до Кристиян Малинов, с двама странични нападатели, с Краев отпред искахме да имаме напред повече футболисти. След почивката Черна гора вдигна оборотите, не можахме да влезем в ритъма, наложи се да правим смени. Попето играе на тази позиция, на която играе в клуба си. Просто е малко изморен, което е логично.Имаше желание за победа, това е най-важното. Доволен съм от всички, които играха - и Занев, и Гошо Пашов си свършиха работата. Пашов игра за втори път в националния отбор, хубаво е, че го пуснах срещу Ирландия и днес свърши работата.Противникът изненадващо за нас се беше прибрал през първото полувреме отзад, може би чакаше на контраатака, а това сгъсти линиите и ни затрудни. Малко светлинка в тунела, откакто аз съм дошъл. Състезателите с всяка точка или три добиват увереност, чака ни много сериозен мач с Англия. Хубаво е да има такива срещи - с характер, за да може да сме готови за март месец, когато може би ще дойде денят на истината\", заяви Балъков, цитиран от БНР.Всички резултати от снощи:1-ва група: Черна гора – България 0:0 и Чехия - Англия с 2:1.Начело в класирането са Англия и Чехия с по 12 точки, пред Косово 8, а България и Черна гора имат по 3.2-ра група: Португалия – Люксембург 3:0 и Украйна – Литва 2:0.8-ма група: Андора – Молдова 1:0, Исландия – Франция 0:1 и Турция – Албания 1:0.", "date": "2019.10.12", "title": "Балъков е доволен след 0:0 срещу Черна гора"}
{"url": "https://offnews.bg/futbol/stamen-belchev-e-otkazal-da-se-zavarne-v-tcska-712989.html", "text": "Треньорът на Арда Стамен Белчев е отказал изключително силна оферта от ЦСКА. В продължение на няколко дни той упорито, но безуспешно е бил навиван от отговорните фатори на “Армията” да се завърне в клуба, пише \"Тема Спорт\".Условията, които му предложили “червените”, били повече от изкушаващи. 50-годишният Белчев е получил оферта за двойно по-висока заплата, отколкото е получавал в края на прединия си престой на “Армията”.Възнаграждението е било осезаемо по-голямо и от това, което в момента получава в Арда. Стамен обаче отказал и предпочел да продължи работата си в Кърджали.За да успеят да го убедят, от ЦСКА са включили и допълнителен посредник в преговорите. Дори и това обаче не е имало желания ефект и той също не е успял да промени позицията на Белчев.При положителен отговор от треьнора “армейците” са били готови да компенсират Арда с двама свои футболисти, единият от които защитник.", "date": "2019.10.12", "title": "Стамен Белчев е отказал да се завърне в ЦСКА"}
{"url": "https://offnews.bg/nashite-avtori/svetovnata-ikonomika-mamata-si-v-smisal-da-712956.html", "text": "Нали се сещате как се казва напоследък? Как говорят младите, пък вече и не само младите. Нещо такова: Задава се световна икономическа... в смисъл, да.Това „в смисъл да” е нещо като многоточие, нещо като „разбирате ме, нали?”, нещо като „абе, ясно ни е на нас”, нещо като намек, че изречението може да бъде продължено и по вулгарен и мръсноват начин. Да му... в смисъл, да.Та така де. Задава се световна икономическа рецесия, в смисъл, да.Ясно ни е, да му... в смисъл, да.Какво друго можете да направите вие, мама му... в смисъл, да.Това „в смисъл, да” се казва и с някак зареян встрани поглед, който иде да рече „абе, да се оправят, не ми пука за тях, не мога да се занимавам с тях, не ме занимавайте, много мога да кажа по въпроса, но въобще не ми е до това”.В смисъл, да.Задава се световна икономическа криза. Рецесия. Все едно се задава огромна вълна в океана и ние можем само да я гледаме отдалеч, после да я гледаме и отблизо, а след това да я гледаме и отвътре – докато се премятаме във водните въртопи и докато тя ни дави заедно с покъщнината, домочадието и добитъка ни. Това можем да направим, това и правим, в смисъл, да.А, да – също така можем да затворим в мазетата си и голямо количество буркани със стерилизирани плодове, зеленчуци, трупни меса, кореноплоди и купюри от различни валути. С надеждата, че няма да се развалят и вмиришат по време на рецесията. Но водещите икономисти са на мнение, че този метод не е особено ефективен.Тук аз говоря за нашето смешно, тъжно, безнадеждно, типично човешко, трагикомично безсилие. Безсилието на мравките срещу малкият потоп, удавящ мравуняка им и предизвикан от преливането на някой неголям горски поток. Стоим с отпуснати ръце и само гледаме. А някои по-реактивни натури също така и цъкат с език, особено изразително и пищно.Някой би казал: Спокойно, брат (това също е поздрав към младите и техния нов речник), рецесията е нещо абстрактно, нещо безформено, нещо некасаещо отделния човек, или поне – не и личния му живот и личното му щастие! То е нещо, което засяга големите корпорации, гигантските холдинги, водещите банки, богатите икономики и разни такива непознати по нашите ширини животни.А аз се питам: като ни казват \"Започва нова вълна на икономическа рецесия\", дават ли си сметка (а и ние даваме ли си сметка?) колко съвсем живи и истински хора ще умрат поради причини, пряко свързани с тая рецесия?Да, съвсем същото е като с огромната вълна. А ние просто стоим и гледаме, и мачкаме с отпуснатите си ръце калпаците си. Какво можем да направим?А за медите това е истински разкош: халва с масло и мед и сушени сливи! На медиите това им дай, това им е най-благо – да могат да съобщят не просто нещо лошо, а нещо, което е и лошо, и в същото време създава чувство за обреченост и безнадеждност! Идва потоп, идва край на света, идва нова вълна от епидемии, идва всичко това накуп и със световна рецесия барабар (това е поздрав пък за любителите на Хайтов и смрадливото минало). За медиите това е... в смисъл, да.Докато си мисля тия неща, питам се: Наистина ли това е истинската човешка съдба? Това ли е автентичната човешка роля? Ролята на мравка, на статист, който трябва да навежда глава и да чака да се стоварват всичките беди връз него? И да пъшка и да пухти безропотно или както му падне?Та, питам се, човек... Човекът... не е ли Човекът това нещо, което винаги, в абсолютно всеки случай, в абсолютно всяка критична и дори безнадеждна ситуация, намира начин да действа? И да направи нещо, което да е полезен ход, нещо, което променя ситуацията, пък дори и малко, към по-добро?Не е ли другото име на човека „Този, който не се предава”?Ясно е, че за определени кръгове, които си имат и медии за целта, е много изгодно хората, т.нар. „население” да е обезнадеждено, оскотено, деградирано - посредством чувството за обреченост и безнадеждност.Но ние, които не приемаме да сме население, да сме „хората”, да сме мравки и чакащи потоп буболечки, питаме: А какво правите, щом идва рецесия?И въпросът ни е насочен към именно тия водещи икономисти, също и към хората във властта, също и към хората в институциите, които имат възможност (и задължение!) да реагират в такива случаи.Да се декларира безнадеждността е приятно: то е инфантилно, садо-мазохистично и подло. Наподобява удоволствието от ровичкане с остра игла в безнадеждно болен зъб. С нищо не помага, само вреди, но задоволява инфантилното любопитство на някои хора към тъмната страна на човешкото. Ох, как боли, ох колко е гадно... искам още!Но ние, които не искаме просто да ровичкаме с игла в болния си зъб, наречен световна икономика, питаме: Какво правите вие, за да не ни удави вълната?А след това питаме и себе си. Питаме себе си като истински възрастни хора, като хора, които във всяка привидно безнадеждна ситуация мислят и откриват полезния ход. Та, след това питаме и себе си: \"А ние какво правим?Какво да правим?\"И съм сигурен, че с общо и положително, усилено мислене винаги ще се намерят куп сполучливи отговори. Не като този – за заравяне на буркани с банкноти в мазето.А иначе... в смисъл, да.", "date": "2019.10.12", "title": "Световната икономика мамата си... в смисъл, да"}
{"url": "https://offnews.bg/futbol/levski-broi-milion-za-zashtitnik-na-botev-pd-712990.html", "text": "Левски е уредил първия си зимен трансфер, твърди “Меридиан мач”, позовавайки се на сигурен източник. Според него “сините” вече имат подписан предварителен договор с Ботев (Пловдив) за защитника Кристиан Димитров.От “Герена” ще платят впечатляващите за българските стандарти 500 хил. евро за национала. Самият футболист също вече е договорил личните си условия със “сините” и договорът му ще бъде за 2+1 години. Всичко около трансфера е било уточнено преди 2-3 дни.Той ще стане факт в началото на 2020 година, а дотогава двата клуба са се разбрали да отричат сделката, за да може Кристиан Димитров да доиграе сезона с екипа на Ботев без допълнително напрежение.Левски имаше голям интерес към защитника още през лятото. Тогава обаче сделката пропадна в последния момент, след като двете страни бяха близо дори до депозиране на договора пред нотариус.", "date": "2019.10.12", "title": "Левски брои милион за защитник на Ботев Пд"}
{"url": "https://offnews.bg/zdrave/prof-maia-krasteva-da-sahrani-zhivota-na-deteto-e-parva-tcel-na-neon-712986.html", "text": "Проф. Кръстева, очертават ли се нови тенденции в неонаталната грижа на тазгодишната конференция?На тазгодишната конференция акцентът е в няколко посоки. Едната е лечението на респираторния дистрес (б. р. типично състояние при недоносени бебета, чиито симптоми се дължат на недостатъчно развитие на дихателната система) в съответствие с новите европейски стандарти, ревизирани от 2019 г. Респираторният дистрес е едно от най-често срещаните отклонения в състоянието на децата след раждането. Ние спазваме изискванията на ЕС, те са валидни и за нашата практика.Второто нещо, за което говорим, са инфекциите, които заемат немалък дял сред неонаталната патология и протичат с много тежки отклонения в състоянието на децата, в някои случаи дори са неовладяеми. Това до голяма степен е обусловено от патологиите на бременността. Говорим предимно за майчино-фетални инфекции, които се диагностицират непосредствено след раждането, до 48-72 час.Разбира се, отделяме внимание и на инфекциозната патология, която е свързана с продължителното лечение на бебетата, дългия престой в интензивните отделения; прилагането, по необходимост, на антибиотично лечение продължително, това са т.нар. нозокомиални (вътреболнични) инфекции, които са също много сериозен проблем. Имаме няколко доклада в тая посока, които ще фокусират вниманието върху методите на превенция на тези инфекции.Имаме и доста казуси, които в последните години срещаме в неонаталния период. В днешната сесия бяха представени доклади, които касаят по-рядко срещани състояния при новородените, които трябва да се имат предвид, защото те са не само диагностичен, но и терапевтичен проблем и това понякога може да се окаже фатално. Колегите, запознавайки се с тези случаи, получават информация и ако се сблъскат с подобен казус в практиката си, могат да реагират своевременно.Не сме пропуснали и т. нар. екстремно незрели деца, които също са много голям проблем. Критериите в грижата за тях се определят от стандарта по акушерство и гинекология. Ние, разбира се, имаме мнение по тези въпроси. Трябва да се отчитат реалните възможности, защото за тези деца се полагат много сериозни грижи. Но не може да се пропусне фактът, че една голяма част от тях са пренатално увредени (преди раждането) и на практика, дори да постигнем съхраняване на живота им, въпросът опира до качеството му по-нататък.Успеваемостта в отглеждането на тези деца е голяма и ние сме постигнали резултати в тая посока. Но много малко са проследяванията им след това в годините, за да се дадат статистическите данни – коя гестационна възраст, какви последици има. Ние знаем какво можем да очакваме и сме щастливи, когато те ни опровергаят, дори при по-песимистичите прогнози.Какви са показателите по стандарт, когато говорим за екстремно незрели деца?Счита се, че при тегло 600-700 г и 24-25 г. с. се дава реална възможност за извеждане на детето от тежкото състояние и след това, ако не направи допълнителни усложнения, да има добро качество на живот. Но усложненията в тая група деца са по отношение на неврологичното им развитие, на хронична дихателна патология, която също затруднява качеството им на живот, по отношение на изяви на тежки анемии, очната патология, която е неминуема, при екстремната незрялост. Защото когато пред неонатолога стои дилемата живота на детето или по-късното развитие, няма как мислиш за по-късното развитие. Можеш да превентираш някои от тези неща, но ако е възможно. В крайна сметка съхраняването на живота е първата цел – другото е вече на втория етап.Тези критерии не са ли причина да има толкова много деца с увреждания в последните години?Не можем да предскажем кое дете как ще се развие в бъдеще. Не е възможно. Не можем да правим прогнози. В моята практика, дори в случаи когато съм била доста резервирана по отношение късното развитие на децата, те са ме опровергавали. Затова казвам на родителите, че съм най-щастлива, ако съм сгрешила в песимистичната прогноза за детето.Детето има компенсаторни възможности. Мозъкът на бебето има големи пластични възможности. Имали сме случаи, когато наистина сме били много отчаяни, но децата се справят. Мозъкът на новороденото дете проявява индивидуална чувствителност, в това съм се убедила за 40-годишната си практика. За щастие, тези случаи не са малко. Може би точно това ни мотивира да работим и да искаме да постигнем ефект от това, което правим, при всички новородени.За съжаление, някои от тях губим, защото патологията при тия деца е комплексна, а когато се натрупа такава патология няма как да бъде разкъсан порочният кръг и да се поздравим с успех. Отглеждането на едно такова дете за всеки неонатолог е успех. И най-големият успех е, ако след няколко години майката доведе детето и го виждаш, че ходи, говори, за да почерпят за рождения ден. Това е най-голямото удовлетворение за всеки от нас.Непрекъснато се коментира дефицитът на кадри в съсловието. Какво е положението при неонатолозите? Прави впечатление, че специалистите са предимно жени.Това е така, може би защото на жената е дал Господ тази функция - да бъде майка, може би заради това, че тези пациенти изискват малко повече емоция, когато се грижим за тях, макар че колегите ни от мъжкия пол също са достатъчно компетентни и достатъчно отговорни към работата си.Неонатолозите са едни от най-отговорните лекари в медицинското съсловие. Може би защото контингентът ни е такъв, защото пациентите ни са беззащитни, защото не могат нищо да кажат и ти трябва да се ориентираш по най-дребните маркери за отклонение в състоянието на децата.Това поколение, което в момента се изгради като професионалисти, е изключително облагодетелствано от гледна точка на това, че техническите възможности, с които разполагаме, са много добри. Ние не отстъпваме от колегите на Запад по отношение на апаратура, възможности за диагноза и лечение. Неонатологията е една от най-бързо развиващите се специалности, особено последното десетилетие. Навлязоха нови методи на лечение на децата. Всичко това е достъпно за всички деца.Не може обаче да сме доволни от факта, че в дадени моменти се чувстваме на по-заден план. Аз много често казвам, че всички сме минали през неонаталния период, но за съжаление никой от нас не си го спомня.Трябва да се дава малко повече гласност на дейността на неонатолога, на това какво представлява той. Целите на асоциацията са и такива – да разберат хората, че има и такива специалисти и че техните деца са спасени и живи и здрави, благодарение и на тези хора.Неонатологията ще се развива и аз смятам че тепърва има да навлизат много нови методи с развитието на медицинската наука като цяло. Дано все повече млади хора да избират тази професия.Аз съм щастлива, че тук виждам все повече млади хора и това е обнадеждаващо. Защото иначе може да се окаже, че имаме страхотна апаратура, модерни интензивни сектори, но няма кой да работи в тях.", "date": "2019.10.12", "title": "Проф. Мая Кръстева: Да съхрани живота на детето е първа цел на неонатолога"}
{"url": "https://offnews.bg/politika/prof-vili-lilkov-fandakova-e-ot-polititcite-koito-se-razvivat-712995.html", "text": "От Йорданка Фандъкова научих как с умение и такт човек може да решава големите въпроси. Един от проблеми на българската политика е, че голям процент от нашите политици не се развиват. Г-жа Йорданка Фандъкова е от политиците, които се развиват. Това каза проф. Вили Лилков, един от учредителите на ДСБ и бивш председател на ДСБ-София, по време на среща с кандидата за кмет на София Йорданка Фандъкова. „Тук съм, защото не мога да допусна, че с мое действие или бездействие може да стане така, че след тези избори София да има червен кмет“, каза Лилков.Той разказа пред симпатизантите на СДС и ГЕРБ историята на запознанството му с Йорданка Фандъкова.„Беше през 2000 г., когато посетих 73-о училище, там ме посрещна усмихнато момиче, което заедно с инж. Нишанян ни вкара директно в мазето на училището, за да ни покаже течовете. Това младо момиче беше г-жа Фандъкова. И след течовете продължи с физкултурен салон за най-малките деца, проект за достъпна среда, след това спортни площадки, направихме и оградата, която беше голямата мъка на директора. И така се случи едно приятелство, което продължава“, разказа Вили Лилков. ", "date": "2019.10.12", "title": "Проф Вили Лилков: Фандъкова е от политиците, които се развиват"}
{"url": "https://offnews.bg/politika/sabrutev-osadi-dosegashnia-kmet-na-smolian-melemov-za-ukrivane-na-info-713008.html", "text": "Кандидатът за кмет на Смолян от \"БСП за България\" Стефан Сабрутев осъди досегашния кмет на града Николай Мелемов. Делото е водено в Административния съд по Закона за достъп до обществена информация (ЗДОИ), след отказ на Мелемов да даде информация за публичните задължения на Община Смолян. През юни т.г. Сабрутев поиска от Мелемов да му бъде предоставена справка за публичните задължения на Общината по месеци в периода от 1.10.2018 г. до 1.06.2019 г. На 3 юли кметът Николай Мелемов отказва да даде информацията с мотив, че исканите данни не съществуват в обобщен вид и изготвянето на справка не може да се квалифицира като „обществена информация“.„Информацията е налична в Община Смолян, може да бъде извлечена от документите и не е необходимо да бъдат извършвани допълнителни действия по събирането, тъй като финансовите задължения следва да бъдат отразени в бюджета на общината“, посочи пред съда Стефан Сабрутев, съобщиха от пресцентъра на БСП. Той подчерта, че налице е надделяващ обществен интерес, тъй като исканата от него информация е пряко свързана с разходите в общинския бюджет и предоставянето й ще повиши отчетността на общината. С решение от 10 октомври Административният съд отмени като незаконосъобразно решението на досегашния кмет Николай Мелемов, с което отказва предоставянето на обществена информация и върна преписката на Община Смолян за ново произнасяне.", "date": "2019.10.12", "title": "Сабрутев осъди досегашния кмет на Смолян Мелемов за укриване на информация"}
{"url": "https://offnews.bg/tenis/danil-medvedev-e-parviat-finalist-v-shanhaj-video-713010.html", "text": "Новоизгрялата звезда в тениса Данил Медведев се класира за финала на турнира от сериите Мастърс в Шанхай, след като победи Стефанос Циципас със 7:6(5), 7:5.За руснака това е девети пряк дуел за трофей през този сезон. Той загуби пет от въпросните финали - в Бризбън, Барселона, Вашингтон, Монреал и US Open и спечели в три случая - София, Синсинати и Санкт Петербург.Иначе днес първият сет завърши без нито един пробив, но руснакът трябваше да се справя с трудна ситуация в деветия гейм, когато спаси три точки за пробив и изоставане с 0:40 при своето подаване. В тайбрека той взе своето и го спечели след 7:5 точки.Втората част започна отлично за руския тенисист и той проби в третия гейм. Tочно когато сервираше за мача в десетия гейм обаче Цици върна пробива. Това обаче не притесни Медведев и той проби отново за 6:5, а след това не сгреши при подаването си.Така Медведев ще ще се бори за титлата в китайския град с победителя от срещата между Александър Зверев и Матео Беретини.", "date": "2019.10.12", "title": "Данил Медведев е първият финалист в Шанхай (видео)"}
{"url": "https://offnews.bg/sviat/kalifornia-v-plamatci-iuzhna-dakota-v-snezhen-kapan-ima-zhertvi-na-712987.html", "text": "Пожарите в Южна Калифорния причиниха смъртта на двама души. Над 100 000 човека бяха евакуирани от съображения за сигурност северно от Лос Анджелис, където пламъците унищожиха много сгради, предадоха АФП и БТА. Топлите и сухи ветрове в района благоприятстват разпространението на пламъците.Компанията \"Пасифик газ енд илектрик\" съобщи, че е възстановила електроснабдяването на 97 на сто от засегнатите около 2 милиона души, информира АП.Само 21 000 от 738-те хиляди жилищни сгради и търговски обекти, електрозахранването на които умишлено бе прекъснато, за да не избухнат нови пожари, остават без ток. Северна Дакота пък е в снежен капан. Между 30 и 60 сантиметра сняг са паднали в щата. 20-годишен мъж е загинал, а двама души са били ранени, при катастрофа на заледен път в Небраска в четвъртък вечерта. Засегнати са и части от други северни американски щати - Южна Дакота и Минесота.", "date": "2019.10.12", "title": "Калифорния в пламъци, Южна Дакота в снежен капан - има жертви на стихиите"}
{"url": "https://offnews.bg/politika/maia-manolova-borisov-brani-vlastta-si-s-lazhi-i-natisk-712996.html", "text": "За последната една година нашите срещи бяха точно две. За майките с увреждания, по негово искане, през юли, миналото лято, и след това, когато отидох и му казах, че няма смисъл да съм повече омбудсман, защото те ме бойкотират и казах, че обмислям да се кандидатирам за кмет. За една година – две срещи. Казано с други думи, този човек не казва истината.Това заяви Мая Манолова, гражданският кандидат за кмет, по бТВ тази сутрин, на репликата на Бойко Борисов към нея от интервюто му на 8 октомври в телевизията, че Манолова често ходела при него.Да не разваляме хубавата атмосфера с този човек!, каза още Манолова в студиото, в което бе с дъщеря си и внука си. „За какво? За какво да му дължа благодарност на Борисов?! Аз бях избрана от народните представители. Той е премиер толкова години и не разбира, че не той команда парламента и различните парламентарни групи. Може би собствената си, но не и останалите“, посочи тя.„Не знам как не разбира, че парите, които се отпускат, например за хората с увреждания, които повтаря – тези 150 млн. лева – не ги е дал на мен, а трябваше да са за тях, но те не стигнаха до тях. Те просто отидоха в друга посока и законът за личната помощ не работи“, подчерта Манолова.„За какво ми помогна Борисов: за това, че сложиха закона за банките „на трупчета“ или за бързите кредити, или за колекторските фирми, за наказателната лихва? За това, че може би са отворили закона за частния фалит? Аз съм абсолютно блокирана от този човек и неговата парламентарна група... Как ме бил подкрепил той? Като ми взе Горанов служебния автомобил като омбудсман, като някаква особена форма на симпатия ли?!“, попита още Манолова и не скри натиска над семейството й от страна на управляващите. „Аз разбирам, че за него залогът е огромен. Че той ще я брани тази власт на всяка цена, със зъби и нокти. Но власт не се брани по този начин – с лъжи, с натиск, инсинуации, внушения, дискредитирине на друг човек. Те поляха цялото ми семейство... дъщеря ми, зет ми, съпруга ми, близките ми хора.Те! Те лепят стикери по автомобиите на хората в София с моя лик, които не могат да се махнат, за да ме дискредитират, да вбесят хората. Използвам случая да се извиня – от тяхно име да се извиня!“, каза Манолова, цитирана от пресцентъра си. „Те искат да покажат, и чрез неговото интервю, че всички са маскари, че всички са един дол дренки, че няма смисъл да се гласува, защото е все едно дали Мая или Борисов. Не, не е все едно. Не е все едно. Аз няма да правя като тях! Аз няма да ги дискредитирам! Да им лепя физиономиите по автомобилите на хората“, каза Манолова за Борисов и щаба на ГЕРБ. „Хората искат промяна и тя трябва да стане заради младите, заради активните, децата, които да живеят в нормална държава, в която премиерът не си позволява да говори по този начин и по този начин да дискредитира други хора. Може би щях да замълча, но този човек се опитва да ме дискредитира пред семейството ми, пред приятелите ми, пред най-близките ми хора, пред българите, пред народа, пред хората, които ме избират. Това наистина е непочтено отношение“, категорична бе Манолова.", "date": "2019.10.12", "title": "Мая Манолова: Борисов брани властта си с лъжи и натиск"}
{"url": "https://offnews.bg/kultura/esenno-umopomrachenie-v-teatralnite-saloni-v-sofia-i-stranata-713011.html", "text": "Театрална къща Viva Arte представя новата си постановка за мъжете, които се опитват да разберат жените, но така и не успяват. На сцената отново ще видим Асен Блатечки, Койна Русева и Стефан Иванов, но този път подкрепени от новите театрални лица Никол Карабинова и Никола Парашкевов.За някои пиесата „Умопомрачение“ от Сам Бобрик може да се окаже „твърде правдоподобна, за да е смешна”. Тя изнася нагледен урок по лицемерие, с какъвто може да се сблъска всеки в реалния живот. Пълнокръвните образи и пикантният хумор превръщат пиесата в остроумна комедия за живота на един мъж, който сякаш притежава всичко, но накрая целият му живот се преобръща на 180 градуса…Животът е бил благосклонен към Майлс Гладстон. Бизнесът му процъфтява, той е заменил първата си съпруга с разкошна млада жена, а дъщеря му наскоро се е омъжила щастливо…Без предупреждение, обаче, нещата се объркват за горкия Майлс. Зашеметяващата му млада съпруга го напуска, завистливият му бизнес партньор го изхвърля от фирмата с измама, а бракът на дъщеря му се разпада. А за да стане още по-зле, Майлс научава, че бившата му жена, с която той иска отново да се събере, излиза с момче на половина на нейната възраст… Ето как Майлс започва да преоценява всичко, което е имал, но пропуснал.ПРЕМИЕРНИ ПРЕДСТАВЛЕНИЯ: 17.10.2019 – ДТ „Адриана Будевска”, гр. Бургас SOLD OUT18.10.2019 – Открита сцена „Сълза и смях”, гр. София SOLD OUT24.11.2019 - Открита сцена „Сълза и смях”, гр. София28.10.2019 - ФКЦ, гр. Варна29.10.2019 – ДТ „Адриана Будевска”, гр. БургасРежисьорът Борислав Чакринов превежда силния актьорски състав през тази забавна комедия на обратите, създавайки един свеж спектакъл, който кара публиката да се залива от смях, но и да се замисли за превратностите на живота. Умело написаният текст е дело на награждавания американски писател Сам Бобрик, който е написал над 30 театрални пиеси и е успешен сценарист на популярни телевизионни сериали като „Омагьосване”, „Семейство Флинстоун”, „Умирай умно”, „Шоуто на Анди Грифит” и др.Без да искаме да разкриваме интригата, мъжете ще понаучат едно-две неща по трудния начин, но дамите със сигурност ще заобичат „Умопомрачение”.", "date": "2019.10.12", "title": "Есенно Умопомрачение в театралните салони в София и страната"}
{"url": "https://offnews.bg/sviat/iaponia-se-bori-s-moshtna-buria-tajfunat-hagibis-vze-parva-zhertva-713007.html", "text": "Мощният тайфун Хагибис, който връхлита Япония, взе първата си жертва. Мъж е загинал при пътен инцидент, когато силните ветрове преобърнали автомобилът, с който пътувал. Още четирима души са пострадали в префектура Чиба на изток от Токио, сред тях има и 3-годишно дете. Тайфунът Хагибис, чието име от филипински означава \"скорост\", се очачва да удари главният остров на Япония Хоншу, месец след като друг мощен тайфун унижощи и нанесе сериозни щети на над 30 хиляди къщи в страната, припомня БНТ. До момента над 16 хиляди домакинства са без ток, десетки магазини, фабрики и метростанции са затворени като предпазна мярка. Над 1600 полета са отменени.В столицата тайфунът вече причини големи смущения в трафика на градския транспорт и отмяната на няколко международни спортни събития. Страната се бори с най-мощната буря от 60 години насам. Има десетки ранени, издадени са предуппредупреждения за евакуация за над един милион души.Няма информация за пострадали български граждани, съобщава МВнР.Българското посолство в Токио следи ситуацията и съветва българските граждани, пътуващи или пребиваващи в Япония, да спазват препоръките и указанията на местните власти и да следят редовно уебстраницата на Японската метеорологична агенция .При необходимост от съдействие, българските граждани могат да се свържат с посолството на България в Токио на тел.: +81 3 3465 1021 и в извънработно време на тел.: + 81 80 7966 5608", "date": "2019.10.12", "title": "Япония се бори с мощна буря, тайфунът Хагибис взе първа жертва"}
{"url": "https://offnews.bg/kultura/legendarniat-amerikanski-aktior-robart-forstar-pochina-v-denia-na-prem-713014.html", "text": "На 78-годишна възраст в Лос Анджелис почина актьорът Робърт Форстър, съобщи Асошиейтед прес. Форстър е починал късно снощи след боледуване от рак. Вчера бе световната премиера на последния филм, в който Форстър участва - \"Ел Камино\".Форстър стана световноизвестен благодарение на превъплъщението си в ролята на Макс Чери във филма на режисьора Куентин Тарантино \"\"Джаки Браун\" /1977 г./, в който си партнира с Пам Гриър, Самюел Джексън и Робърт Де Ниро.За своето изпълнение в тази продукция Форстър получи номинация за \"Оскар\" за най-добра мъжка поддържаща роля.Известен е и с участието си в емблематични сериали като \"Туин Пийкс\" и \"Breaking Bad\".", "date": "2019.10.12", "title": "Легендарният американски актьор Робърт Форстър почина в деня на премиерата на последния си филм"}
{"url": "https://offnews.bg/izvan-terena/mesut-jozil-prodava-kashtata-si-v-london-za-10-miliona-liri-713012.html", "text": "Халфът на Арсенал Месут Йозил е пуснал за продажба къщата си в Лондон, която се оценява на 10 милиона лири, съобщава \"Sport Witness\".Това автоматично увеличи слуховете за негово евентуално разделяне с \"артилеристите\". Наскоро се заговори, че през януари Йозил може да премине във Фенербахче.Още от лятото турският гранд прояви интерес към него, но до трансфер така и не се стигна. Самият 30-годишен играч е готов да се премести при \"фенерите\" заради разногласия с настоящия мениджър на лондончани - Унай Емери.Президентът на турския клуб Али Коч вече се срещна със спортния директор на Арсенал Дамиен Комоли за евентуален трансфер.През този сезон Йозил игра само в 2 мача, в които не бе белязан от ефективни действия. В последните три мача на Арсенал той остана извън групата.", "date": "2019.10.12", "title": "Месут Йозил продава къщата си в Лондон за 10 милиона лири"}
{"url": "https://offnews.bg/obshtestvo/ban-posreshta-ucheni-ot-tcial-sviat-za-praznika-713013.html", "text": "Българската академия на науките отбелязва днес, 12 октомври, 150 години от основаването си. Председатели на академии и международни научни организации от цял свят посрещна Българската академия на науките по случай нейната 150-годишнина. Международната среща е част от честванията на юбилея на най-голямата научна институция в България.Много от институтите на БАН са създадени, за да подпомогнат развитието на страната ни, каза председателят на БАН акад. Юлиан Ревалски. Учените от Академията са направили първите стъпки, за да допринесат за развитието на индустрията в сектори като електроника, ядрена енергетика, химическа индустрия, биотехнологии, информационни и комуникационни технологии. И допълни, че Академията е горда да бъде сред тези, които са допринесли за развитието на модерна България.БАН е сред академиите основатели на Федерацията на всички европейски академии (ALLEA) преди 25 години и участва в много от нашите дейности, подчерта в изказването си проф. Греъм Кей, заместник-председател на ALLEA. Той поздрави учените за тези 150 години успешни академични изследвания и 150 години отдаденост на света на науката.Присъствието днес на толкова много гости от всички части на Европа и света, от различни области на науката е символ на една общност и солидарност, от която Българската академия на науките е част, каза председателят на Научния консултативен съвет на европейските академии (EASAC) проф. Тиери Курвоазие. Той посочи, че да бъдеш активен в света на науката, означава също отговорност и да споделяш познанието, до което си достигнал.Председателят на Международния европейски съвет (IEC) проф. Дея Реди определи Българската академия на науките като първи интелектуален център в България, който осъществява изследвания на високо ниво, научно образование и продължава да бъде желан партньор на световно ниво.В програмата е предвидена възможността международните учени да обсъдят теми в областите, в които работят, с българските си колеги. Празникът ще продължи с тържествен концерт-спектакъл „150 години Българска академия на науките” в Националния дворец на културата.", "date": "2019.10.12", "title": "БАН посреща учени от цял свят за празника"}
{"url": "https://offnews.bg/politika/radina-bankova-iskam-horata-da-pripoznavat-lovech-kato-dobro-miasto-z-713002.html", "text": "\"Искам хората да припознават община Ловеч като добро място за живеене и работа\".Това заяви Радина Банкова, кандидат за кмет на Ловеч, подкрепена от \"БСП за България\", пред жителите на село Владиня. Тя подчерта, че в производството трябва да създаваш условия за труд, добър екип, пазари и всичко това става трудно, изисква се продължително време, упоритост и всеотдайност.\"Всичко това съм постигнала, но мотивацията ми да се включа в тази предизборна кампания като кандидат за кмет е желанието ми да видя хората от моя роден град спокойни и усмихнати, с работа и добра среда за живеене и за отглеждане на децата си\", обясни тя. Според нея всичко това в момента липсва, но ако не се предприемат спешни мерки за промяна на икономическата ситуация, на погрома в здравеопазването, на занемареното образование, след няколко години ще бъде много късно да се предприеме каквото и да е. Банкова подчерта, че много неща в нормативната база на общината не съответстват на необходимостта за развитие, не съдействат работата на общинската администрация да е в полза и интерес на гражданите. \"Това трябва да се промени и аз и моите съмишленици от инициативния комитет, както и кандидатите за общински съветници от Коалиция \"БСП за България\", имаме програма и визия какво трябва да се направи като промени в отделните направления\", допълни кандидатът за кмет. Николай Стоянов, председател на инициативния комитет, предложил кандидатурата на Радина Банкова за кмет на община Ловеч, заяви: \"Радина Банково може и знае как да направи наложителните промени в общината, за да излезе градът ни, а и селата, от ситуацията на пълен застой и връщане назад през мандата на последното четиригодишно управление.\" Жителите на селото споделиха, че се чувстват забравени - кола от сметосъбирането не е идвала в селото повече от месец и контейнерите са препълнени, а около тях е зарито с боклуци; пътят до селото е джунгла, на един опасен завой има паднала мантинела, която няма кой да поправи; гробищният парк е неподдържан.\"Не мога и не искам да се примиря с това, което се случва в община Ловеч\", заяви Радина Банкова пред жителите на село Горан. Като основни цели пред нея и листата на БСП тя посочи да се съживи икономиката, да се премахнат всички онези нормативни документи на общинската администрация, които спъват развитието на малкия и средния бизнес и пречат на големи инвеститори да дойдат тук. \"Наложително е да се инвестира в млади и способни специалисти, които биха могли да градят своето професионално израстване в Ловеч\", заяви Банкова и подчерта, че от такива хора има нужда и в здравеопазването, и в образованието Тя заяви готовност да работи с хора с лична инициатива, хъс и подготовка, които могат да загърбят личните си интереси и да се обърнат с лице към проблемите на гражданите, да потърсят тяхното съдействие и единомислие. \"Сегашното управление не се интересува от мнението на хората, затова апатията и безразличието са завладели всички. Това ли е бъдещето на Ловеч, това ли ще оставим на децата си? Аз лично, като гражданин на общината, не мога и не искам да се примирявам с това, което се случва. Затова, всички ние, които сме останали тук, трябва да направим така, че да създадем една друга, по - добра и по - ведра среда за живот на всички, едни приемливи условия за работа на младите хора, които да се върнат в града\", каза още Радина Банкова. Кандидатът за общински съветник от Коалиция \"БСП за България\" Валя Янкова заяви, че ако могат да се направят промени в управлението на общината, което е крайно наложително, ако трябва да се спре безумното харчени на парите, събрани от данъкоплатците, едва ли има по- добре подготвен човек от Банкова, която с един добър екип ще постигне заложеното в нейната платформа, както и в платформата на БСП за развитие на Ловеч Жителите на с. Горан споделиха, че от общината не спазват наредба, според която от наеми и продажба на общински имоти в съответното населено място, там трябва да остават 30 процента от получената сума.", "date": "2019.10.12", "title": "Радина Банкова: Искам хората да припознават Ловеч като добро място за живеене"}
{"url": "https://offnews.bg/sviat/arestuvaha-dzhejn-fonda-po-vreme-na-ekoprotest-vav-vashington-713035.html", "text": "Джейн Фонда беше арестувана с още 15 души на стълбите пред Капитолия във Вашингтон по време на протест срещу климатичните промени, съобщава БНТ.Актрисата, която е на почти 82 години, участва в проява, организирана от група, бореща се за чиста енергия.Джейн Фонда казва, че е вдъхновена от каузата на младите и се мести във Вашингтон, за да е по-близо до епицентъра на борбата.Тя ще протестира всеки петък до края на януари с настояване за спешни действия за опазване на климата.", "date": "2019.10.12", "title": "Арестуваха Джейн Фонда по време на екопротест във Вашингтон"}
{"url": "https://offnews.bg/kultura/pochina-golemiat-dzhazmen-milcho-leviev-713037.html", "text": "На 81 години си отиде големият джазмен Милчо Левиев. Той е починал късно тази вечер, съобщиха негови близки, цитирани от Площад \"Славейков\".Милчо Левиев е роден на 19 декември 1937 година в Пловдив в еврейско семейство. Завършва Държавната консерватория през 1960 г. Негови професори са Панчо Владигеров и Андрей Стоянов. Кариерата си започва в Пловдивския драматичен театър. Назначен е за диригент на Биг бенда на Българското национално радио от 1962 до 1966. От 1963 до 1968 г. работи като солист и диригент на Пловдивската и Софийската филхармония.По идея на Радой Ралин създава групата Джаз Фокус'65, с която гастролира в страната и чужбина до 1970 г. при голям успех. Едно от най-известните му произведения за този период е аранжиментът на песента на Пол Маккартни \"Вчера“ (Yesterday). Пише и филмова музика.През 1970 г. по покана на Дон Елис напуска България и заминава за Лос Анжелис. Остава с него до 1977 г. В началото на 1980 г. се завръща за кратко в страната и изнася поредица от концерти. Бил е на многобройни турнета из Европа и САЩ. Преподава в Южнокалифорнийския университет (University of Southern California) и майсторски клас в Нов български университет.Поклон пред паметта му!", "date": "2019.10.12", "title": "Почина големият джазмен Милчо Левиев"}
{"url": "https://offnews.bg/112/evakuiraha-zhiveeshtite-v-blok-v-burgas-zaradi-pozhar-mazh-skochi-pre-713034.html", "text": "44-годишен мъж беше приет в критично състояние в бургаската болница, след като скочи от третия етаж на апартамента си следствие на опустошителна огнена стихия, избухнала в жилищен блок 105 в бургаския комплекс \"Меден рудник\". Това съобщиха от Областната дирекция на МВР.Пламъците избухнали към 19.25 часа днес. Огънят лумнал в жилище на третия етаж. Уплашен, собственикът на апартамента се опитал да излезе през вратата, но се оказал в капан от пламъци. Мъжът се втурнал към терасата и скочил през балкона.Той е откаран по спешност в болницата, уточниха от полицията. В момента полицаи и пожарникари евакуират обитателите на блока.Към 20.30 часа стихията бе потушена. Няма други пострадали, уточниха от полицията.", "date": "2019.10.12", "title": "Евакуираха живеещите в блок в Бургас заради пожар, мъж скочи през терасата"}
{"url": "https://offnews.bg/futbol/anglijski-huligani-vilniaha-v-praga-sledvashtata-im-spirka-e-sofia-712993.html", "text": "Английските фенове показаха рогата си в чешката столица Прага преди началото на двубоя между Чехия и Англия от европейските квалификации за Евро 2020.Късно снощи \"трите лъва\" загубиха с 1:2 и идват в София, където в понеделник ще се опитат да грабнат победата и да си осигурят класирането на първенството на Стария континент.В София се очаква да пристигнат около 4500 английски запалянковци. В България вече са пратени всички данни на футболни хулигани, които ще се опитат да дойдат за двубоя.Сред тях има и доста опасни хора, които са със забрани за посещаване на мачове.В Прага английските фенове са били замесени в голям бой в бар, като в крайна сметка дори се е стигнало до намеса на органите на реда, които е трябвало да овладеят събитията. С тази цел даже са били използвани зашеметяващи гранати.", "date": "2019.10.12", "title": "Английски хулигани вилняха в Прага, следващата им спирка е София"}
{"url": "https://offnews.bg/futbol/hari-kejn-sled-istoricheskata-zaguba-niama-nuzhda-ot-panika-713009.html", "text": "Капитанът на Англия Хари Кейн коментира поражението от Чехия (1:2) в квалификационния мач за Евро 2020. При успех снощи британците щяха предсрочно да си осигурят класиране на еврофиналите, но отборът ще трябва да изчака още.Случи се обаче точно обратното. За \"трите лъва\" това е първа загуба в квалификации от цяло десетилетие. Кейн, който вкара гола за състава си, предупреди съотборниците си да не бързат да се \"паникьосват\" след загубата, а да съсредоточат усилията си върху предстоящия мач с България.\"Поведохме рано в резултата, което бе идеално начало за гостуване, но след това бяхме небрежни с топката. Не се движехме толкова бързо, както обикновено.През второто полувреме действахме малко по-добре, имахме няколко възможности за гол, но, за съжаление, не ги използвахме както трябва.Те губеха топката твърде лесно, особено през първото полувреме. Всеки мач в Европа е сложен. Те бяха подкрепени от феновете си, не беше удобно да се играе в такава атмосфера, но това не е оправдание.Това е тревожен знак, но ние сме в добра позиция. Няма нужда от паника. Това не би ни помогнало в този момент. Нека приемем загубата като знак, че трябва да се събудим\", каза Кейн.", "date": "2019.10.12", "title": "Хари Кейн след историческата загуба: Няма нужда от паника"}
{"url": "https://offnews.bg/zdrave/ndk-svetva-v-cherveno-po-povod-denia-na-donorstvoto-713015.html", "text": "На 12 октомври отбелязваме Международния ден на донорството. У нас близо 1200 души очакват втори шанс за живот, възможен единствено чрез трансплантация на орган.От 28 държави членки на Европейския съюз, страната ни заема последното, 28-мо място по брой трансплантирани хора.Отбелязването на този ден има за цел да провокира дискусия, да повиши информираността по проблемите на органното донорство, както и да се изкаже благодарност към всички донори, семействата им и лекарите, извършващи трансплантациите.По повод Деня на донорството тази вечер НДК ще светне в червено.", "date": "2019.10.12", "title": "НДК светва в червено по повод Деня на донорството"}
{"url": "https://offnews.bg/obshtestvo/prezidentat-po-sluchaj-150-godishninata-na-ban-akademiata-ima-vsichki-713036.html", "text": "Нашите предци създадоха Българското книжовно дружество, водени от благородната кауза да основат „едно средоточие на българските интелектуални сили“, което да изведе народа ни по пътя на „истинната цивилизация и напредък“. Тази морална сила и далновидност на българската интелигенция от онова време – да основе своето дружество още преди да има българска държава, да постави науката в основата на пътя към свободата и прогреса, е здравият генетичен код на БАН. Това заяви държавният глава Румен Радев, който присъства на тържествения концерт-спектакъл “150 години Българска академия на науките”. По думите на президента Академията и днес може да се гордее със своите научни институти и учени, които са национален капитал, призван да отваря вратите на България към света.По случай 150-годишнината на БАН Румен Радев поздрави учените и връчи почетния знак на държавният глава на председателя на Академията академик Юлиан Ревалски. Отличието е за цялостния принос на институцията за развитието на науката и активната ѝ дейност, за развитие на всички области на живота, както и за изключителната ѝ роля за запазването на материалното и нематериално културно историческо наследство на България.В изказването си Румен Радев посочи, че съвременната наука изисква все повече ресурси и младите български учени избират нерядко чужди институти, научни центрове и лаборатории, където да реализират своя потенциал и научен принос. А там, където няма силно образование, където не се развива водеща наука и то добре финансирана, не може да има и силна икономика, икономика на високата добавена стойност и висок догонващ устойчив темп на икономическо развитие.По думите на държавния глава устойчивото развитие изисква днес равномерно разпределение на образователната и научна инфраструктура. „Независимо от количеството на еврофондовете ние никога няма да постигнем икономическо и социално сближаване между Северна и Южна, между Източна и Западна Европа, ако качественото образование и водещата наука са съсредоточени в тесни географски граници“, допълни президентът.Днес, век и половина след учредяването на БАН, България продължава да се нуждае от своята Академия. От един модерен, дързък, отворен към света център и двигател на духовен и материален напредък, посочи още Румен Радев. „Нуждаем се от вас – нашите интелектуални апостоли и визионери, които да работите така, че нашето общество да се развива, а нашите граждани да живеят по-добре и то с национално самочувствие“, подчерта още президентът в приветственото си слово по случай тържественото отбелязване на 150-годишнината на Българската академия на науките.", "date": "2019.10.12", "title": "Президентът по случай 150-годишнината на БАН: Академията има всички основания да се гордее със своите институти и учени"}
