{"url": "https://offnews.bg/ikonomika/etcb-potentcialni-stranichni-efekti-ot-razhlabenata-parichna-i-lihven-715895.html", "text": "Ниските лихвени проценти насърчиха прекомерното поемане на риск от инвестиционни фондове и застрахователи, както и на някои пазари на недвижими имоти, заяви ЕЦБ в своя шестмесечен преглед на финансовата стабилност, публикуван в сряда.Признаците за неправилно ценообразуване на активите предполагат потенциал за бъдещи корекции, като банките допълнително се опитаха да усилят устойчивостта, но без особен напредък, добави ЕЦБ. \"Докато средата на ниски лихвени проценти подкрепя цялостната икономика, ние също така отбелязваме увеличаване на поемането на риск, който в средносрочен план може да доведе до предизвикателства за финансовата стабилност\", заяви в вицепрезидентът на ЕЦБ Луис де Гиндос.Рисковете за иконимически растеж в глобален мащаб и еврозоната са се увеличили и продължават да създават предизвикателства пред финансовата стабилност за ноември 2019 г. на Европейската централна банка.Докладът \"Преглед на финансовата стабилност\" е в основата на предизвикателството, пред което е изправена ЕЦБ, като само два месеца по-рано реши да удвои стимулиращите мерки на фона на отслабващата икономика в еврозоната.Управителният съвет на банката през септември намали депозитната лихва до ново рекродно отрицателно ниво от -0,5%, като обяви, че от ноември подновява покупките на активи (главно на еврооблигации) за 20 млрд. евро месечно - програмата, известна като \"количествени улеснения\".Перспективите за рентабилност на банките от еврозоната се влошиха допълнително, въпреки очакванията за скромно, но продължаващо увеличение на нетните приходи от лихви, такси и комисиони.Под натиск ще останат отрицателните лихвени проценти и плоски криви на доходност, нетните лихвени маржове на банките.Стимулиращата политика на ЕЦБ оказва влияние и извън банковия сектор. Като над 70% от облигациите, държани от застрахователи и пенсионни фондове, сега предоставят доходност под 1%, а небанковите инвестиции в дългови книжа с отрицателна доходност са над два пъти повече в сравнение с миналия декември.\"В това отношение тенденцията на застрахователите да търсят по-висока доходност в по-рискови и по-малко ликвидни ценни книжа изисква непрекъснат и строг мониторинг\", предупреди ЕЦБ в последния си доклад за финансовата стабилност.Очаква се възвръщаемостта на собствения капитал на банките от еврозоната да се сблъска с по-нататъшен натиск както от по-слабите икономически перспективи, така и от трайните неефективни разходи и свръхкапацитет.Въпреки това позицията на платежоспособност на банковия сектор остава стабилна със съотношение на общия собствен капитал от над 14%.И дори при неблагоприятен сценарий на стрес, се очаква коефициентът на съвкупна платежоспособност да остане над 11%.", "date": "2019.11.20", "title": "ЕЦБ: Потенциални странични ефекти от разхлабената парична и лихвена политика"}
{"url": "https://offnews.bg/medii/zdravejte-az-sam-vasilena-715889.html", "text": "Здравейте, аз съм Василена!По принцип се казвам Александра, но днес съм Василена Йорданова.Не познавам това момиче, но явно пишем еднакво.Вчера, докато още бях Александра, написах в OFFNews статията .Днес гледам  в Топновини. Заглавието е сменено, но текстът е същият, даже с моите болдове. Махнато е само, че протоколът е още от 4 ноември, но за пръв път се публикува в OFFNews.Свикнала съм да ме преписват. Ето  в сайта на вестник Дума, но не е дословно, колегите са попроменили текста и поне не са сложили автор. Т.е. поне не са станали смешни.Но някой да те препише дословно, да си сложи името като автор, а даже и снимка, дори по нашите ширини рядко се случва.Здравей Василена,Ако искаш да станеш известна, моля, изпрати ми твоя снимка. Мога понякога да я слагам в моите статии и да те представям като моето второ аз.Както казват братя Стругацки: \"Щастие за всички даром и нека никой не бъде пренебрегнат!\"", "date": "2019.11.20", "title": "Здравейте, аз съм Василена!"}
{"url": "https://offnews.bg/offtopic/shefkata-na-youtube-kam-itco-hazarta-po-goliam-si-ot-las-vegas-715892.html", "text": "Рапърът Ицо Хазарта вече има 1 милион абонати на канала си в YouTube.С достигането на внушителния брой следовници, известният музикант се сдоби и с писмо, подписано от главния изпълнителен директор на портала за видеостриминг г-жа Сюзън Уойсики. \"Ти си по-голям от Ванкувър. По-голям си от Венеция. Даже и от Лас Вегас си по-голям\", пише тя в началото на писмото.", "date": "2019.11.20", "title": "Шефката на YouTube към Ицо Хазарта: По-голям си от Лас Вегас"}
{"url": "https://offnews.bg/evropa/manfred-veber-poiska-otpadane-na-monitoringa-nad-balgaria-715906.html", "text": "\"Постоянните усилия на Бойко Борисов и народа на България се отплащат: Групата на Европейската народна партия (ЕНП) смята, че мониторингът по Механизма за сътрудничество и проверка (МСП) трябва да бъде вдигнат!\"Това е написал председателят на групата на ЕНП в Европарламента Манфред Вебер в пост на български език в Twitter.\"Искаме председателят на Европейския парламент да поиска писмено от Европейската комисия да подкрепи излизането на България от МСП, пише още Вебер.", "date": "2019.11.20", "title": "Манфред Вебер поиска отпадане на мониторинга над България"}
{"url": "https://offnews.bg/kultura/nad-100-uchastnitci-v-sofijski-mezhdunaroden-literaturen-festival-20-715897.html", "text": "Седмата година на  се очертава като най-мащабното издание до момента с най-интензивна програма, която включва над 100 участници и близо 50 събития. Тази година фестивалът ще има допълнителен ден в програмата си и ще се проведе в общо седем дни – от 09 до 15 декември. на литературния форум все повече се разширява. Досега неин акцент бяха литературите на различни географски региони, но в последните две години общото между чуждестранните писатели и поети е езикът, на който пишат. Тазгодишното издание ще представи многообразието на френскоезичната литература.Гости на фестивала ще бъдат едни от влиятелните и значими автори, пишещи на френски език: Анна Мои, Самира Негруш, Жан-Марк Тюрин, Бернар Коман, Махи Бинбин, Дени Терио, Армел Жоб, Жан Портанте, Франсоа-Анри Дезерабл и Ким Тхуи. Като част от чуждестранната програма може да бъде мислено и участието на три български писателки и поетеси, които пишат на френски език: Елица Георгиева, Албена Димитрова и Аксиния Михайлова.В първите два дни от Литературния фестивал ще се състои Международната конференция „Да пишеш на френски“ организирана от . Тя ще обогати фестивалната програма и ще допълни дискусиите и срещите с автори, за които езикът, на който пишат често е избор, бунт, съпротива и свобода. Макар френскоезичната литература да се простира на пет континента, в нея се отличават различни теми, засягащи политически и социални въпроси, множествеността на идентичността, сексуалността и насилието.Основни за структурата на фестивала продължат да бъдат срещите с автори и различните коментарни и критични дискусии. Сред  тази година са поетите и писателите: Албена Стамболова, Белослава Димитрова, Велина Минкова, Владислав Христов, Галин Никифоров, Георги Борисов, Георги Тенев, Елена Алексиева, Емануил Видински, Иван Ланджев, Иван Христов, Ирена Иванова, Камелия Кучер, Леони Ходкевич, Марианна Георгиева, Мария Касимова-Моасе, Петър Денчев, Петър Чухов, Пламен Дойнов, Радко Пенев, Силвия Недкова, Теодора Димова, Цветанка Еленкова и Чавдар Ценов.За първа година ще се проведе панелът Разговори за бъдещето, който е разположен в широката тематична рамка между киберпънкът; бъдещето на книгата, шрифта и илюстрацията; трансхуманизацията; видеоигрите, мъдростта на малките общности и всекидневните ритуали, които създават нашето „утре“.За първи път ще бъде включен разговор за публицистиката, с които ще се постави началото на интегриране на нехудожествена литература във фестивалната програма.Тематичните модули заемат солидна част от програмата на Софийския международен литературен фестивал. Те често изграждат смисловото скеле на всяко издание на фестивала и могат да допълват и разширяват обсега и контекста на международната програма. Тази година дискусиите са посветени на Цветан Тодоров, на Ролан Барт, на Мишел Фуко, на френскоезичните писатели от Африка, на междуезичието у писателите от Централна и Източна Европа, на избора да пишеш на френски език, на „преходите ни“ – 30 години след 1989.Една малко по-различена възможност да се дебатира и мисли френскоезичната литература стои зад заглавието Игри в полето на френскоезичната литература. Това ще бъде времето, в което 7 души, сред които преводачи, теоретици и издатели, ще имат точно пет минути да представя по две книги, писани на френски, да споделят защо тези книги са важни за тях и какво е място им в световната литература. Всички книги ще бъдат подарени на публиката.Лекцията на Антон Стайков, наречена Деветото изкуство говори френски (Метаморфозите на френскоезичния комикс – от забава за деца до изкуство за всички възрасти) ще бъде съпроводена и с изложба на комикси, до която ще бъде обособен специален кът-читалня.През цялото време на фестивала от 09 до 15 декември, на Мраморно фоайе ще бъде експонирана селекция от книги с корици и илюстрации, създадени от забележителната художничка – Яна Левиева. Българските писатели и издатели ще имат възможност да се срещнат с основателите на една от престижните международни литературни и филмови агенции Астиер-Пеше, Франция, които са резиденти в  на Прозрачният преводач, инициатива на Къщата за литература и превод, ще гостува за втора година на фестивала. Този път събитието ще се проведе като директна среща между автора и неговите преводачи. Избраният текст за превод на живо пред публиката ще бъде на писателката Анна Мои, която също ще участва в събитието.Петя Кокудева, Радослав Парушев, Елица Георгиева и Момчил Николов са писателите, които ще вземат участие в Бързите литературни срещи. Тези лични срещи между читател и писател наподобяват случайния принцип на Speed Dating-формата. Публиката е пряк участник. В рамките на 5 минути всеки гост на събитието ще има възможността да разговаря с един или няколко от писателите в рамките на 5 минути. Авторите ще са подготвили теми за разговор, а хората ще сядат при тях на случаен принцип.Второто издание на Тайното поетическо четене ще остане без какъвто и да е намек за това къде ще се проведе, кои ще са поетите и каква ще бъде музиката. Знае се единствено, че поетите отново ще имат задачата заедно със своите стихотворения, да прочетат и едно стихотворение, написано от френскоезичен автор, а също така да разкажат поне една (може и да не е тяхна) тайна.Местата за  и Тайното поетическо четене ще бъдат ограничени и ще е нужно предварително записване.Миналата година за пръв път Софийският международен литературен фестивал започна инициатива, чрез която отделя специално внимание на значими литературни събития, разпознаваеми, устойчиви, интересни, непознати или напълно нови начинания. Част от СМЛФ представя ще бъдат литературният фестивал Пловдив чете, който се провежда вече 16 години; филмовият формат за визуална поезия Щрих и стих и новите шест авторски филма, вдъхновени от шест български поеми; единственото по рода си Списание за танц в България и разговор за срещата между танца и литературата; Градски детектив – подкастът за градски легенди и любопитни моменти от архитектурната и културна история на градовете; Читателският клуб на НБУ с обсъждане на Серотонин на Мишел Уелбек и Нова българска драматургия и победителите от Конкурса за нова пиеса на НБУ за 2019.Известният литературно-сценичен формат  ще гостува на фестивала с подкрепата на . В поетичната битка този път ще влязат някои от най-впечатляващите млади поети като Виолета Кунева, Мартин К. Илиев, Александър Байтошев, Лилия Трифонова и Стефан Икога. Събитието ще бъде със свободен достъп. Основната сцена на фестивала отново ще бъде на Мраморно фоайе в НДК, но събития от програмата ще се провеждат още в СУ „Св. Климент Охридски“, Fox Book Café, ДНК – пространство за съвременен танц и пърформанс и в Литературен клуб „Перото“.  По същото време ще бъде и 47-мото издание на „Софийския международен панаир на книгата“, посещаван всяка година от над 40 000 души.", "date": "2019.11.20", "title": "Над 100 участници в 'Софийски международен литературен фестивал' 2019"}
{"url": "https://offnews.bg/kultura/kartini-za-1-mln-lv-vpechatliha-investitorite-715901.html", "text": "Картини на български художници за близо 1 милион лева събраха 130 инвеститори и ценители на изкуството на гала-вечеря във Военния клуб. Първият аукцион, организиран от Инвестиционния фонд Експат Глобално Изкуство, предизвика огромен интерес сред акционери и колекционери само месеци след старирането на фонда.Изложба над 100 платна на утвърдени, съвременни и всепризнатни творци елегантно показа какво седи зад акциите на Фонда, а гостите имаха възможност да наддават на таен и на явен търг за част от тях. Димитър Казаков – Нерон, Бенчо Обрешков, Светлин Русев, Иван Кюранов, Свилен Стефанов са само част от авторите на творбите, които бяха изложени на гала-вечерята.20 картини на обща стойност над 170 000 лева бяха купени от ценители на изкуството след тайния и явния търг. Най-висока цена след наддаването беше дадена за картината „Три фикуса“ на Свилев Стефанов. Впечатляващо внимание в наддаването имаше и за творбите „Самолет“ и „Бъкингам“ на Иван Кюранов, който е познат сред арт-ценителите и с новаторските си фотографски техники.Картините на едно от младите открития на Фонда – Петра Димитрова – се оказаха сред най-атрактивните за гостите. Платното „Казаните“, с което перспективната художничка от Варна спечели националния конкурс на фонда за млади таланти, вдигна цената си 5 пъти по време на наддаването и беше продадено за 10 000 лева. Картината „Нездравословна конкуренция“ на същата художничка също има нов собственик след наддаване за нея.„Това е точният пример как Експат Глобално Изкуство може да печели в полза на своите акционери. Непрекъснато търсим активно добри сделки – стойностни творби с добър потенциал за реализация на пазара, така че да осигурим на акционерите си печалби от покачването в цените на произведенията в средносрочен и дългосрочен план. Това дава възможност на хора, които не са задълбочени познавачи, да спечелят от инвестициите си във Фонда. И в същото време, гласувайки доверие на таланти като Петра Димитрова, да подкрепяме тяхното развитие“, казва Никола Янков, управляващ партньор на „Експат Капитал“.Специален гост на събитието беше международният експерт по инвестиции в изкуството Джоу Ла Плака. Собственикът на престижна галерия в Лондон говори пред родните инвеститори и колекционери за особеностите на пазара и възвръщаемостта на вложеното в произведения на изкуството, както и за смисъла перспективни творци да бъдат подкрепяни.„Важно е да дадете бъдеще на вашите млади творци, с подходящата реклама можете да им осигурите път и по света“, каза в лекцията си пред гостите Джоу Ла Плака. „Заслужава си публиката да обърне внимание на изкуството като отделен клас активи. Досега се гледаше на изкуството като декорация, която пълни окото, но вече може да пълни и джобовете“, обясни още експертът.", "date": "2019.11.20", "title": "Картини за 1 млн. лв. впечатлиха инвеститорите"}
{"url": "https://offnews.bg/obshtestvo/shefat-na-vik-pernik-e-uvolnen-zaradi-vodnata-kriza-715902.html", "text": "Шефът на ВиК-Перник Иван Витанов е уволнен от поста си заради водната криза в Перник, съобщи заместник регионалният министър Николай Нанков пред Нова тв.По-рано през деня перничани щурмуваха сградата на дружеството, с викове \"оставка\" протестиращите се опитаха да влязат вътре, но бяха спрени от полицията. Директорът Витанов прие двама от представители на протестиращите.От понеделник в града и околните населени места е въведен воден режим. Причината за това е драстично ниското ниво на язовир \"Студена\". Хората настояват някой да поеме отговорност и да реши проблема.По-рано днес Николай Нанков отбеляза, че има пропуски в справянето с безводието и водния режим в Перник, където пристигна за среща с кмета на общината. Той обясни, че ще има наказани за водната криза в Перник.", "date": "2019.11.20", "title": "Шефът на ВиК-Перник е уволнен заради водната криза"}
{"url": "https://offnews.bg/analizi-i-komentari/20-noemvri-30-godini-po-kasno-ili-65-godini-po-rano-715908.html", "text": "На 20 ноември 1989 г. Общото събрание на Организацията на обединените нации (ООН) приема Конвенцията за правата на детето – най-цялостният и подробен международен документ, който гарантира правата на всяко дете. Първата юридически обвързваща международна конвенция, която утвърждава човешките права на всички деца.По настоящем, 30 години по-късно, тази Конвенция е символ на безпрецедентен международен акт – най-подкрепеният такъв в цивилизационната ни история. Всички страни и държави по света подписват Конвенцията и едва две все още не са я ратифицирали (1). Актът задължава всички държави, ратифицирали Конвенцията, да осигуряват необходимите мерки и средства за защита и насърчаване на правата на децата в името на най-добрия им интерес. В исторически план, Конвенцията е предшествана от т.нар. Женевска декларация, приета от Общността на народите през 1924 г., която заявява категорично, че „човечеството дължи на децата най-доброто, което има” (2) . Макар декларацията да не е юридически обвързващ акт, с нея се поставя началото на организирано международно движение за правата на детето. Скоро след своето създаване, ООН се фокусира върху изработването на цялостен документ, който да гарантира правата на човека (3). Така, през 1948 г. се ражда Всеобщата декларация за правата на човека , където правата на децата са заложени в отделни разпоредби на документа. Международната общественост смята, че правата на децата заслужават по-обстоен преглед и оформяне в отделен документ за това през 1959 г. Общото събрание на ООН приема Декларация за правата на детето (4), която надгражда текста на Женевска декларация и в десет основни принципа излага правата на всяко дете без значение на неговата раса, цвят на кожата, пол, език, религия, политическо или друго мнение, национален или социален произход, имущество, рождение или друг статус, касаещ самото дете или неговото семейство. Работата по правата на децата в рамките на ООН дълго време остава с декларативен и пожелателен характер и това обстоятелство създава условия редица страни да не прилагат ефективно своите закони и мерки за закрила на детето. Все още не са налични гаранции за ефективното прилагане на съществуващите актове и за това през 1966 г. първите императивни разпоредби, посветени на детските права, са поместени в двата Пакта за правата на човека на ООН. Така еволюционно се осъзнава необходимостта от изработване на международен документ, който да обвързва юридически страните, които са го подписали и ратифицирали. През 1978 г. по предложение на Полша в Комисията по правата на човека на ООН е внесен проект за отделна Конвенция за правата на детето. В подкрепа на ангажиментите на ООН към правата на децата, 1979 г. е обявена за международна година на детето, а Комисията по правата на човека на ООН започва работа по проекта на Конвенция за правата на детето с подкрепата на редица международни организации. След десет години, през 1989 г., окончателният текст е предложен пред Общото събрание на ООН. Конвенцията за правата на детето е приета официално на 20 ноември 1989 г.Конвенцията за правата на детето е в уникалната позиция да бъде единствената конвенция, постигнала почти универсална ратификация, като се има предвид, че 194 държави са се съгласили да бъдат обвързани със задължения към всички лица под 18-годишна възраст (5). Това е първият път в съвременната история, когато всички държави говорят един и същи език, когато се занимават с деца. И е основателно да се подчертае със специално внимание създаването на определени права в рамките на Конвенцията, които са специфични за децата и не могат да бъдат открити в други актове (като например членове 2, 3, 5, 6, 7, 8, 9, 12, 18 и 21), отличавайки специално задължението да се отдаде дължимото значение на изразените от децата мнения по всички въпроси, които ги засягат (чл. 12). По този начин ООН ангажира държавите да признават правото на децата да участват във всички решения, които ги засягат – в семейството, в училището и в общността; децата имат правото да участват в начина, по който техните общности се управляват от местните и държавните власти (6) .Всички права в Конвенцията се прилагат за всички деца. Някои смятат, че е очевидно, че децата имат права и вярват, че единственият интересен въпрос е дали децата притежават всички или само тези права, които възрастните притежават. Други са скептични, вярвайки, че като се има предвид естеството и на правата, и на децата, то е грешно да се мисли за децата като притежатели на права. Една основна тревога, срещу която може да се определи такъв скептицизъм, е често изразената загриженост за разпространението на правата чрез разширяване на списъка на притежателите на права или изразяване на повече искания като претенции за права. Има някои права, притежавани от възрастни, които децата не могат да притежават (7). Правата, които възрастните притежават са „зависими от ролите права\". Това са права, свързани с конкретни роли, и притежанието на съответното право зависи от способността да се играе ролята. Децата обаче могат да играят ролята на участници в някои процеси и от това идва правото им да участват във вземането на решения.Република България ратифицира Конвенцията за правата на детето с решение на Великото народно събрание от 11.04.1991 г. и от месец юни 1991 г. тя е в сила за страната и е част от вътрешното право (8).De lege lata*: Като държава – страна по Конвенцията на ООН за правата на детето, България е потвърдила своя ангажимент за подкрепа на детското участие и за насърчаване прилагането на практически механизми за пълноценно участие на децата на всички равнища на вземане на решение. Това става чрез Закона за закрила на детето (чл. 12), Закона за предучилищното и училищното образование (чл. 171), Националната стратегия за детето 2008 – 2018 г., Хартата за детско участие.Правото на децата да участват в процеси и решения, които ги засягат лично, е засегнато и в няколко специални закона: Закон за закрила на детето (9), Закон за борба срещу противообществените прояви на малолетните и непълнолетните (10), Закон за предучилищно и училищно образование (11), Закон за здравето (12), както и в Семейния кодекс и Кодекса на труда (13).Правото на децата да бъдат изслушвани и тяхното мнение да бъде взето предвид е законово обособено в сферите на закрила на детето, наказателните процеси, образованието, съдебните и административните процеси, здравеопазването и семейните процеси.De lege ferenda**: Представена в критичен разрез, националната правна рамка може да бъде обогатена допълнително така, че да оформи цялостна единна национална политика по детското участие. С възприемането на холистичен подход ще се осветли липсата на създадени механизми за зачитане мнението на децата при изработване и прилагане на политиките за тях. Ще се даде възможност да се допълни Закона за закрила на детето с предвиждане на механизъм, чрез който детските съвети към общините да сътрудничат с комисиите за закрила на детето, както и Семейният кодекс със задължения за родителите да консултират детето по всички въпроси, които го засягат. Местните администрации, в т.ч. и съдилищата ще са ангажирани с нарочни кампании на достъпен за децата език, които да ги информират за техните права, последиците от решенията за тях и последиците от мнението на детето. Гражданският процесуален кодекс може да въведе в пълен обем гаранции за участието на детето в процеса, както и да определи процесуалното качество на социалния работник и социалния доклад, предвидени в Закона за закрила на детето. Националният институт на правосъдието може да разработи програми и да организира периодичното обучение на съдиите, прокурорите и адвокатите от системата за правна помощ по особеностите на детското развитие и комуникацията с деца.Създаването на благоприятна среда както за законодателни реформи, така и за разгръщане на добри практики следва да съответства на духа и посоката на съвремието, като се основават на процес на изработка с активното участие на децата. Стимулирането на кампании за привличане на вниманието на възрастните върху ползите от детското участие предстои да бъде наблюдавано в бъдещето. ООН интегрира в Конвенцията за правата на детето гаранцията да се включат децата като партньори в един споделен процес.Всички деца са способни да изразят мнението си. За това и Конвенцията дава право на всяко дете, което има възгледи по даден въпрос, да ги сподели не само чрез думи, но и с помощта на рисунки, игри, песни и други методи, подходящи за неговата възраст. Задължението на възрастните (родители, учители, политици, експерти и други) е да осигурят на децата пространство и възможност да изкажат мнението си, когато имат такова. Децата имат право да споделят възгледите си по всички въпроси, които засягат живота им. Това включва живота им в семейството, училището, общността, държавата.Детето е субект на права и има право да участва активно в упражняването им. Участието се приема не само като право само по себе си, но и като предпоставка за реализиране на всички други права. Конвенцията по правата на детето катализира мощно ангажираността на държавните органи в стимулирането на форми, които да насърчават детското участие по целия свят. Отзвукът от усилията на ООН е инкорпорирането на правата на детето в законодателството на демократичните държави, съчетано с надлежни механизми за тяхната закрила (14). Днес, три декади след приемането на Конвенцията, предизвикателството е те да получат признание и на най-високо, конституционно ниво. Повечето съвременни конституции споменават детето предимно като обект на грижа и закрила, не толкова като носител на права. В Конвенцията, обаче, се подчертава специално участието на детето във взимането на решения, които го касаят.В отговор на скептиците по отношение на правата на децата – тези, които изразяват съмнения в пълноценното осъзнаване на правото на децата да участват, предвид дълбоките социални възгледи, че децата имат ограничен статут и капацитет, може да се подчертае, че съвременното дете търси повече от пряк контакт или ангажимент, то знае какво иска. Съвременното дете настоява за чувство на удовлетворение и вълнение. По този начин то движи света напред. И е характерно, че е нетърпеливо да бъде включено в своята общност и в своето бъдеще.А 30 години по-късно от приемането на най-значимия международен договор в областта на правата на детето все още се осъзнава и осмисля новата роля на детето като творец на собственото си развитие . Тази нова роля е свързана с по-голямата му активност като следствие от по-интензивното му развитие. Институционалната подкрепа на детското участие все още е фиктивна, почти движеща се по инерция от 1979 г. - международната година на детето. Да се припознае институционално участието на децата без страх от загуба на авторитет е добра възможност да се прекъсне изпълнението на въображаеми нормативни актове, стратегии и програми. Въображаеми, защото са изградени върху погрешните представи за реалностите в живота на младите хора (15), без да се отнасят до правата на детето, свързани със свободата на изразяване на мнение, свободата на мисълта, съвестта и религията, и свободата на сдружаване. Подчертавайки смисъла в участието на децата, е наложително ангажирането да е пряко свързано със собствения опит от първа ръка и да бъде идентифицирано от самите деца като ключова област на интерес.Няма предварително дефинирани стратегии, идеални или универсални модели. Правата на детето са човешки права.-------------------------------------------------------------------------------*De lege lata – израз от латинския език, с който юристите буквално изразяват „според действащия закон“**De lege ferenda - израз от латинския език, с който юристите буквално изразяват „бъдещия закон“, в смисъла на това „какъв трябва да бъде законът“.(1)UN Convention on the Rights of the Child, General Assembly Resolution 44/25: 1989 (2)Geneva Declaration of the Rights of the Child, 1924 (3)https://www.cpdp.bg/?p=element&aid=32 (4)Declaration of the Rights of the Child, 1959 (5)Liefaard, T., Doek, J.: 2015(6)Couzens, M., Mtengeti, K.: 2012(7)Brennan and Noggle, 1997(8)ратифицирана с Решение на Великото Народно, ДВ бр. 32, 1991 г.; обнародвана в ДВ бр. 55, 1991 г.(9)Закон за закрила на детето, ДВ бр. 48, 2000 г., изм. и доп. ДВ бр. 24, 2019 г.(10)Закон за борба срещу противообществените прояви на малолетните и непълнолетните, ДВ бр. 13, 1958 г., изм. ДВ бр. 24, 2019 г.(11)ДВ, бр. 79; 2015(12)Закон за здравето, ДВ бр. 70, 2004 г., изм. ДВ бр. 24, 2019 г.(13)Кодекс на труда, ДВ бр. 26, 1986 г., изм. и доп. ДВ бр. 92, 2018 г.(14)Янкулова, 2015(15)Алексиева, Е., 2019(16)Славенков, Б., 2019", "date": "2019.11.20", "title": "20 НОЕМВРИ: 30 години по-късно или 65 години по-рано?"}
{"url": "https://offnews.bg/kultura/cheren-petak-s-krekhaus-715904.html", "text": "Признавам си, че до днес не бях чувал \"Krekhaus\".Добре де, признавам си, че вече гоня със страшна сила 50 - така и започвам да изпускам информационния поток. Салвадор Дали беше казал, че единствения проблем на младото поколение бил, че ние не се числим вече към него.Прав е!Но сега нямам никакво намерение да говоря нито за Салвадор Дали, нито за Борис Дали, защото това е тъжна тема.А аз не съм тъжен, а по - скоро - доста оптимистично настроен, защото чух \"Krekhaus\" и от това, което чух в крайна сметка с радост установявам, че българската сцена вече е надживяла комплекса си, че е в периферията на Европа, да не кажа дори в периферията на източна Европа.\"Krekhaus\" са банда от 2014 година и явно здраво са се потрудили, защото записите им звучат..., а бе ако някой не ви каже, че това е българска банда, никога няма да разберете.Как да определя този стил?Намерих един материал за групата, ровейки из интернет. Там музикантите са дали ключ към онова, което свирят - \"Свирим рок, но отношението ни е джаз\".\"Krekhaus\" Имат официален канал във Youtube. Там можете да чуете доста техни записи и да си изградите сами представа каква е музиката им, но от това, което аз чувам, намирам психоделик, фънк, рок (в оня смисъл на думата, който придават Цепелин например).Еклетика? Или някакъв вид рок фюжън?Впрочем вижте и чуйте сами в .Препоръчвам ви \"Krekhaus\". В петък и без това ще излизате, защото, ако останете у дома, ще ви скъсат от реклами за тоя прословут \"блек фрайдей\", а вие вече си имате всичко.За това ви предлагам да зарежете панелката и да идете на концерт.Петък, 29 октомври, София лайв клуб.Както са написали самите музиканти: \"Еми, пускаме билети на промоция, че иначе край със световната икономика.Първите 150 билета на приордър са по 10 лв., а ако го предпочитате по-така - има 20 групови билета за по трима души.Ще забием с пичовете от \"heptagram\". Чакаме ви на 29 ноември от 21:00 часа.\"А сега ви черпя с един клип на бандата и мисля да си сипя едно малко уиски и да си пусна още няколко техни парчета!И да не пропуснете концерта!В събота ще се изпитваме!", "date": "2019.11.20", "title": "Черен петък с \"Krekhaus\""}
{"url": "https://offnews.bg/obshtestvo/avtobusite-na-tok-koito-shte-voziat-do-metroto-minavat-po-tesni-ulit-715905.html", "text": "Процедурата за закупуване на 52 електрически автобуса за градския транспорт на София е обявена съгласно изискванията на оперативна програма „Околна среда“, които допускат финансиране единствено и само на електрически превозни средства. Изискванията са в синхрон със стратегията на Европейската комисия за намаляване на емисиите на азотен оксид и въглероден диоксид чрез ограничаване на използването на фосилни горива, в това число и природен газ. ОПОС не допуска безвъзмездни средства за закупуване на газови автобуси. Големината на електрическите автобуси е съобразена изцяло с уличната мрежа в кварталите, в които ще се движат. Електрическите автобуси ще осигурят система на довеждащ транспорт от кварталите „Овча купел“ „Горна Баня“, „Витоша ВЕЦ Симеоново“, „Манастирски ливади“ и „Люлин“ до метростанции. 30 от електробусите ще са с дължина от 5,5 до 7,5 метра, а 22 - между 7,6 и 9,6 метра. По-късите ще са с по около до 25 места, а по-дългите с по 70 места за пътници.Превозните средства от този клас ще могат да се придвижват и маневрират в гъстонаселените квартали с интензивно застрояване, на места с недостатъчно добре изградена пътна инфраструктура, тясна улична мрежа, което напълно невъзможно, за който и да е стандартен автобус. Използването на този вид гъвкав транспорт ще увеличи обхвата на транспортната услуга и ще предостави нови възможност на гражданите за използване на градския транспорт с по-удобни и близки връзки. Експлоатационните разходи на електрическите автобуси са между 20-30% по-ниски от тези на автобусите на дизел или природен газ. Намалената себестойност от своя страна дава възможност за по-голям пробег с кратки интервали на движение. Столична община подписа 3 договора за финансиране от 217 млн. по процедура „Мерки за адресиране на транспорта като източник на замърсяване на атмосферния въздух“ по приоритетна ос 5 „Подобряване качеството на атмосферния въздух“ по Оперативна програма „Околна среда“. Целта е подобряване качеството на атмосферния въздух с намаляване нивата на фини прахови частици и азотни оксиди за достигане на утвърдените норми. По програмата допустими за финансиране са е проекти за електрически превозни средства – електрически автобуси, тролейбуси и трамваи. По-рано днес Спаси София и общинският й съветник Борис Бонев обявиха закупуването на електрически автобуси за довеждащ транспорт до метрото ", "date": "2019.11.20", "title": "Автобусите на ток, които ще возят до метрото, минават по тесни улици и не замърсяват въздуха"}
{"url": "https://offnews.bg/obshtestvo/masivni-kravoizlivi-v-belite-drobove-na-deteto-sa-prichina-za-smartta-715909.html", "text": "Министър Кирил Ананиев получи предварителен доклад от извършваната проверка на дейността на трите лечебни заведения - Специализираната детска болница „Проф. д-р Иван Митев“, УБ „Лозенец“ и УМБАЛСМ „Н. И. Пирогов“, които имат отношение към случая с починалото в края на миналата седмица 3-годишно дете, съобщиха от здравното министерство. Аутопсията е показала, че детето е починало от тежка двустранна хеморагична пневмония (двустранни масивни кръвоизливи в белите дробове). Пневмонията е причинена от вирусна инфекция, заради която са възникнали и допълнителни усложнения - тежки двустранни кръвоизливи в надбъбречните жлези. Все още не са готови всички резултати от хистологичните изследвания, които се очакват до седмица.Възложено е провеждането на три независими експертизи – от специалист по инфекциозни заболявания, детски пулмолог и вирусолог.На база резултатите от проверката, заключенията на експертите и аутопсията, ще бъдат изготвени 4 констативни протокола и окончателен доклад. Докладът ще бъде изпратен на министъра на здравеопазването до края на следващата седмица.Днес министър Кирил Ананиев се срещна с директорите на трите лечебни заведения и ги отстрани до приключването на проверката. Отстранена е и лекуващата лекарка в педиатрията д-р Елена Георгиева.Сезирана е и Комисията по професионална етика към съответната Районна колегия, която следи за спазване на професионалните медицински и морално-етични въпроси, свързани с упражняването на професията.", "date": "2019.11.20", "title": "Масивни кръвоизливи в белите дробове на детето са причина за смъртта му"}
{"url": "https://offnews.bg/ikonomika/kabinetat-s-novo-predlozhenie-naj-mnogo-15-dni-bolnichni-na-godina-715894.html", "text": "След бурното недоволство, което предизвика идеята на управляващата коалиция , като мярка срещу нарастващшия брой фалшиви болнични, сега правителстово излиза с ново предложение - работодателите да плащат не повече от 15 дни болнични в годината.Идеята ще бъде тествана на заседанието на , съобщи социалният министър Бисер Петков по БНТ.Затяга се и възможността лекарите да дават 14 дни за лечение вкъщи, както беше досега. \"Обсъжда се предложение да се намали този срок - мисля, че и от лекарските среди се изказаха подкрепа до 7 дни\", обясни Петков.НАП събира вноските за болнични, издаването им се контролира от здравните инспекции, а НОИ ги плаща. Това прави контролът неефективен, смята председателят на парламентарната социална комисия Хасан Адемов. \"Ако НОИ, който плаща през всичките тези години болничните листи, има възможности за контрол, нещата може да се развият в друга посока\", категоричен бе той.Според министър Петков НОИ и сега осъществява контрол върху издадените болнични листове и е една от институциите, които имат право да обжалват тези болнични листове. \"Явно трябва по-добре да се координират контролните механизми, така че да бъдат по-ефективни\", смята той.", "date": "2019.11.20", "title": "Кабинетът с ново предложение - най-много 15 дни болнични на година"}
{"url": "https://offnews.bg/evropa/zam-predsedateliat-na-grupata-na-enp-v-evroparlamenta-pohvali-borisov-715912.html", "text": "\"Контрабандата в България е под 3,4%. Нелегални мигранти в страната ни няма. Само вчера на границата заловихме 80 кг. кокаин. Освен това България е водещ партньор на Съединените щати в борбата с групировките, източващи пари от кредитни карти и банкомати.\"С тези думи българският премиер и председател на ГЕРБ Бойко Борисов се обърна към зам.-председателя на Групата на ЕНП в ЕП и кандидат за зам.-председател на ЕНП от Холандия Естер де Ланге, предаде пресофисът на МС.Двамата разговаряха в Загреб в рамките на Конгреса на ЕНП.„Наистина имах възможността да посетя границата ви и видяното ми дава достатъчно аргументи, които да представя пред моите колеги в Холандия“, подчерта де Ланге. Тя благодари на Бойко Борисов и българското европредседателство, че са поставили акцент върху европейското бъдеще на Западните Балкани.„Докато други наши приятели само четат опорните си точки и говорят за България, ти дойде сама да се увериш колко добре пазим границата на ЕС“, коментира Бойко Борисов.", "date": "2019.11.20", "title": "Зам.-председателят на Групата на ЕНП в Европарламента похвали Борисов за границата"}
{"url": "https://offnews.bg/politika/kak-trabi-stigna-pred-nato-v-briuksel-razkaza-gergana-pasi-715867.html", "text": "Уникалното източногерманско возило, което е подслонило генерални секретари на НАТО, президенти, премиери, цар и царица и световни лидери, благословено от папа Йоан Павел II, застана символично в новата щаб квартира на НАТО. \"Траби\", както умилително го нарича целият свят, ще е в добра компания - заедно с парчета от Берлинската стена и останки от кулите близнаци в Ню Йорк.Много хора от МВнР се погрижиха за това и заслужават признателност. Това написа Гергана Паси, бивш министър по европейските въпроси и съпруга на лидера на Атлантическия клуб Соломон Паси на страницата си във фейсбук. Репликата на едноименния трабант пристигна в Главната квартира на НАТО в Брюксел, съобщи Министерство на външните работи вчера. Експонатът е част от арт проект в изпълнение на Националния ни план от инициативи за отбелязване на 15-ата годишнина от членството на Република България в НАТО и 70-ата годишнина от създаването на Организацията на Северноатлантическия договор.Репликата на едноименния трабант, дарена на НАТО от д-р Соломон Паси, вече е разположена на предвиденото за нея място. През следващите седмици предстои окончателното завършване на българския проект, който е част от цялостна концепция за оформяне на площите около Главната квартира. Площите ще бъдат оформени като панорамна градина, в която ще бъдат разположени настоящи и бъдещи експонати, предоставени от държавите-членки. Идеята за поставянето на репликата в Главната квартира е свързана и с прехвърлянето на Алианса в нова и модерна сграда, като част от процеса на модернизация и адаптация към съвременната среда за сигурност. Окончателното извеждане от експлоатация на старата Главна квартира на НАТО представлява затваряне на една голяма и наситена със събития глава от историята на Алианса. Поставянето на различни експонати като парче от кулите близнаци, разрушени по време на терористичните нападения в Ню Йорк на 11 септември 2001 г., част от Берлинската стена, включително и репликата на едноименния трабант, целят да припомнят на посетителите важни моменти от историята на Алианса, включително неговото разширяване на изток.През далечната 1991 година в България за първи път пристига генерален секретар на НАТО, като тогава постът се заема от Манфред Вьорнер. Кратката разходка на Манфред Вьорнер и Соломон Паси с трабанта по улиците на София става сензация за времето си. Самото посещение е ясен сигнал за подкрепата за евроатлантическата ни интеграция. През 2004 г. страната ни стана пълноправен член на НАТО. Символиката от поставянето на българския експонат в Главната квартира на НАТО се усилва и от факта, че през 2019 г. се навършват 20 години от първото разширяване на НАТО след края на Студената война.  Оригиналният трабант, обаче, остава във Военно историческия музей, съвсем малък, почти загубен сред танкове и изтребители, някакси нереален, но превърнал се в реален символ на смяната на една епоха с друга, пише още Гергана Паси. ", "date": "2019.11.20", "title": "Как Траби стигна пред НАТО в Брюксел, разказа Гергана Паси"}
{"url": "https://offnews.bg/politika/i-prezidentat-se-zahvana-s-problema-na-pernik-715911.html", "text": "Президентът Румен Радев призова за ефективни действия на институциите за възстановяване на водоснабдяването на Перник и гарантиране на здравето на гражданите, съобщиха от прессекретариата на държавния глава.Днес той се срещна с кмета на града Станислав Владимиров, за да обсъдят причините за въведения воден режим в града, отговорността на ресорните министерства и перспективите за преодоляване на създадената водна криза.Кметът на Перник е внесъл сигнал до прокуратурата по случая и очаква незабавни мерки за изясняване на отговорността за създадената кризисна ситуация. По думите му от месеци оттокът от язовира надвишава притока, без да бъдат предприети мерки. Станислав Владимиров заяви, че над половин година Перник е на скрит воден режим, за което неведнъж е подал сигнали, включително и към Народното събрание и очаква своевременна реакция от страна на МОСВ и Министерството на регионалното развитие и благоустройството.Радев отбеляза необходимостта подкрепа за гражданите на Перник да бъде оказана и от страна на Министерството на отбраната и Министерството на здравеопазването за осигуряването на водоноски, засилен епидемиологичен контрол и предоставянето на дезинфекционни средства.", "date": "2019.11.20", "title": "И президентът се захвана с проблема на Перник"}
{"url": "https://offnews.bg/futbol/berbatov-odobri-izbora-na-mourinio-za-menidzhar-na-totnam-715914.html", "text": "Бившият български нападател на Тотнъм Димитър Бербатов одобри избора на Жозе Моуриньо за нов мениджър на отбора. Наричаният Специалния португалец наследи на поста Маурисио Почетино, който беше освободен във вторник вечерта.Причината са слабите резултати от началото на сезона. Според Бербатов Моуриньо може и да не изповядва философията на атрактивния футбол, но за сметка на това знае как да печели трофеи. Именно от това има нужда Тотнъм, смята българинът.\"Играчите ще желаят да покажат най-доброто от себе си и те ще знаят, че трябва да се доказват изключително много. Моуриньо ще донесе нови идеи и нов начин на игра. Тренировките ще са различни, а играчите ще трябва бързо да го установят, всички. Това е ново назначение. Всеки път, когато нов треньор дойде, той ти носи свежа глътка въздух.Според мен футболистите са развълнувани от идването на Жозе, тъй като ще са водени от един от най-добрите мениджъри в света. Това е страхотна възможност за него. Сега поема чудесен отбор с чудесни играчи и ще е в Лондон – градът, който обича, така че мисля, че това е перфектната връзка.Тотнъм е отбор, който иска да израства, еволюира и да постига неща в турнирите. Назначаването на Жозе в Тотнъм крещи, че бордът е наясно, че иска да докара трофеи в Лондон. Има опита и може да постигне победата, така че отборът трябва да се възползва. Той е печелил толкова много през кариерата си, така че ще е интересно как това ще се случи в Тотнъм\", казва Бербатов.", "date": "2019.11.20", "title": "Бербатов одобри избора на Моуриньо за мениджър на Тотнъм"}
{"url": "https://offnews.bg/zdrave/otdelenieto-po-detska-urologia-v-pirogov-se-nuzhdae-ot-visokospetcia-715870.html", "text": "Единственото отделение по детска урология в България се нуждае от високоспециализирана камера. Започна кампания за набиране на средства. Това съобщи пред БНР д-р Стоян Пеев, завеждащ отделението.Отделението по детска урология на МБАЛСП \"Пирогов\" е уникално за страната. В него се лекуват деца с урологични заболявания и травми на пикочната система. Извършват се първични и консултантски прегледи, както и високоспециализирани изследвания по детска урология.Детската урология се занимава с около 30% от всички вродени аномалии в детска възраст, обясни пред \"Хоризонт\" д-р Стоян Пеев, завеждащ отделението.По думите на д-р Пеев, годишно в отделението се  лекуват над 1 000 деца, а контингентът му покрива цялата страна. До 80% от заболяванията, с които идват децата в Детската урология на \"Пирогов\", са вродени, уточни той.Д-р Пеев съобщи, че има все повече случаи на бъбречно-каменната болест в ранна възраст. \"Имали сме деца под една годинка, при които сме имали камъни с бъбречни кризи, с инфекции\", коментира д-р Стоян Пеев.Благодарение на напредналата пренатална диагностика много от аномалиите се откриват още по време бременността, посочи специалистът.Въведеният скрининг със задължително ехографско изследване на бъбреците и пикочния мехур на децата на 6-месечна възраст също подпомага ранното откриване на заболяванията в областта на отделителната система. Така се засичат на ранен етап аномалии, които протичат абсолютно безсимптомно, след което се установяват късно и се лекуват трудно.За да бъдат въведени съвременните стандарти в ендоскопската хирургия е необходимо да се закупи високоспециализирана камера. За целта от болницата участват в традиционната дарителска акция на банка, за да добавят събраните средства към тези, с които разполагат.", "date": "2019.11.20", "title": "Отделението по детска урология в 'Пирогов' се нуждае от високоспециализирана камера"}
{"url": "https://offnews.bg/tenis/zverev-iska-da-pokani-maradona-na-demonstrativen-mach-v-buenos-ajres-715873.html", "text": "Младият талант в мъжкия тенис Александър Зверев предложи на Роджър Федерер да покани футболната легенда Диего Марадона за демонстративния им мач в Буенос Айрес. В момента германецът и Маестрото са в столицата на Аржентина за предстоящото събитие.Двамата ще се изправят един срещу друг броени часове, след като Федерер победи Зверев с 6:3, 4:6, 6:4 в друга демонстративна среща, която се проведе в чилийската столица Сантиаго.\"Искам да се срещна с Диего Марадона. Има наистина много велики аржентински спортисти като Дон Диего, Меси, Джинобили.Винаги има някой, който се откроява. Тук в Аржентина всяко спортно събитие е голям хит. Ако дойдеш в страната и се сблъскаш с местен противник, тогава трибуните са пълни.Местните фенове подкрепят на макс играчите, независимо за какъв спорт става на въпрос. Няма нищо по-добро от това!Това е сбъдната мечта според мен. За мен ще бъде невероятно да се изправя срещу Роджър в демонстративен мач. Той е бил моят идол винаги\", каза Зверев.Погледнато на пръв поглед, това е напълно възможно, тъй като аржентинската футболна легенда вече разполага със завидно свободно време.Причина за това е, че вчера Марадона напусна поста треньор в Химнасия и Есгрима след само два месеца начело на клуба.59-годишната икона си тръгва заедно с президента Габриел Пелегрино, който е взел решение да не издига кандидатурата си на предстоящите избори за нов ръководител.По информация на АФП, Марадона няма да изведе Ел Лобо в предстоящия двубой в неделя. Химнасия се нарежда на 22-то място от 24 клуба в елита на Аржентина със само 10 точки.В края на октомври Марадона влезе в заглавията по света, след като води мача срещу Нюелс Олд Бойс от кожен трон, на който бе изписано \"Господ\". Тове бе подаръкът на Нюелс Олд Бойс към Марадона, който празнуваше рожден ден.", "date": "2019.11.20", "title": "Зверев иска да покани Марадона на демонстративен мач в Буенос Айрес"}
{"url": "https://offnews.bg/sviat/ubiha-sina-na-bivshia-germanski-prezident-vajtczeker-715864.html", "text": "Синът на бившия германски президент Рихард фон Вайцзекер беше намушкан до смърт на публична лекция, предаде Би Би Си.59-годишният д-р Фриц фон Вайцзекер тъкмо изнасял лекция за чернодробните заболявания в болница в Берлин на 19 ноември привечер, когато бил намушкан и починал.Полицай, който не е бил дежурен в същия момент, но се намесил, за да овладее нападателя, също е сериозно пострадал. Баща му беше президент на Западна Германия (Федерална Република Германия) по времето на падането на Берлинската стена и обединението на Германия през 1990 г. Заподозреният, на възраст над 50 г., е арестуван. Мотивът за нападението не е изяснен.Нападението е извършено в болница Schlosspark в Западен Берлин, където президентският син работел като лекар. Полицаят, който се отзовал, бил сред слушателите на лекцията. Той не е единственият, втурнал се към сцената, за да спре нападението. Мъжът е откаран в друга болница.Рихард фон Вайцзекер е президент на ФРГ от 1984 г. до 1990 г. Той остана на поста по време на обединението на Източна и Западна Германия и продължи да служи като президент н на страната си до 1994 г. Почина през 2015 г. на 94-годишна възраст.", "date": "2019.11.20", "title": "Убиха сина на бившия германски президент Вайцзекер"}
{"url": "https://offnews.bg/obshtestvo/nepravitelstveni-organizatcii-vnasiat-isk-sreshtu-evropejskata-komisia-715875.html", "text": "За първи път в историята три правозащитни организации в сферата на уврежданията предизвикват съдебна процедура срещу Европейската комисия поради отказ да бъде спряно инфраструктурно финансиране от ЕС, което България ще използва за изграждане на институции за хора с увреждания. Делото, внесено в Съда на Европейския съюз в Люксембург, оспорва Решение на Европейската комисия да не спре финансиране от ЕС за България.По-рано през годината Европейката мрежа за независим живот (ЕМНЖ), фондация „Валидити“ (Валидити) и Центъра за независим живот (ЦНЖ) се обърнаха към българското правителство с предложение за незабавно прекратяване на програма, която насочва средства от Европейските структурни и инвестиционни фондове (ЕСИ Фондове) към изграждане на голям брой институции, предназначени за хора с увреждания и възрастни хора.Въпреки заявения ангажимент на България да провежда политика на деинституционализация, тази инвестиция ще подпомогне заместването на големи специализирани институции с малки такива, като по този начин се избягва решаването на всички сериозни проблеми, предизвикващи дискриминация, социално изключване и сегрегация на тези групи граждани.Получили отказ за спиране на процедурата от страна на Управляващия орган в България, жалбоподателите се обърнаха към Европейската комисия с искане да бъде спряно финансирането на България от ЕС по тази програма и така да се гарантира съответствие с Конвенцията на ООН за правата на хората с увреждания, ратифицирана както от България, така и от ЕС. Комисията отказа да вземе такова решение и не остави друга възможност на организациите-жалбоподатели освен да се обърнат към Съда на Европейския съюз.Организациите искат отхвърляне отказа на Европейката комисия да прекрати плащанията, свързани с процедура за безвъзмездно финансиране BG16RFOP001-5.002 “Подкрепа за деинституционализация на услугите за възрастни хора и хора с увреждания“ по Приоритетна ос 5 “Регионална социална инфраструктура“ на Оперативна програма „Региони в растеж“. Трите организации са подкрепени от адвокатска кантора „Ковингтън и Бърлинг“.“Съвършено неприемливо е Комисията да допуска използване на европейски средства от страните-членки по начин, който е в противоречие с Конвенцията на ООН за правата на хората с увреждания”, коментира Инес Булич, заместник директор на Европейската мрежа за независим живот.Капка Панайотова, директор на ЦНЖ в София, припомня, че чл. 19 от Конвенцията на ООН определя характеристиките на онова, което се нарича „институционална грижа“. Сред изброените е посочена липсата на личен избор и автономност като резултат от наложен стил и режим на живот. Комитетът на ООН по правата на хората с увреждания през октомври 2018 година предупреди България, че преместването на хора от големи социални домове в малки групови къщички не е в съответствие с Конвенцията.”Според Стивън Алън, изпълнителен директор на Валидити, сегрегацията на хора с увреждания е в нарушение на човешките права и противоречи на основните ценности на Европейския съюз. Той изрази съжаление, че редица страни-членки на Европейския съюз продължават да инвестират сериозни средства от Европейските фондове точно по този начин. Утре е официалното представяне на резултатите от задълбочен анализ за негативните последствия от деинституционализацията на деца в България.", "date": "2019.11.20", "title": "Неправителствени организации внасят иск срещу Европейската комисия"}
{"url": "https://offnews.bg/ikonomika/otpada-registratciata-na-zemedeltcite-po-zakona-za-gorivata-715860.html", "text": "Отпада регистрацията на земеделските производители по Закона за горивата, реши правителството на днешното си заседание.Разпоредбата ще действа само за земеделци, които няма да извършват търговия с горива, но ако решат да се занимават с такава дейност с цел търговия, то те трябва да бъдат регистрирани.Той обясни, че след като законът бе приет преди година и се стигна до напрежение в сектора, е постигнато съгласие за изменение на определени текстове.В закона за горивата са предвидени и изключения свързани с мините.Изменения ще има и сред строителите от определени категории, където се допускат и преместваеми обекти, за които държавната администрация винаги ще знае къде са локализирани и ще може да след за спазването на закона.Според правителството с одобрения проект на закона ще се облекчат изискванията за регистрация, сред които отпадане дейността по временно съхранение и/или зареждане от земеделски стопанин, намаляване на изискуемия праг за капитал или активи, както и намаляване размера на обезпечението. Законопроектът ще влезе в НС до една седмица.", "date": "2019.11.20", "title": "Отпада регистрацията на земеделците по Закона за горивата"}
{"url": "https://offnews.bg/ikonomika/nedeklariranite-pari-na-granitcata-shte-ni-badat-otneti-715869.html", "text": "Правителството прие решение за одобряване на законопроект за изменение и допълнение на Валутния закон, с който се цели привеждане на националното законодателство в съответствие с регламента на ЕС, който е свързан с внасянето и изнасянето на пари в брой в страната.Предвижда се митническите органи да не допускат пренасянето на парични средства в размер над 30 000 лв., или като същата равностойност в друга валута на съответната страна, ако митническите органи по служебен път добият информация за публични задължения на лицето.Митническите органи ще съставят актове, свързани с нарушенията при пренасяне през границата на парични средства, благородни метали и скъпоценни камъни, както и изделия със и от тях. Въвежда се дефиницията \"укрит\", като се отменя точката, свързана с отнемането в полза на държавата, включително когато нарушителят не може да бъде установен, като се предвижда държавата да вземе цялата недекларирана сума. Предвижда се адекватно определяне на размера на глобата, която се формира спрямо размера на стойността на предмета на нарушението. ", "date": "2019.11.20", "title": "Недекларираните пари на границата ще ни бъдат отнети"}
{"url": "https://offnews.bg/politika/tcik-dori-i-vsichki-ot-oik-da-sa-s-osobeno-mnenie-tova-ne-pravi-prot-715884.html", "text": "Подписването на протокол от изборите с особено мнение от членове на общинската избирателна комисия не прави протокола невалиден, дори и да става въпрос за всички членове на съответната ОИК, разясни пред OFFNews говорителят на Централната избирателна комисия Таня Цанева.Потърсихме я с въпрос каква тежест има особеното мнение, след като OFFNews първи съобщи, че 9 от общо 37-те членове на столичната Общинска избирателна комисия са подписали с особено мнение протокола за избор на кмет на София.\"Възможно е отчетените резултати от изборите за кмет на София да не отразяват действителната воля на избирателите\", твърдят деветимата и посочват причините за съмненията си:\"Разликата между спечелилия кандидат за кмет на СО г-жа Йорданка Фандъкова и независимия кандидат Мая Божидарова Манолова-Найденова, издигнат от ИК, не е голяма и като имаме предвид съмненията за манипулиран вот в квартал \"Христо Ботев\" - район \"Слатина\", квартал \"Факултета\" - район \"Красна поляна\", и квартал \"Филиповци\" - район \"Люлин\", където изборните резултати се различават от резултатите в другите секции в същите райони, както и подадените сигнали и твърдения за възможно манипулиран вот, както и големия брой недействителни бюлетини, считаме, че е \".Членовете на ОИК имат право да изразят виждането си, те могат да го направят както като особено мнение към протокола, така и - в писмен вид, отделно, посочи Цанева.Особеното мнение няма правни последствия, но при дело съдебният състав може да реши да вземе под внимание особените мнения, уточни говорителят.", "date": "2019.11.20", "title": "ЦИК: Дори и всички от ОИК да са с особено мнение, това не прави протокола от изборите невалиден"}
{"url": "https://offnews.bg/kultura/iasna-e-podgriavashtata-grupa-v-kontcerta-na%c2%a0dubioza-kolektiv-na-29-n-715879.html", "text": "Conquering Lion от Македония ще е подгряващата банда в концерта на Dubioza kolektiv в София на 29 ноември. Седемте музиканта свирят на най-различни инструменти (от класическата китара до перкусии и тромбон) и са добре познати и у нас с танцувалния си коктейл от реге, дъб и плътен китарен звук. Тази година момчетата отбелязаха 12 години от създаването на бандата, през които години могат да се похвалят с хиляди усмихнати фенове и концерти в цяла Европа и Балканите, a и с четири албума зад гърба си. Сетът им ще продължи 45 минути, а веселата банда чудесно подхожда и ще направи забавно-музикален преход към хедлайнерите на вечерта – Dubioza kolektiv.Симпатягите от Босна и Херцеговина също се готвят да подарят на всички в залата голяма забава, страхотни емоции и купон и можем да им вярваме напълно, защото добре знаем на какво са способни! В началото на месеца Dubioza kolektiv бяха в София за специално warm up party в клуб “Строежа” и за изнанадващо свирене на открито в София – насред Женския пазар! На 5 ноември беше и световната премиера на общата им песен с Manu Chao - \"Cross The Line\". Сингълът ще бъде част от предстоящия девети албум на бандата, който се очаква да бъде факт на 28 януари 2020 г.Билетите за концерта на Dubioza kolektiv с подгряващи Conquering Lion на 29 ноември в “Арена Армеец” се продават с пълна сила ексклузивно в системата на Eventim.bg. Могат да се закупят още от: офис на Eventim на ул. “6-ти септември” 58, Office 1 Superstore, бензиностанции OMV, Orange Center, Orange.bg, Usit Colours, Билетен център НДК, Строежа, Български пощи, Вастелс България, Каса “Арена Армеец”, Технополис, Duende Travel София, книжарница „Бард“, книжарница „На спирката“. Цената им е от 35 до 45 лв. според мястото в залата. Билети можете да поръчате .Организаторите от Stroeja напомнят, че вратите на залата отварят в 18:30 ч., а концертната програма стартира в 19:30 ч. Препоръчват и възможно най-ранно пристигане на публиката в залата – за повече комфорт.Присъединете се към .", "date": "2019.11.20", "title": "Ясна е подгряващата група в концерта на Dubioza kolektiv на 29 ноември"}
{"url": "https://offnews.bg/obshtestvo/tarsiat-se-novi-kontcesioneri-na-skapia-plazh-na-kavatcite-715880.html", "text": "Откриват се процедури за възлагане на концесия на три морски плажа, реши Министерският съвет.Нови концесионери ще има плаж \"Сарафово\" в община Бургас, \"Дяволска река 1\" в община Приморско и \"Каваци-юг\" в община Созопол, който се прочу с  от 70 лева за чадър и шезлонги.Бъдещите стопани на пясъчните ивици ще трябва да осигурят в следващите 20 години водно спасяване, здравното и медицинското обслужване и санитарно-хигиенното поддържане на морските плажове и и да предложат услуги от обществен интерес.Исканото от държавата минимално годишно концесионно възнаграждение е - за плаж \"Сарафово\" - 45 502 лв. без ДДС, за плаж \"Дяволска река 1\" – 19 049 лв. без ДДС и за плаж \"Каваци-юг\" – 55 581 лв. без ДДС.Размерът е определен съгласно приетата от Министерския съвет Методика за определяне на минималния размер на концесионното възнаграждение за морските плажове обекти на концесия, по реда на чл. 8, ал. 2 и 3 от Закона за устройството на Черноморското крайбрежие.", "date": "2019.11.20", "title": "Търсят се нови концесионери на скъпия плаж на 'Каваците'"}
{"url": "https://offnews.bg/kultura/dimitar-stefanov-za-nanowar-of-steel-beshe-liubov-ot-prav-pogled-715885.html", "text": "Легендарните италианци от \"Nanowar of Steel\" идват в България, след повече от десет години, . Гостуването им е част от балканското турне на групата, включващо още Гърция, Сърбия и Хърватска. Димитър Стефанов разказва за това как един фен решава да организира концерт на любимата си група.Как бихте представили Nanowar of Steel на тези, които никога не са ги чували?Група, която като звучене може да се сбърка с класическа или пауър метъл банда. Но когато човек се заслуша в текстовете им, разбира колко е бил заблуден :) Защото в техните текстове не се пее за дракони, феи и магия, а за кукли барби, веган динозаври, невъзможна любов с каменна статуя и това само в последния им албум! А може би няма да ги представя с думи, а с някоя тяхна песен :Вие самият как ги открихте и как станахте толкова голям техен фен?Случи се доста отдавна, но си беше любов от пръв поглед. Разглеждах случайни групи в един сайт - jamendo.com и още от първата песен на Nanowar много ми допаднаха. Има музиканти, които се възприемат много насериозно и държат и другите да ги възприемат така, докато всъщност може да се окажат въздух под налягане. При Nanowar of Steel случаят е точно обратния - освен майтапите с различни групи от метъл сцената и не само, те имат и много сериозно чувство за самоирония и се майтапят и със себе си.Как се решихте да организирате техен концерт в България?Започнах да си пиша с басиста на бандата преди доста години и още в началото ги попитах дали няма да идват скоро към България. Точно тогава групата свиреше предимно в Италия, но бяха с доста добри впечатления от предишните си концерти в България. Когато миналата година издадоха албума си \"Stairway to Valhalla\" вече си казах, че трябва да ги гледам на живо, така че ако никой не ги извика ще трябва аз да я свърша тази работа. Разменихме си няколко мейла, уточнихме къде биха могли да свирят и малко на майтап, но нещата тръгнаха.Как избрахте другите две банди?Първоначално идеята беше да е концерт само на Nanowar of Steel, но после се замислих, че може да стане още по-епично. С Контрол се познавам от няколко години, много ги харесвам и им предложих да споделят сцена с Nanowar of Steel. Макар и двете групи да са в различни стилове, цялостният им поглед към музиката е доста сходен. После направих една анкета сред приятели коя да е третата банда за концерта и Акащи Джуджета спечелиха с добра преднина. Свързах се и с тях през фейсбук страницата им и те също потвърдиха участие :)Вие също имате изяви като музикант. От коя страна на сцената е по-трудно?Всъщност имам много малко участия на сцена, на пръсти се броят, дето се вика :) Но тръпката да застанеш пред хора е много силна. От друга страна за пръв път съм организатор на подобно събитие и се уча в движение на много неща. Така или иначе и в двете роли не бих казал, че е особено трудно, докато това е хоби. Вече ако човек иска да се занимава професионално със свирене или с организиране на концерти си мисля, че свиренето е по-трудното, но и носещо по-голямо удовлетворение.Разкажете за клипа \"Ной\" - откъде дойде идеята и как се реализира?Идеята за клипа дойде спонтанно - замислих се дали мога да подбера илюстрации и да ги направя на анимация с подходящ музикален фон. После някак естествено дойде всяка илюстрация да си има своите няколко секунди от различна песен, а изборът на група беше предизвестен - може ли да има по-подходяща група за озвучаване на клип на пародийна книга-игра от Nanowar of Steel :) Естествено писах на бандата с молба да използвам техни песни и те нямаха нищо напротив. И накрая откъм реализация нямаше нищо сложно - монтирах избраните илюстрации с подходящите песни за всяка от тях и си имахме промо клип.Смятате ли, че с пародийните текстове реалността се преглъща по-лесно? А какво е реалността всъщност? :) Чувството за хумор е нещо доста специфично. Някои харесват черен хумор, други с радост възприемат религиозни шеги, трети са буквално оперирани от чувство за хумор. Аз си мисля, че е добре да можеш да хвърляш и по някой несериозен поглед на света от време на време.", "date": "2019.11.20", "title": "Димитър Стефанов за 'Nanowar of Steel': Беше любов от пръв поглед"}
{"url": "https://offnews.bg/zdrave/ananiev-otstrani-shefovete-na-bolnitcite-lozenetc-prof-ivan-mitev-715887.html", "text": "Тримата директори на болници, в които е било водено починалото 3-годишно дете, са временно отстранени след среща с министъра на здравеопазването. Същата мярка ще бъде приложена и към д-р Елена Георгиева от Специализираната детска болница \"Проф. Иван Митев\", която е прегледала момченцето.Отстранени до края на проверките са шефът на детската болница \"Проф. Иван Митев\" д-р Димитър Русинов, шефът на болница \"Лозенец\" проф. Любомир Спасов и директорът на \"Пирогов\" проф. Асен Балтов.По-рано днес премиерът Борисов разпореди на здравния министър да отстрани временно шефовете на \"Пирогов\", \"Лозенец\" и Педиатрията. След срещата д-р Русинов и проф. Балтов заявиха, че ще окажат пълно съдействие на разследването. Директорът на болница \"Лозенец\" проф. Спасов отказа коментар.Експертизите по случая ще бъдат изготвени във ВМА. Резултатите от проверката, която миналата седмица разпореди министър Ананиев, се очаква да бъдат оповестени днес до края на деня.До това решение се стигна след среща на премиера с родителите на починалото дете. Според майката и бащата на момченцето те са били върнати веднъж от Специализираната детска болница \"Проф. Иван Митев\". В болница \"Лозенец\" детето е било насочено за домашно лечение. След като се влошава отново, е заведено в Педиатрията, където по думите на очевидец е чакало с часове. Детето все пак е прието в болницата, но в крайна сметка е изпратено в изключително тежко състояние в \"Пирогов\", където умира.Междувременно работещите в Специализираната болница за детски болести \"Проф. Иван Митев\" здравни специалисти излязоха с декларация в подкрепа на колегите си, ангажирани с диагностицирането и лечението на детето. Те обявиха подкрепата си за директора д-р Русинов и призоваха да се запазят добрия тон и безпристрастност в медиите и социалните мрежи.", "date": "2019.11.20", "title": "Ананиев отстрани шефовете на болниците 'Лозенец', 'Проф. Иван Митев' и 'Пирогов'"}
{"url": "https://offnews.bg/politika/dps-tcatcarov-e-bogatstvo-za-vsiaka-darzhava-715883.html", "text": "Главният прокурор Сотир Цацаров е богатство за всяка държава, която може да използва този потенциал пълноценно и КПКОНПИ е мястото, където този потенциал може да се развие. Това каза депутатът от ДПС Хамид Хамид по повод решението на управляващата коалиция да издигненастоящия главен прокурор Сотир Цацаров за шеф на антикорупционната комисия. Парламентарната група на ДПС обаче не е обсъждала постъпилите две кандидатури - \"ВОЛЯ\" номинира за поста Симеон Найденов.\"След като те внесат своите концепции, ние ще се съберем и ще дискутираме концепциите на двамата кандидати\", каза още Хамид. ", "date": "2019.11.20", "title": "ДПС: Цацаров е богатство за всяка държава"}
{"url": "https://offnews.bg/obshtestvo/spasi-sofia-marshrutki-za-milioni-ili-e-dalavera-ili-prestapna-bezo-715888.html", "text": "Гражданската организация Спаси София остро разкритикува провежданата в момента обществена поръчка за закупуване на минибусчета.Според активистите сме свидетели на поредно неефективно харчене на обществените пари и без анализ се купуват маршрутки за милиони левове.Според него този търг е скандален и показателен за нежеланието да се постигне ефективност на публичните средства.Според него е необосновано и глупаво да се закупуват скъпи маршрутки, когато по основни линии като 111 и 604 продължават да се движат претъпкани единични автобуси, заради липса на съчленени.От Спаси София допълват, че в презастроени квартали като Манастирски ливади и Витоша са необходими мидибуси, но е излишен лукс те да бъдат електрически. От гражданската организация ще настояват за прекратяване на търга.По време на кампанията за местните избори срещу въпросната обществена поръчка се обяви и независимият кандидат за кмет на София Мая Манолова.Според Манолова идеята хората в квартали като Люлин и Овча купел да бъдат возени до метрото с микробуси е абсурдна, а на заданието на обществената поръчка отговаря само една компания.", "date": "2019.11.20", "title": "Спаси София: Маршрутки за милиони? Или е далавера, или престъпна безотговорност"}
{"url": "https://offnews.bg/politika/kak-dannite-ot-tcik-i-nsi-razkrivat-480-000-glasopodavateli-martvi-d-715886.html", "text": "Броят на изкуствено добавените гласоподаватели е най-малко 480 000 души, показва изчисление на сайта \"Биволъ\". На 24 октомври 2019 г. говорителят на ЦИК Александър Андреев съобщи, че на местните избори на 27 октомври правото си на глас следва да упражнят общо 6 227 901 гласоподаватели - според утвърдените избирателни списъци.Не стана ясно откъде са постъпили данните и кой ги е утвърдил, но най-вероятно става дума за данни от системата ГРАО, която се поддържа от държавата.Според Националния статистически институт www.nsi.bg към 31.12.2018 Г. е 7 000 039 души. Той също е на издръжка на данъкоплатеца и за разлика от ГРАО, има призвание да прилага научен подход към данните.НСИ дава и подробни статистически данни по възрастови групи. Ето колко са малолетните ни съграждани, които нямат право на глас:0 г. – 62 039 души1 – 4 г. – 263 686 души5 – 9 г. – 344 667 души10 – 14 г. – 334 453 душиСумарно – деца до 14 години, които нямат право на глас са 1 004 485 душиТочни данни за непълнолетните от 14 до 18 г. няма, но на този етап това е достатъчно да се види, че теоретически най-големият брой лица, които могат да гласуват на 27 окт. 2019 г., е 5 995 554 души (7 000 039 – 1 004 485 = 5 995 554 )Според ЦИК обаче броят на гласоподавателите е 6 227 901 души.Разликата дотук е най-малко 232 347 души ( 6 227 901 – 5 995 554 = 232 347).Но да продължим разговора, както казваше Карлсон, който живее на покрива.Тъй като в данните на НСИ няма група за непълнолетните от 15 до 18 години, от горните изчисления даже е изключено населението от 15 – 19 години. А то е достатъчно голяма извадка – 315 547.А населението от 14 до 18 години, т.е. лицата без право на глас, е подмножество на населението от 15 – 19 години. Така с минимално приближение може да се изчисли, че става дума за 252 438 ( (315 347 : 5) х 4 = 63 109 х 4 = 252 438 ). Нека го закръглим надолу на 250 хиляди души.Тогава 232 347 + 250 000 = 482 347 душиТ.е. броят на изкуствено добавените гласоподаватели е най-малко 480000 души, пак със закръгляне.Оттук-нататък разговорът трябва да продължи в някоя компетентна служба, но тя очевидно не е ЦИК, защото там такива грешки се водят технически, като в случая с обявените на първи тур, а впоследствие изпарили се от списъците 100 000 гласоподаватели само в София.", "date": "2019.11.20", "title": "Как данните от ЦИК и НСИ разкриват 480 000 гласоподаватели - мъртви души"}
{"url": "https://offnews.bg/temida/osadiha-chetirima-ot-telk-v-stara-zagora-za-podkupi-715842.html", "text": "Специализираният наказателен съд наложи наказания от по 3 години „Лишаване от свобода“ с 5 годишен изпитателен срок на председателя, на двама членове и секретаря на ТЕЛК – трети състав, в МБАЛ „Проф. Д-р Стоян Киркович“ АД в Стара Загора. На тримата лекари в комисията съдът наложи и глоби от 4000 до 5 000 лева, както и лишаване от право да заемат държавна длъжност в органите на медицинската експертиза и на Регионалните картотеки за медицинскаекспертиза за срок от 5 години. На секретаря на комисията е наложена глоба от 3000 лева.Четиримата осъдени бяха предадени на съд през март 2016 г. за това, че са участвали в организирана престъпна група за подкупи. В рамките на месец и половина са приели облаги в размер на 4950 лева и 50 евро от 22 лица, за да им издадат експертни решения на ТЕЛК за над 50 на сто трайно намалена работоспособност. Подсъдимите по делото са осъдени да заплатят солидарно придобитите в резултат на престъпните деяния суми по сметка на държавата.В хода на досъдебното производство са изготвени 64 медицински експертизи на освидетелствани лица, получили завишен процент на инвалидност, или такива, с вписан висок процент, без да страдат от заболявания, налагащиопределяне на нетрудоспособност. Присъдата не е окончателна и подлежи на обжалване и протестиране в 15-дневен срок.", "date": "2019.11.20", "title": "Осъдиха четирима от ТЕЛК в Стара Загора за подкупи"}
{"url": "https://offnews.bg/obshtestvo/borisov-naredi-na-ananiev-da-otstrani-direktorite-na-bolnitcite-zames-715838.html", "text": "С гневно обръщение на премиера Борисов започна днешното заседание на Министерския съвет.Борисов нареди на здравния министър Кирил Ананиев всички директори на болници, замесени в случая със смъртта на 3-годишното дете, да бъдат уволнени.\"Видяхме се с родителите на починалото дете. Докато траят проверките на прокуратура и съдебно-медицинските експертизи, искам да отстраниш всички директори на болници, които са намесени в процеса. Говорете с прокуратурата да ползват ВМА за експертизите. Трябва да има възмездие. От наша страна това, което трябва да се направи, да се направи днес. Това бездушие, разстроих се, да гледат детето..., веднага да се махат от там\", нареди премиерът.Момченцето е починало на 14 ноември, след като родителите му са чакали в прием в две болници.Първо отишли в Педиатричната болница (СБАЛ по детски болести \"Д-р Иван Митев\") в столицата, където по думите им, два часа не им обърнали внимание въпреки тежкото състояние на детето. Решили да отидат в болница \"Лозенец\", където прегледали детето и им било изписано домашно лечение. След като детето се влошило, се върнали в педиатричната болница, където чакали два часа за хоспитализиране.Няколко часа по-късно се наложило момченцето да бъде преместено по спешност в \"Пирогов\", където починало.\"6,7 милиона лева се отпускат за данъците на болница „Лозенец“. Само плащаме и ефектът е разплакани родители при мен\", разгневи се министър-председателят.С решение на правителството се създава и национален компетентен орган по мрежова и информационна сигурност за сектор \"Здравеопазване\", който ще бъде оглавяван от министъра на здравеопазването. Предвид новите отговорности на министерството се разширяват функциите на звено „Сигурност на информацията и защита на данните.", "date": "2019.11.20", "title": "Борисов нареди на Ананиев да отстрани директорите на болниците, замесени с починалото дете"}
{"url": "https://offnews.bg/ikonomika/bankite-otnovo-vdigat-taksite-715025.html", "text": "Ново повишение на банковите такси се задава през декември - само два месеца след последното чувствително увеличение през октомври тази година, показва проверка на OFFNews. Увеличение са обявилиПопитахме всички тях какво налага ново повишение на таксите. Отговор получихме единствено от Българската банка за развитие. В него се казва: \"ББР актуализира своята Тарифа за таксите и комисионите, считано от 17 декември 2019 г., с оглед съобразяване с преобладаващите нива на финансовия пазар. Актуализирането на Тарифата не представлява просто вдигане на таксите, а цялостно ребалансиране на прилаганите ценови нива, като в някои случаи става въпрос за увеличение, а в други – за намаление спрямо предходните нива\".Нетният доход от лихви в ББР е 40,415 млн. лв., от такси и комисиони – 1,264 млн. лв. Таксите и комисионите в ББР формират 3% от общия доход.Нито една от другите банки не отговори на въпросите им, но вероятно новото повишение на таксите е следствие и на политиката за поевтиняване на заемите за сметка на оскъпяване на такси и комисиони, прилагана през последните години.OFFNews събра известните досега промени, очаквани от следващия месец.От 18 декември таксата за откриване на стандартна разплащателна сметка* се вдига с 0,50 лв./евро/щатски долар или от 2 лв./1 евро/1 щ. долар става 2,50 лв./1,50 евро/ щ. долар.За теглене на суми в рамките на деня до 2000 лв./1000 EUR/USD/CHF/GBP банката ще таксува 0,40% вместо досегашните 0,35%. За суми над 2000 лв., които не сме заявили предварително, тарифата е 0,60% вместо 0,55% в лева, а за сума в друга валута се покачва от 0,60% на 0,70%.Увеличение ще има и за внасянето на суми по спестовни сметки за частта над 3000 лева/3000 валута (дневно) - от досегашните 0,10% таксата става 0,20%. Вътрешнобанковите преводи между сметки на двама клиенти и между сметки на един и същ клиент ще струват с 1 лев повече или от 1,50 лева се вдигат на 2,50 лева.Скок на комисионите ще има и за междубанковите преводи чрез система БИСЕРА в лева - от 3,50 лева таксата става 4 лева. Ако ви се наложи експресен превод с РИНГС, вместо досегашните 18 лева, услугата ще струва 20 лева. По-скъпо ще струва тегленето от сметка на суми до 3000 лв. (равностойни в чужда валута). Досега тя беше 2 лева/1 евро, а от декември скача на 3 лева/1,50 евро.Междубанковите преводи чрез системите БИСЕРА и РИНГС на хартиен носител от досегашните 2,20 лева стават 2,50 лева (БИСЕРА), а с РИНГС - от 15 лева става 17 лева.Повишение от 0,50 лева ще има и във вътрешнобанковите преводи между сметки на различни клиенти, които са на хартиен носител - от 1 лев таксата скача на 1,50 лева. Досега преводът по друга наша сметка на хартиен носител (на гише) беше безплатен, но през декември се въвежда такса от 1 лев. Превод към друг клиент на банката на хартиен носител (на гише) ще струва по-скъпо 1,50 лева вместо 0,80 лева.Новите такси на Токуда банк са в сила от 18 декември.От 3 декември FiBank въвежда месечна такса за разплащателните сметки с дебитна карта в българска и чужда валута. Тя ще е 2 лева месечно.От 3,50 лева на 4 лева месечно скача таксата за обслужване на банковия пакет \"Моят избор\". За същия пакет онлайн таксата става от 3 лева на 3,50 лева.Промени ще има и в размера на сумите за касови операции. На каса вече ще се внасят в брой до 3000 лв./1500 във валута вместо досегашните до 5000 лв./2500 във валута, като комисионите остават същите.Предстои промяна в таксите при касов превод по сметка на трето лице, когато наредителят е клиент на ПИБ. При сума до 3000 лева/1500 евро се начислява 1,50 лв. такса/0,75 евро. При над 3000 лв./1500 евро таксата е 0,15% (максимум 200 лв./100 евро).Тарифата за междубанковите преводи скача от 2,50 лева на 4 лева, когато наредителят има сметка в ПИБ.От 25 лева на 30 лева ще се увеличи услугата на системата RINGS в офис.Таксите за нареждане от сметки в лева в офис при вътрешнобанковите преводи се вдигат от 1 на 1,50 лева.Повишение има и от и по съвместна сметка/по и от сметки в ПИБ в офис, като от 1 лев тарифата през декември става 1,50 лева.Планира се повишение за таксите за входящи преводи на хартиен носител чрез системата БИСЕРА от 2,50 лева на 4 лева от декември. Чрез системата РИНГС на хартиен носител и виртуална банка същата услуга вместо 15 лева ще струва 20 лева (хартиен носител) и от 10 лева на 13 лева (виртуална банка).Увеличение е планирано и при вътрешнобанковите преводи на хартиен носител - от 1,20 лева на 1,50 лева. Тарифите са в сила от 15 декември.Според тяхзходящите преводи, наредени на гише (на хартиен носител) чрез системата БИСЕРА, поскъпват от 1,80 лева на 4 лева. Чрез системата РИНГС  таксата за тази услуга се повишава от 12 лева на 18 лева. Вътрешнобанковите преводи също поскъпват. За клиенти със сметки в ББР таксата се повишава и от сегашните 1 лев/1,50 евро става 2 лева/ 2 евро. Плащанията към сметка при друга банка чрез БИСЕРА и РИНГС се повишават от 1,80 лева на 4 лева (БИСЕРА) и от 12 лева на 18 лева (РИНГС).Скачат двойно услугите за вътрешнобанково плащане - от 1 лева на 2 лева. Електронните трансфери в лева за системите БИСЕРА и РИНГС поскъпват от 1 лев на 2 лева (БИСЕРА) и от 10 лева на 12 лева (РИНГС).Планира се повишение на таксите за вътрешнобанков превод на хартиен носител с 30 стотинки. Досега услугата струваше 1,20 лв., а от декември ще се повиши на 1,50 лева. Комисионата с нареден превод на каса и хартиен носител чрез системите БИСЕРА и РИНГС от досегашните 2,80 лева става 3,50 лева (БИСЕРА) и от 17 лева -18 лева (РИНГС).****", "date": "2019.11.20", "title": "Банките отново вдигат таксите"}
{"url": "https://offnews.bg/politika/ninova-uvelichihte-tcenata-na-vodata-za-horata-no-vmesto-investitcii-715845.html", "text": "Три области в страната са в режим на вода и водна криза – Перник, Плевен и Ловеч. Пред същата заплаха са изправени и други области. От регионален, проблемът може да стане национален. Това заяви от трибуната в пленарна зала лидерът на БСП Корнелия Нинова. Пред депутатите тя каза още: Вашето обяснение е, че няма достатъчно валежи и язовирите са празни. Едно разследване в Перник доказа, че това не е вярно и че през последните години валежите там са доста повече от предишни години, когато не е имало режим на водата. Причините са други - остарялата водопреносна мрежа с големи загуби, довеждащите водопроводи в изключително лошо състояние, също с огромни загуби за водата, използването на питейни води за промишлени нужди, защото така е по-евтино на определи икономически субекти. Това, което ви казвам ще подкрепим с официални данни от Комисията за енергийно и водно регулиране. Тя отчита, че загубата на вода през 2016 година е 60 %. През 2017 расте и стига до 61,24 %. Това са близо 550 милиона куб. м, по данни на НСИ. В същото време, ремонтите по водопреносната мрежа, според официалните данни, са 0,5 %. В последните години постоянно увеличавате цената на водата за хората. От 1 януари тази година в Шумен тя достига до 3.40 лв. Във Варна – 3 лева, в Добрич – 3, 35 лева, а във Враца и Монтана - самата Комисия по енергийно и водно регулиране признава, че цената достига социално непоносими равнища и въпреки това има увеличение. Загубите на водата растат успоредно с повишаването на цената на водата. Събирате повече пари от хората, уж да инвестирате във водопреносните мрежи и качеството на водата, но вместо инвестиции – те получават легени и кофи, в които да си носят вода. Как ви звучи това в 21 век? Защо се случва това? Защото 10 години правителствата на Борисов се отнасят абсолютно безхаберно към този проблем. Уважаеми управляващи и депутати от ГЕРБ, знаете ли в момента кой от вашето праветилество отговаря за водната реформа? Мълчите. Не само, че не знаете кой управлява тази реформа, просто реформа няма. Постоянно събирате от хората все повече и повече пари, никакви инвестиции, влошено качество на доставката и на водата. Подозираме, че това ще се случи и през 2020 година. Отново ще кажете на хората: „За да имате по-добро качество и редовна вода в 21 век, трябва да платите още повече“. Докога така? Настояваме днес тук да дойдат на изслушване министърът на регионалното развитие и министърът на околната среда. И да кажете какво ще правите – 3 области са в криза, застрашени са от ще няколко, така ли ще стоите и ще гледате? Ние имаме своите предложения. Ще внесем питане с подписи за дебати и в рамките на тези дебати ще предложим своите промени и действия, които трябва да предприемете най-накрая, след 10 години. Не си помисляйте за ново увеличение на цената на водата, на фона на състоянието на водопреносната мрежа, на безхаберието на правителството и на безсилието, което демонстрирате в момента да се справите с този проблем.", "date": "2019.11.20", "title": "Нинова: Увеличихте цената на водата за хората, но вместо инвестиции – легени"}
{"url": "https://offnews.bg/bojni/ronda-rauzi-se-razdelia-s-profesionalnia-sport-715847.html", "text": "Бившата шампионка в смесените бойни изкуства Ронда Раузи  потвърди своето решение да приключи професионалната си кариера.\"Взех решение за своето бъдеще, живота и за всичко. Ще се постарая да направя всичко зависещо от мен, за да привлека вниманието към женската еволюция.В бъдеще планирам да родя дете. Странно е, но чувствам, че моята работа е изпълнена\", обяви решението си Раузи пред \"The Sun\".Тя се превърна в първата жена, подписала с най-известната ММА компания в света. Това тя направи през ноември 2012 година, състезавайки се в лека категория.Раузи има в кариерата си 14 сблъсъка в ММА. 8 от тях са в UFC. Тя записа 12 поредни победи, печелейки и първите си 6 сблъсъка за UFC.Тя е първата жена, шампионка за жени в лека категория в UFC, както и първата, която бе въведена в Залата на славата на ММА организацията.Ронда Раузи спечели и бронзов медал за САЩ в категория до 70 килограма в джудото на Олимпийските игри през 2008 година, които се проведоха в Пекин.", "date": "2019.11.20", "title": "Ронда Раузи се разделя с професионалния спорт"}
{"url": "https://offnews.bg/obshtestvo/40-leva-shte-e-kolednata-dobavka-za-pensionerite-715848.html", "text": "51 млн. ще отпусне правителството за коледни надбавки за пенсионерите, стана ясно на днешното заседание на Министерския съвет. Добавката ще е в размер на 40 лева и ще е за хората с пенсии до линията на бедността.С добавката ще бъдат подпомогнати около 1 276 200 пенсионери. Това са възрастните хора, чиито пенсии или сбор от пенсии заедно с добавките и компенсациите към тях за месец декември е в размер до 363 лева, колкото е линията на бедността за 2020 година.Новината обяви социалният министър Бисер Петков преди началото на днешното правителствено заседание.Парите ще бъдат отпуснати чрез допълнителен трансфер в бюджета за Държавното обществено осигуряване.\"Близо половин милиард са отпуснати за пенсионерите по време на управлението на нашето правителство. 6,7 е %увеличението на пенсиите плюс това, което взехме като решение в новия бюджет минималната пенсия да стане 250 лв.\", коментира премиерът Бойко Борисов.", "date": "2019.11.20", "title": "40 лева ще е коледната добавка за пенсионерите"}
{"url": "https://offnews.bg/drugi/pokazaha-unikalen-ledokop-na-90-godishnia-iubilej-na-katereneto-i-alp-715852.html", "text": "С емоционално тържество Българската федерация по катерене и алпинизъм отбеляза своята 90-а годишнина.Зала „София“ в сградата на Националния съвет на БЧК се оказа тясна да побере стотиците дейци и приятели на алпийските спортове, дошли да се поздравят с юбилея. Слово за развитието и успехите на алпинизма и катеренето в България произнесе председателят на Управителния съвет на федерацията Петко Тотев.С много снимки и документи той изтъкна най-важните мигове и личности в историята на БФКА, възникнала първоначално на 19 ноември 1929 г. като Български планински клуб. Тотев показа уникален ледокоп от 30-те години, след което припомни с много илюстрации и факсимилета успехите и драматичните дни, а в края на словото си благодари на хилядите, които през годините са допринесли за развитието на алпинизма и катеренето в България.Приветствия по случай юбилея поднесоха главният секретар на Министерството на младежта и спорта Асен Марков от името на министър Красен Кралев, пом.-ректорът на Национална спортна академия \"Васил Левски\" проф. Кирил Андонов, административният секретар на Български туристически съюз Зорница Радонова, директорът на Планинска спасителна служба Емил Нешев и др.Шефовете на БФКА получиха специални поздравления за юбилея от „София – Европейска столица на спорта“. Двете институции си партнират и са в тясно сътрудничество през последните 5 години по организацията на редица спортни събития и активности в София и на Витоша.Сред най-популярните и масови е „Витоша зимен фест“ в Световния ден на снега, който се провежда традиционно в третата събота на януари и събира хиляди приятели на планината и зимните спортове край х. Алеко.Зам.-председателят на УС на БФКА Николай Петков представи много интересна Презентация, с която подробно показа новите маршрути и дестинации, които в последните години са разработени от многото любители на алпинизма и катеренето в България. Церемонията завърши с връчване годишните награди и призове на БФКА.", "date": "2019.11.20", "title": "Показаха уникален ледокоп на 90-годишния юбилей на катеренето и  алпинизма у нас"}
{"url": "https://offnews.bg/futbol/ot-iunajted-zabraniha-na-futbolistite-si-da-se-razhozhdat-v-kazahstan-715850.html", "text": "Ръководството на Манчестър Юнайтед забрани на футболистите си да се разходжат в казахстанската столица Нурсултан.През следващата седмица \"червените дяволи\" гостуват на Астана в двубой от Група L на турнира Лига Европа. Двата отбора ще се изправят един срещу друг в четвъртък, 28 ноември.Тогава се очаква температурите да са в порядъка на смразяващите -20 градуса. Това е притеснило треньорския щаб на Юнайтед.От ръководството на клуба са инструктирали играчите да не прекарват повече от десет минути навън по време на престоя си в Нурсултан.Мачът между Астана и Манчестър Юнайтед ще се играе на 28 ноември.", "date": "2019.11.20", "title": "От Юнайтед забраниха на футболистите си да се разхождат в Казахстан"}
{"url": "https://offnews.bg/zdrave/kompiutarnata-tomografia-povishava-riska-ot-rak-na-shtitovidnata-zhlez-715846.html", "text": "Ново изследване, публикувано в специализираната платформа JNCI Cancer Spectrum, показва, че облъчването на компютърния томограф (скенер) създава риск от развитие на рак на щитовидната жлеза и левкемия, съобщава Medik Forum.Учените анализирали данни на Националното медицинско застраховане в Тайван в периода от 2000 до 2013 година. Проучени били 22 853 случая на рак на щитовидната жлеза, 13 040 левкози и 20 157 случая на Неходжкинов лимфом. Експертите проучили данните на медицинското застраховане, за да се запознаят с демографската и медицинската информация за диагнозите, процедурите и назначените медикаменти, както и регистрационните профили на пациентите.Изданието Eurek Alert съобщава, че при пациентите на възраст 36-45 години е бил установен три пъти по-висок риск от Нехождкинов лимфом, свързан с компютърната томография. При по-възрастните пациенти връзката между въздействието на томографа и заболяването не била очевидна.Учените стигнали до извода, че при пациентите, които са били подложени на преглед със скенер, има тенденция на повишаване на риска от развитие на рак на щитовидната жлеза и левкемия, особено при жени под 45 години.\"Нашето изследване показва, че съществува връзка между изследванията със скенер и повишения риск от рак на щитовидната жлеза, левкемията при възрастни пациенти и от Неходжкинов лимфом при по-младите\", казва Ю-Сюзан Джони Шао, един от авторите на статията.\"Рискът е по-голям при пациентите, които имат по-високи кумулативни дози при многократно сканиране. Увеличеният брой на хората, които преминават през подобни изследвания, се превръща в проблем за общественото здравеопазване\", констатират учените от изследователския екип.", "date": "2019.11.20", "title": "Компютърната томография повишава риска от рак на щитовидната жлеза и левкемия"}
{"url": "https://offnews.bg/obshtestvo/izpisvat-detcata-koito-biaha-prieti-sas-simptomi-na-otraviane-v-iambo-715840.html", "text": "Почти всички деца от Хаджидимитрово, настанени в инфекциозната болница в Ямбол, са в много добро състояние и могат да бъдат изписани. Това съобщи пред БНТ д-р Стефка Желязкова, началник на отделение в местната инфекциозна болница.По думите на специалиста при тях са били изолирани стафилококи (стафилококус ауреус). Резултатите от изследванията са станали ясни днес сутринта.Децата бяха приети във вторник вечерта със симптоми на хранително отравяне. Учениците са на възраст между 7 и 12 години.Всички те посещават училището в село Дражево, но живеят в ямболското село Хаджидимитрово. Още вчера лекарите казаха, че състоянието им се подобрява. До няколко дни специална проверка трябва да установи каква е причината за отравянето им.Д-р Желязкова каза още, че в момента тече проверка на училищния стол, служителите в него и в заведение за хранене, което се намира в района. По случая се самосезира Районната прокуратура в Ямбол.С проверки са се ангажирали полицията, Агенцията по храните и РЗИ Ямбол. По-рано директорката на училището в Дражево Мариана Николова съобщи, че храната се доставя от фирма за кетъринг. Пропуск обаче е, че във въпросния ден не е била заделена храна, от която могат да се вземат проби. Според директорката става дума за случайност, а не за умисъл.", "date": "2019.11.20", "title": "Изписват децата, които бяха приети със симптоми на отравяне в Ямбол"}
{"url": "https://offnews.bg/sviat/zadarzhaha-edin-ot-naj-izvestnite-biznesmeni-v-malta-za-ubijstvoto-na-715844.html", "text": "Властите в Малта са задържали днес един от най-известните бизнесмени в страната , съобщи Ройтерс.Йорген Фенек е задържан на яхтата си. Арестът идва, след като правителството обяви, че ще предложи помилване на , ако той назове поръчителя на убийството. 53-годишната журналистка бе убита преди повече от две години с бомба, заложена в автомобила ѝ.Бизнесменът е задържан, след като луксозната му яхта „Джио“ отплавала рано сутринта от пристанището Портомасо. Полицията реагирала бързо и върнала плавателния съд обратно.Йорген Фенек е директор и собственик на бизнес група, която печели голяма енергийна концесия от Малта за изграждане на газостанция на средиземноморския остров през 2013 година.Убитата журналистка пише в блога си за компания в Дубай - \"17 черно\", която е свързана с малтийски политици. Галиция не успява да открие собственика на компанията, но от разследване на Ройтерс Фенек бива индентифициран като такъв. Според имейл от 2015 г., открит от малтийските финансови регулатори, компании в Панама, притежавани от тогавашния енергиен министър Конрад Мици и Кийт Шембри, шеф на кабинета на правителството, трябвало да получат преводи от „17 черно“ за услуги, които не се посочват. В имейла се посочва, че панамските компании очаквали плащане до $2 млн. в рамките на година от „17 черно“. В текстът не се споменава газостанция и няма доказателства за направени плащания. И тримата замесени отричат да са имали връзка с дубайската компания. ", "date": "2019.11.20", "title": "Задържаха един от най-известните бизнесмени в Малта за убийството на журналистката Дафне Галиция"}
{"url": "https://offnews.bg/analizi-i-komentari/konkursat-za-novite-bojni-bronirani-mashini-za-pehotata-stari-greshk-715854.html", "text": "До 16 декември т.г. оръжейните компании, които военното ведомство покани за участие в търга за превъоръжаване на Сухопътните ни войски с нов тип бойна техника, трябва да представят офертите си.От този краен срок всъщност започва истинското изпитание за това способно ли е Министерството на отбраната (МО) да демонстрира професионализъм и безупречна експертиза, за да оползотвори ефективно и целесъобразно поредния милиард за превъоръжаване на армията ни. Тъй като говорим за обществен финансов ресурс, е изключително важно решението за новата техника на Сухопътните войски да се вземе при пълна прозрачност на процедурата. От особено значение е средствата да се вложат в наистина качествена оръжейна платформа, която да позволи на пехотата да изпълнява задълженията си успешно през следващите няколко десетилетия. Известна максима е, че армията по принцип е обществена институция, чиято поддръжка струва не малко. България не прави изключение от тази тенденция. Когато се купува ново въоръжение, основният акцент винаги е какви са способностите му и доколко е ефективно то, като цената остава по-скоро на втори план. И така трябва да бъде, защото всеки минус на въоръжението в реални бойни условия се заплаща с живота и здравето на военнослужещите.Проектът за превъоръжаване на Сухопътните войски е вторият голям модернизационен проект, който е на път да се случи в последните години след вече подписната сделка за F-16. Редица представители на властта потвърдиха в последните години онова, за което военните алармират отдавна – че състоянието на техниката на пехотата е критично и не търпи отлагане. Именно заради това вече е от особено значение проектът за превъоръжаване да не се бави повече, а да бъде завършен скоро и то със сключване за сделка за качествено съвременно въоръжение, което най-после да позволи на армията да изпълнява задълженията си в нормални условия.Отпуснатият бюджет за пехотата е 1,464 млрд. лв. с ДДС, като се предвижда те да бъдат оползотворени за 150 нови бронирани машини – 90 от които бойни и 60 спомагателни. За участие в конкурса МО покани 4 компании: ARTEC GmbH (Германия), Patria (Финландия), NEXTER Group (Франция) и General Dynamics European Land System (Швейцария), които ще се състезават да грабнат поръчката. Много малко компании в света от бранша произвеждат всичко - от А до Я за бронираната машина. Тоест и шасито, и купола, и въоръжението. От четирите компании, които са поканени, само една може да прави това. Останалите три произвеждат само шасито на бойната машина и ако някоя от тях спечели конкурса, сама ще си търси и определи с кой производител на куполи и въоръжение да работи - тоест кой ще е стратегическият ѝ подизпълнител. Ето тази изходна позиция предопределя едно от съществените недоразумения в търга.Искането на военното ведомство за обвързващи оферти към поканените компании е изградено на принципа „да оставим всичко в ръцете на изпълнителя” - включително интегрирането на цялостна сложна бойна система, за която машините по принцип основно са платформа. По този начин министерството оставя на производителите на машини да изберат сами какви оръжейни системи на предложат, което в крайна сметка определя какви способности ще има армията ни за десетилетия напред. Решението на МО е меко казано рисковано – при така структурираната процедура ведомството оставя в ръцете на чуждестранна частна компания решението за бъдещите способности на Сухопътните войски. Още повече, че според източници от военното министерство компаниите нямат право да предлагат различни варианти и конфигурации за въоръжението и ключовите системи. Това ги оставя само с един избор и предопределя логичния подход всеки производител да предложи най-евтиния вариант, за да реализира повече печалба, ако бъде избран. Така за пореден път България се насочва към това да инвестира не малка сума в способности, които са ограничени и със съмнително качество, вместо да гарантира закупуването на модерно и надеждно въоръжение, което да служи вярно на армията.Не е ясно дали този ключов проблем, залегнал в структурата на проекта, е създаден умишлено в полза на някоя от компаниите, или е плод на незнание и недоглеждане от страна на хората, работили по заданието. Независимо от причината обаче, крайният резултат е един и същ – армията няма да избере директно какво въоръжение и способности ще има, освен ако няма нови изненади и промени в процедурата в движение.Друг интересен момент от процедурата за придобиване на нова техника за Сухопътните войски е фактът, че до финалната фаза се допускат компании, които не са част от ЕС и НАТО. Докато за самите бронирани машини това сякаш беше важно изискване и накрая късата листа се оказа сведена само до натовски държави и производители от ЕС, за основните системи на машината такова правило изглежда не важи. Проектът за машините на пехотата е обвит в доста неясноти от самото му започване и за разлика от този за изтребителите доста по-малко детайли за него са ясни, но основно от медийните изяви на отбранителните компании става ясно кой за какво смята да играе в надпреварата за над 1,4 млрд. лв. Прави впечатление, че за куполите и оръжейните системи едни от сериозните играчи например са от Израел – страна, която не е част нито от ЕС, нито от НАТО, докато политиците ни упорито твърдят, че стратегическите ни интереси в отбраната са неразривно свързани с това да се интегрираме с нашите европейски партньори и с Алианса. Интересно е дали някой от експертите в МО, които са работили по проекта, са се замислили колко се усложнява ситуацията, ако в хода на експлоатацията на новите машини се налага да чакаме части за доставка или да пращаме техниката си за ремонт чак до Израел. В съвременната усложнена среда с нови и непосредствени отбранителни рискове, за България става все по-важно да може да разчита на сигурни доставки и бързи ремонти, а логистичната поддръжка ще бъде далеч по-надеждна в ръцете на партньор, който е част от международните общности, от които сме част и ние. При въоръжението (купола, оръдие, спомагателно въоръжение, мерни и наблюдателни прибори, система за бойно управление, стабилизатор на въоръжението) Министерството на отбраната би следвало да е направило своя избор и това да е единна платформа за всички участници в процедурата. Би следвало да е, но не е. А така държавата ще гарантира, че ще опази националните си интереси и сигурността си, снабдявайки армията с нова, качествена и безопасна техника, позволяваща модифициране, когато се наложи, и надграждане през целия жизнен цикъл.Прави впечатление и друга интересна промяна в първоначално заявения подход към проекта. Въпреки безкрайните уверения от наша страна за важността на индустриалното сътрудничество, предлагането на възможности за работа с български фирми и развитието на местното производство като изискване към бъдещия победител в търга е заложено с тежест от едва 10% в методологията за оценяване на подадените оферти. При първоначалната информация за проекта тежестта на индустриалното сътрудничество беше три пъти повече – 30%. Нееднократно министърът на отбраната обяви, че проектът за превъоръжаване на Сухопътните войски ще бъде стратегически за българската индустрия като ще има изискване поне 20% от машините да се произвеждат у нас. Това обаче явно не е с чак такова значение в крайния вариант на проекта, тъй като фирмите участници далеч не са толкова стимулирани да предложат добри възможности за развитие и сътрудничество с местните компании. Този нисък процент в крайната методология безспорно отваря вратичка към компаниите, достигнали до финалната права на конкурса, да не стимулират особено местното производство в сътрудничество с българската индустрия. Което ще рече, че България абсолютно гарантирано ще пропусне, за кой ли пореден път, редица ползи за своята икономика.Освен това трябва да е ясно и че заложеният в проекта за инвестиционен разход срок от 8 г. за доставка на техниката е неизгоден както за участниците в търга, така и за България. Няма оръжеен производител, който би се съгласил да се обвърже с гаранция за активна производствена линия и доставки в рамките на цели 8 г. само за някакви си 90-150 бройки, каквато е българската заявка. Такова антипазарно поведение не е привлекателно за повечето реномирани фирми и представлява сериозно затруднение при подготовката на офертите. Защото няма логика да блокираш производствените си мощности с подобна малка поръчка за толкова дълго време, вместо да се фокусираш върху разработката на по-съвременни технологии и продукти в полза на нови клиенти. Това е чисто финансовият аспект на този проблем, да не говорим за технологичния. Осем години отсрочка са като век предвид скоростта, с която се развиват технологиите във военната сфера. При разсрочено плащане и получаване на новите машини, първите доставени бронирани машини към момента на окончателното окомплектоване на батальонните бойни групи ще са вече в експлоатация от 8 г. Отчитайки скоростта на развитие на технологичните новости в тази сфера, за което стана дума, те вече ще имат необходимост от модернизация. Ето го и другият сериозен парадокс - няма да сме приключили с процеса на придобиване на нова техника, а вече трябва да започнем нейната модернизация. Би било недопустимо половината батальонни бойни групи да са въоръжени с една техника с определени способности, а останалата - с техника с други, по-слаби или по-големи способности. Унифицирането на бойните възможности на формированията е задължително и не търпи компромиси. Пример за такъв погрешен подход е договорът на МО за придобиване на автомобилна техника по времето на правителството на Сакскобургготски. Тогава бе договорено да купим от Германия армейски джипове “Мерцедес G270“. Отначало колите, които пристигаха, бяха именно от тази модификация. По-късно доставените машини обаче бяха G280, защото първите от тази модификация вече бяха спрени от производство.Макар разсроченото плащане на пръв поглед звучи добре, тъй като се предполага, че ще облекчи финансовата тежест върху бюджета от придобиване на нова техника, дългосрочният ефект далеч не толкова позитивен. С така заложения от МО график армията ще се модернизира едва с по 20 машини на година – тоест с по 1 рота. А уж има политическо съгласие, че сериозната модернизация на Сухопътните ни войски, която е фатално закъсняла, е спешна и вече не търпи отлагане. Как тогава пехотата ще успее да планира изпълнението на мисиите си в тези условия, след като и при подписване на договора за нови машини военните ще ги получат и могат да използват реално чак след 5-6 г.?Тъй като става дума за придобиване на техника в рамките на 8 г., армията ни е поставена пред реалния риск в последните години от програмата да плаща за технологии, които вече са остарели. А ако се окажем в ситуация да поискаме от доставчика промяна на договора след 4-5 г., той вече ще е планирал изпълнението му според заложените сега спецификации. Дори и да се съгласи, това неминуемо ще се отрази на цената и на условията, които ще ни диктува. А резултатът е един - допълнително оскъпяване на проекта. За наша сметка.Така дългите срокове за доставка и заплащане се превръщат в проблем и за България, и за компаниите участници в надпреварата. Това означава днес да ги задължим да гарантират, че след осем години ще произвеждат още определена техника, независимо дали за нея вече има пазар и дали все още им е изгодно. Това е риск, който всеки доставчик по веригата ще разгледа сериозно. И ще го реши логично - с конкретна цена, за да се подсигури във времето. А тя няма да е малка и ще нараства с всяка година реципрочно на отлагане на доставките.Мислил ли е някой върху всичко това?Източник: ", "date": "2019.11.20", "title": "Конкурсът за новите бойни бронирани машини за пехотата - стари грешки на нов глас"}
{"url": "https://offnews.bg/bojni/talantat-na-evrofutbol-rumina-kircheva-grabna-bronza-ot-g1-dracula-ope-715857.html", "text": "Трети медал за Спортните таланти на Еврофутбол от силния международен турнир по таекуондо G1 Dracula Open донесе Румина Кирчева.След като в събота Александра Георгиева взе злато, а Радина Борисова се окичи с бронз, сега 17-годишната Руми спечели сребро в категория до 59 кг. при девойките.В първата си среща тя победи представителка на домакините с резултат 30:10. Във втората си среща отвя испанската си конкурентка с 28:3., но за съжаление във финала не успя да се справи със съперничката си от Дания и загуби с 1:8.", "date": "2019.11.20", "title": "Талантът на Еврофутбол Румина Кирчева грабна бронза от G1 Dracula Open"}
{"url": "https://offnews.bg/obshtestvo/tciala-nosht-bez-voda-v-chast-ot-stolichnia-tcentar-715801.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Тази нощ - от 23 до 04 часа ще се извършва тест на налягането във водопроводната мрежа по бул. „Патриарх Евтимий“ и ул. „Христо Белчев“ в Център, което налага спиране на водоподаването на бул. „Витоша“, бул. „Цар Освободител“, ул. „Александър Батемберг“ ,ул. „Алабин“, ул. „Георги С. Раковски, ул. „Граф Игнатиев“ и бул. „Патриарх Евтимий“. Строително-монтажни работи на ул. „Чумерна“ в Център налага спиране на водоподаването от 09:00 до 18:00 часа на ул. „Чумерна“ от ул. „Искър“ до ул. „Росица“, ул. „Росица“ от бул. „Васил Левски“ до ул. „Дунав“ и на ул. „Искър“ от бул. „Васил Левски“ до ул. „Дунав“. Монтаж на спирателни кранове на ул. „Трепетлика“ в кв. „Лозенец“ налага спиране на водоподаването от 10:00 до 20:30 часа на ул. „Персенк“ от ул. „Драгалевска“ до ул. „Плачковица“, ул. „Трепетлика“ от ул. „Кричим“ до ул. „Майор Томпсън“.Подмяна на сградно водопроводно отклоненние до бл. 94 в жк. „Младост“1 налага спиране на водоподаването от 09:00 до 17:00 часа на бл. 94 вх. А, Б, бл.98, бл. 98А, ул. „Полк. Георги Янков“ № 17, 8-мо СУ „Васил Левски“ , Професионален колеж и първа ЧПГ по охрана и сигурност „Св. Георги Победоносец“ на ул. „Полк. Георги Янков“ № 3", "date": "2019.11.20", "title": "Цяла нощ без вода в част от столичния център"}
{"url": "https://offnews.bg/politika/shefat-na-toplofikatcia-podal-ostavka-zaradi-kriza-na-doverieto-s-kmet-715826.html", "text": "Независимият общински съветник от \"Спаси София\" Борис Бонев трябва да стане зам.-председател на СОС. За него гласуваха много хора и те трябва да имат адекватно на броя си представителство. Това заяви шефът на СОС Елен Герджиков по БНТ. Сега само групите в Столичния общински съвет имат право да излъчват зам.-председатели, с приемането на новия правилник обаче такава възможност ще бъде предвидена. Бонев е член на тази работна група. Освен него в нея са СилвияХристова от ГЕРБ, председател, съпартиецът й Ботьо Ботев, заместник, Милка Христова и Диана Томова от БСП, Методи Лалов и Иво Божков от ДБ, както и Карлос Контрера и Валентин Иванов от „Патриоти за София“. Ако Бонев ме е подкрепил за председател на СОС, това означава, че той е отказал да влезе в политическото клише, смята Герджеков. Гласуването беше на първата сесия на новоизбрания СОС и бе тайно, но сметките показват, че Борис Бонев е сред 33-та общински съветници, подкрепили преизбирането на Елен Герджиков от ГЕРБ. Независимият съветник отказа да каже за кого е гласувал. От думите на Герджиков стана ясно, че изпълнителният директор на \"Топлофикация София\" инж. Кремен Георгиев е подал оставка, заради криза на доверието между него и кметът Йорданка Фандъкова,  Георгиев бе смятан за близък до бизнесмена Христо Ковачки.Надзорният съвет има правомощията да избере изпълнителен директор и те са го направили максимално бързо, каза Герджиков по повод назначаването на новия шеф на Топлото Александър Александров. В началото на отоплителния сезон е важно да се гарантира готовността, обясни Герджиков. Не мисля, че мотивите за оставката на директора на „Топлофикация-София“ са само лични, заяви вчера и лидерът на групата на столичните социалисти Калоян Паргов. Той  да изслушат шефовете на дружеството. Дълговете на \"Топлофикация\" са пределно ясни. По-голямата част от тях са предмет на специален договор с БЕХ. Този договор се изпълнява. Краткосрочните задължения към \"Булгаргаз\" също се погасяват. Ще бъдат върнати част от средствата на \"Топлофикация\", които бяха депозирани в КТБ, и тези средства ще отидат за погасяване на краткосрочните задължения към \"Булгаргаз\", коментира председателят на СОС. Общинският съвет трябва да стартира процедура заедно с Европейската банка за възстановяване и развитие за намиране на външен мениджмънт на дружеството със задължения за инвестиции в модернизация, каза още Елен Герджиков. ", "date": "2019.11.20", "title": "Шефът на Топлофикация подал оставка заради криза на доверието с кмета Фандъкова"}
{"url": "https://offnews.bg/obshtestvo/dazhd-idva-ot-zapad-zahlazhdane-ot-iztok-715804.html", "text": "Мъгливо ще е времето и днес, след обяд започва да вали, първо в западната част от страната, а през нощта и в Източна България. Максималните температури ще са между 13 и 18 градуса, според прогнозата на НИМХ. Над планините ще преобладава облачно и мъгливо време. След обяд в масивите от Западна и Южна България ще започнат превалявания от дъжд, по най-високите върхове на Рила и Пирин от сняг. През нощта срещу четвъртък валежите ще обхванат и масивите от Централна България. Ще духа силен и временно бурен вятър от южната четвърт. Максималната температура на 1200 метра ще е около 10, а на 2000 метра – около 4 градуса.Над Черноморието облачността ще е значителна, но без валежи. Ще духа предимно умерен вятър от изток-югоизток. На брега и сред вълните от 2 бала термометрите ще се качат до 18 градуса. Утре сутрин дъждът ще спре за кратко. В последния работен ден на седмицата ще вали на много места в страната. Идва по-хладен въздух от изток. ", "date": "2019.11.20", "title": "Дъжд идва от запад, захлаждане от изток"}
{"url": "https://offnews.bg/obshtestvo/sv-dasij-e-parviat-hristov-machenik-v-zemite-ni-715803.html", "text": "Църквата почита днес Св. Дасий, първият Христов мъченик в българските земи.Той живял през III век в крайдунавския град Доростол (днес Силистра). Жителите на града се готвили за празника на езическия бог Сатурн. Според обичая, тридесет дни преди празника те избирали красив юноша, обличали го в красиви дрехи и му оказвали царски почести, а в деня на празника го принасяли в жертва на бога.Този път изборът паднал на св. Дасий. Като узнал това, той казал: \"Ако ми е съдено да умра, по-добре да умра за Христа като християнин\". Дасий открито изповядал пред съгражданите си своята вяра в Христос, изобличил ги за техните заблуждения и обърнал много от тях в Христа. Поради това, по заповед на императорите Диоклециан (284-305) и Максимиан (284-305), той бил обезглавен след жестоки мъчения.Св. Дасий се празнува от Православната и от Римокатолическата църква в деня на смъртта му - 20 ноември.Той е един от най-известните и почитани мъченици на Христовата вяра по българските земи през късната античност, а и във времето на Първото българско царство.", "date": "2019.11.20", "title": "Св. Дасий е първият Христов мъченик в земите ни"}
{"url": "https://offnews.bg/temida/prodalzhava-deloto-sreshtu-ivancheva-v-spetcsada-715806.html", "text": "Делото срещу бившия кмет на \"Младост\" Десислава Иванчева, заместничката й Биляна Петрова и екс управника на района Петко Дюлгеров продължава днес на втора инстанция. Тримата са подсъдими за подкуп. Специализираният наказателен съд им даде съответно 20, 15 и 12 години затвор. Председател на съдебния състав сега е шефът на Апелативния специализиран наказателен съд Георги Ушев. На предишното заседание Ушев на Иванчева по делото да бъде разпитан зам.-главния прокурор Иван Гешев. Да отговори в какво качество е бил при ареста ни пред Спортната палата, обясни Иванчева. Като зам.-главен прокурор Гешев има право да присъства на всяка акция, мотивира отказа си съдията. Иванчева и Петрова са под домашен арест, от домовете си те подкрепят активно протестите срещу избора на Иван Гешев за главен прокурор. ", "date": "2019.11.20", "title": "Продължава делото срещу Иванчева в спецсъда"}
{"url": "https://offnews.bg/obshtestvo/1800-mashini-zaeha-oporni-tochki-po-patishtata-v-ochakvane-na-snega-715827.html", "text": "Зимното поддържане на републиканските пътища се въвежда от днес. 3000 машини - снегорини и друга техника, ще участват в почистването на 20 хиляди км пътища. Към момента 1800 машини са разположни в т. нар. опорни пунктове.Проверката за готовността на фирмите, които поддържат пътищата показа, че са осигурени 83 хиляди тона сол, 112 хиляди тона пясък и 3340 тона химически материали за обработване на настилките. От Агенция \"Пътна инфраструктура\" призовават шофьорите да подготвят автомобилите си за пътуване при зимни условия.", "date": "2019.11.20", "title": "1800 машини заеха опорни точки по пътищата в очакване на снега"}
{"url": "https://offnews.bg/obshtestvo/svidetel-pochinaloto-3-godishno-momchentce-stoia-dva-chasa-predi-da-715828.html", "text": "Тригодишното момченце, което почина след като родителите му обикаляха с него три болници в София, е престояло два часа в лекарския кабинет, преди да бъде хоспитализирано. Това разказа Ясен Ничев, който е бил свидетел на случилотото се, докато е чакал 3 часа и половина пред спешния кабинет със своето дете. По думите му пред бТВ момченцето е било във видимо критично състояние. Трите столични болници Педиатричната, „Лозенец” и „Пирогов”, трябва да докладват днес на министъра на здравеопазването Кирил Ананиев какви грижи са положили за 3-годишното дете, което почина в института за спешна помощ. Срокът на лечебните заведения, през които е преминало детето изтича днес. Очаква се официално да бъдат оповестени и резултатите от аутопсията на момченцето. Аутопсията сочи като причина за смъртта двустранна пневмония.Родителите разказаха как са потърсили помощ в трите болници и са чакали с часове.  ", "date": "2019.11.20", "title": "Свидетел: Починалото 3-годишно момченце стоя два часа, преди да бъде прието в педиатрията"}
{"url": "https://offnews.bg/futbol/jordan-lechkov-zagovori-za-grandiozna-izmama-v-bfs-715874.html", "text": "Йордан Лечков отрече за пореден път, че се е отказал да наследи президента на БФС Борислав Михайлов в полза на Михаил Касабов.Бившият национал оспорва процедурата, като твърди, че той като първи вицепрезидент трябва да поеме функциите на Михайлов след оставката и до избора на нов ръководител. Той вече е подал жалба в съда. Днес се появи документът от Търговския регистър, който е подаден от БФС при вписването на Касабов като президент.На него се вижда, че стоят подписи срещу всички имена, включително и това на Лечков. Според него обаче става въпрос за измама, при това грандиозна.\"Аз съм подписал единствено присъствен протокол. Проверете какъв е бил дневният ред на въпросния Изпълком на Българския футболен съюз, какви точки са обсъждани на него.Обадете се в пресдирекцията или в деловодството на БФС, нека те ви дадат тези отговори. Повече не искам да говоря, изчаквам. Нека не говорим повече, все пак съм подал жалба в съда, нека дадем време на съда да отсъди кое е правилното.Точно така, грандиозна измама е. Аз за какво говоря толкова време - казах ви, вижте дневния ред на Изпълкома, вижте устава. Колко пъти ви го казах. Не искам да говорим повече по този въпрос. Подал съм жалба, тя би трябвало да излезе скоро, не искам да се месим в работата на съдиите. Чакаме решението на съда\", заяви Лечков пред Спортал.Според президента на Славия Венцеслав Стефанов обаче Лечков само внася напрежение с това поведение.\"Когато фактите говорят, и боговeте мълчат, дори и тези от Сливен\", заяви лаконично Стефанов.", "date": "2019.11.20", "title": "Йордан Лечков заговори за грандиозна измама в БФС"}
{"url": "https://offnews.bg/obshtestvo/black-friday-za-tceniteli-715810.html", "text": "Предстоящият Черен петък вече покачва адреналина, докато проверяваме какви ще са най-изгодните оферти и планираме покупките си. Ако повечето потенциални клиенти мислят да се насочат към традиционни категории като електроника и компютри, лична грижа и спорт, стоки за децата, къщата, колата, хобито или домашните любимци, то има и такива, които търсят по-необичайни и уникални неща, а Черният петък е моментът да ги открият.Ветераните в организирането на Black Friday кампании eMAG се стараят да предложат по нещо за всеки вкус и нужди, като за дългоочакваното шопинг събитие са осигурили 220 000 продукта на склад. Два дена преди старта на кампанията им, която започва на 22 ноември и ще продължи до 01:59:59 ч. на 23.11.2019 г., те разкриват по 6 хитови предложения в разнообразни категории – ето кои са .Интерес предизвикват и т.нар. „специални оферти“, които се предлагат ексклузивно за Черния петък от партньори на eMAG в техния Маркетплейс. Най-скъпият продукт е италианска моторна яхта – 15,82-метрова, за 12 пасажери, с луксозни екстри и изцяло обзаведена.Ако предпочитате други начини за придвижване, специалната селекция от автомобили и мотоциклети ще ви бъде любопитна. А за по-авантюристично настроените има и двуместна off-road каравана – с компактни размери и лесна за теглене, но без компромис с функционалността и удобството.Любителите на екзотични дестинации могат да планират своите почивки с предлаганите за Black Friday промоционални ваканционни пакети. За тези, които вече знаят къде харесват да прекарват отпуската си в България, в офертите се включени апартаменти в популярни планински и морски курортни комплекси. Практично настроените пък могат да се сдобият с асфалтополагач – и така да вземат в свои ръце инфраструктурните си решения.Ценителите на ексклузивното ще бъдат привлечени от лимитирана селекция марково уиски – само 330 бройки в света, бутилирано в ръчно изработен кристален декантер с 24-каратово златно покритие на гърлото на бутилката. Кутията е облечена с телешка кожа, ръчна обработка, отнела 60 часа труд. И ако това не звучи достатъчно уникално, какво ще кажете за възможността да се сдобиете с часовника на пилотите на руския изтребител Су-25 – Sukhoi от Ракета? Може да се спрете и на класическо златно кюлче или инвестиционно злато.Вещите обаче не са всичко на този свят и онлайн търговците отлично го знаят. Затова за Black Friday 2019 на eMAG.bg ще има и предложения за най-различни преживявания и услуги: от скачане на трамплин и уроци по танци до ваучери за медицински и разкрасителни процедури.Годината е 2019 и няма как да високите технологии да ни подминат. Сред интересните оферти е универсален робот за рецепция, който може да поздравява и да се усмихва, да разпознава лица, да поддържа интерактивна комуникация и дори да танцува.", "date": "2019.11.20", "title": "Black Friday за ценители"}
{"url": "https://offnews.bg/futbol/levski-se-konkurira-s-klubove-ot-portugalia-rusia-i-turtcia-za-podpis-715830.html", "text": "Българският национал Симеон Славчев ще напусне настоящия си клуб Карабах през зимата, пише \"Меридиан мач\". Халфът не попада в сметките на треньора Курбан Курбанов и вече е уведомен, че може да си търси нов отбор.Медиите в Азербайджан излязоха с информация, че полузащитникът може да се счита за сигурно ново попълнение на Левски от 1 януари.Информацията гласи, че \"сините\" са предложили примамлива оферта на бившия футболист на Литекс, която той приел. Интерес към Славчев проявяват още клубове от Португалия, Турция и Русия.Изданието добавя, че националът не бързал да дава отговор на офертата на Левски. Той искал да изчака, за да помисли по-сериозно върху бъдещето си.Славчев е един от най-големите любимци на треньора на \"сините\" Петър Хубчев. Халфът бе сред основните му футболисти, докато бе начело на България. Към момента самият играч запазва мълчание относно бъдещето си.", "date": "2019.11.20", "title": "Левски се конкурира с клубове от Португалия, Русия и Турция за подписа на Симеон Славчев"}
{"url": "https://offnews.bg/izvan-terena/fenovete-na-ejre-pripomniha-na-eriksen-sluh-za-zhena-mu-715878.html", "text": "Феновете на Ейре направиха всичко по силите си, за да помогнат на своя тим в двубоя срещу Дания от евроквалификациите.Датчаните удържаха 1:1 в Дъблин и в крайна сметка ще играят на Евро 2020, докато ирландците ще минат през баражите напролет.В арсенала на привържениците на Ейре във възловия мач беше включено всичко - песни, скандирания и дори един пикантен слух за звездата на гостите Кристиан Ериксен.Припомняме, че в началото на октомври се появи информация, че жената на Ериксен му изневерява със съотборника му в Тотнъм Ян Вертонген.Ериксен отрече това яростно, но информацията беше с удоволствие подета от таблоидите и стана популярна. В един епизод от мача с Ейре Ериксен се приближава към ъгъла, за да изпълни ъглов удар, а в това време тълпата го поздрави с \"Ян Вертонген спи с жена ти\".", "date": "2019.11.20", "title": "Феновете на Ейре припомниха на Ериксен слух за жена му"}
{"url": "https://offnews.bg/volejbol/balgarka-ne-pokaza-milost-sreshtu-shampionkite-ni-715853.html", "text": "Марица (Пловдив) допусна загуба в първия си мач за сезона в Шампионската лига, отстъпвайки с 1:3 (24:26, 25:18, 7:25, 19:25) пред своите домакини от РК Кан (Кан).Мачът от Група Е се игра пред едва 800 зрители в зала Пале де Виктоар, като по трибуните имаше и значително присъствие на български фенове.Още от началото на мача двата отбора се впуснаха в люта битка за всяка точка, която продължи до края на първата част. В нито един момент разликата не надвиши две точки за коя да е от двете страни. В крайна сметка решаващи в равностойния гейм се оказаха непредизвиканите грешки.Марица успя да спаси два геймбола за Кан, но при третия с грешка в атака на иначе отлично играещата Алекзандра Холстън подариха частта на противника при 26:24. Във втория гейм българките успяха да вземат предимство с 8:4 и въпреки че допуснаха изравняване при 10:10 за момент, те бързо възстановиха преднината си. Жана Тодорова правеше чудеса от храброст в защита, блокадата също заработи отлично, донасяйки цели шест точки за убедителното 25:18.Домакините успяха да поведат с три точки в началото на третия гейм. Пловдивчанки удържаха до 8:7 и някъде там загубиха нишката на гейма. Мира Тодорова бе на 100% в атака и след феноменална серия от сервиси на сръбкинята Лиляна Ранкович, Кан отбеляза 17 поредни точки към катастрофалното за Марица 25:7.Въпреки влизането на Кремена Каменова в игра за началото на четвъртия гейм, гостенките не успяха да се съвземат от тежкия удар. Френските шампионки отново наложиха надмощие с предимство на блокада, а Тодорова продължи да тормози отбора на бившия си клуб с мощните си атаки за крайния успех на своя тим с 25:19.Топреализатор на мача с 20 точки стана украинката Надя Кодола, която бе обявена и за Най-полезен играч на мача. При феноменална успеваемост от 81% в нападение, Мира Тодорова добави 18 точки за победителките. Най-резултатни за Марица бяха Десислава Николова с 14 точки и Алекзандра Холстън с 12.В другия мач от групата тази седмица, Динамо (Москва) посреща Уралочка-НТМК (Екатеринбург) в изцяло руски сблъсък в четвъртък от 18:00 б.в. В следващата си среща Марица посреща Динамо в сряда, 27 ноември, от 18:30 б.в. в зала Колодрума.", "date": "2019.11.20", "title": "Българка не показа милост срещу шампионките ни"}
{"url": "https://offnews.bg/obshtestvo/razsledvane-na-btv-bfs-bil-platil-milion-na-afganistantci-te-ne-znai-715849.html", "text": "Българският футболен съюз е сключвал договори за доставка на детска екипировка на нереално високи цени и с фирми, които се водят собственост на афганистански граждани, разкри .Оказва се, че с пари на българските данъкоплатци са купени близо 34 000 тениски и шорти - количество, което е достатъчно, за една пета от момчетата между 10 и 14 години в България. Съвсем отделен въпрос е, че един от собствениците на \"афганистанските фирми\" изобщо не знае, че има договор с БФС за стотици хиляди левове.Разследването на бТВ разкрива и че въпреки огромните количества детска екипировка, спортните облекла не са стигнали до футболни клубове.Ето и текста на цялото разследване на Петър Нанев: 5,5 млн. лева е отпуснала държавата на Българския футболен съюз за развитие на детско-юношеския футбол между 2015 г. и 2018 г. За три години министерството отпуска на БФС малко над 1 милион лева за футболни екипи.Красен Кралев и доскорошният президент Борислав Михайлов подписват три договора, всеки за по 336 000 лева.Седмица след първия договор Борислав Михайлов подписва споразумение за доставка на 11 200 футболни екипа плюс близо 1800 топки.С какво дружество си партнира БФС?Името на дружеството, което според документите е доставяло екипировка за малките футболисти, е \"Белал Сохайб\". Фирмата е създадена от двама афганистански граждани, с постоянен адрес град Мазар-и-Шариф – Афганистан. Мазар-и-Шариф е размирно място, което от десетилетия попада ту в ръцете на талибаните, ту в ръцете на техните противници.Питаме Българския футболен съюз защо се е спрял на този доставчик за доставка на екипировка. Ето какво каза заместник-изпълнителният директор на БФС Антон Попов:В договора между \"Белал Сохайб\" и БФС пише, че цената на един екип, който афганистанските граждани ще доставят, е 25 лева с ДДС.Четири години по-късно, в рамките на един работен ден и след няколко телефонни разговора, екипът ни успя да се сдобие с оферта за доставка на италианска спортна екипировка на цена по-ниска от онази, на която договор са сключили БФС и „Белал Сохайб”.Офертата, която получихме от българския представител на италианската марка, е по-евтина – 22 лева с ДДС.На въпрос какво показва пазарният им сондаж, Антон Попов отговори:„Значи, искам да ви кажа, нещо явно не ме разбирате. Ние работим по документи, явяват се фирмите, правят си заявка, има комисия, която одобрява проектите”.През 2016 г. и 2017 г. държавата отпуска още 672 000 лева за екипировка.Следващите два договора на Футболния съюз са идентични по текст с първия, фактурите и адреса на изпълнителя също.Разликата е, че се появява ново дружество – „Космос кидс 2013”. И двата договора са подписани също от афганистански граждани.На адреса на дружеството, който е посочен в договорите и е бил актуален тогава, откриваме една от жените, подписала като управител договора за втория транш от 336 000 лева – Мария Хакимзада.– Не, не е така.Така за 3 години Футболният съюз е платил за доставката на 33 600 екипа. Според Националната статистика момчетата на възраст между 10 и 14 години в цялата страна са малко над 170 000, т.е. за всяко пето момче у нас е купен футболен екип.Зам.-изпълнителният директор на БФС Антон Попов е категоричен, че няма злоупотреба с парите на българския данъкоплатец, когато БФС ги е харчело.Никифор Никифоров, който е собственик на малък детско-юношески футболен клуб край София твърди обратното – не е получавал никакви екипи от БФС.", "date": "2019.11.20", "title": "Разследване на бТВ: БФС бил платил милион на афганистанци, те не знаят"}
{"url": "https://offnews.bg/ikonomika/vaglishtnata-energia-shte-prodalzhi-da-igrae-vazhna-rolia-za-garantira-715736.html", "text": "- Господин Маркет, неотдавна се състоя годишната Бизнес закуска с българското правителството, организирана от Американската търговска камара, на която Вие сте президент. Какви са изводите след тази среща?- Изключително доволни сме, че за втора поредна година американската бизнес общност имаше възможност да дискутира с българското правителство важни теми като инвестиции, стратегическо сътрудничество, икономика и иновации. Подобен формат е важен и полезен и за двете страни, тъй като позволява да се обсъдят широк набор от въпроси и да се даде и получи обратна връзка. Това е от първостепенно значение за американските компании, опериращи в България. Ние вярваме, че единствено и само заедно – бизнес и правителство, могат да гарантират сигурност в икономиката в името на благоденствието на цялата нация. Американската търговска камара винаги е готова да подпомага усилията на българските власти да подобри бизнес климата и да привлече в страната нови работодатели от чужбина. Както знаете, американските инвестиции в България с натрупване са 4,5 млрд. лева. Те са създали 22 600 работни места и се нареждат в Топ 6 по големина на чуждите инвестиции в България. Стокооборотът между двете страни е 2 млрд. лв., като българският износ на стоки е повече от вноса на американски.- Какъв е делът на ръководената от Вас ЕЙ И ЕС България в тези инвестиции?- ЕЙ И ЕС е най-големият инвеститор в българския енергиен сектор през последните близо 30 години. Вложихме в надеждна енергия над 3,2 млрд. лв., а платените данъци и осигуровки са над 703 млн. лв. „ЕЙ И ЕС България“ изгради и управлява най-новата и най-високотехнологичната въглищна централа в Югоизточна Европа - ТЕЦ „ЕЙ И ЕС Гълъбово“ и най-големия вятърен парк в България - ВяЕЦ „Св. Никола“. Нашата компания гарантира енергийната сигурност и е един от основните фактори за енергийната независимост, тъй като в работата си използваме само местен ресурс – вятър за ВяЕЦ „Свети Никола“ и лигнитни въглища, добивани в „ Мини Марица-изток“ за ТЕЦ „ЕЙ И ЕС Гълъбово“. Годишно централата използва над 5 млн. тона въглища от комплекса.- Колко работни места осигурява ЕЙ И ЕС България и кое е най-важното за компанията като работодател?- ТЕЦ „ЕЙ И ЕС Гълъбово“ осигурява около 6% от инсталираната енергийна мощност на страната. Ние създаваме около 4500 пряко и косвено заети работни места. Освен нашите служители, ние осигуряваме заетост за много доставчици, партньори и фирми, с които работим, от региона и цялата страна. Благодарение на експлоатацията на ТЕЦ „ЕЙ И ЕС Гълъбово“ се осигурява работа за около 2000 миньори в „Мини Марица Изток“, което е около 30% от всички работещи в държавното дружество. Що се отнася до ВяЕЦ „Св. Никола“, който е най-големият ветроенергиен парк в България, от 2009 г. насам са били създадени над 500 работни места по време на строителството и около 10 постоянни места за експлоатацията на парка.Като компания, ЕЙ И ЕС и в частност ЕЙ И ЕС България се стреми да е лидер в предоставянето на устойчива енергия, като осигурява безопасни и надеждни енергийни решения и да прави това с грижа за местните общности и за околната среда..- Напоследък все повече се говори за Корпоративна социална отговорност. Как ЕЙ И ЕС България разбира това понятие?- В ЕЙ И ЕС се гордеем с това, че подобряваме живота в общностите, където работим. Фокусът ни на внимание е насочен в три области – образование, спорт и здравеопазване. От началото на своята дейност, ЕЙ И ЕС България е инвестирала над 14 милиона лева в различни програми за Корпоративна социална отговорност, свързани с тези три сфери. В района на Гълъбово осигуряваме гориво за отопление и покриваме разходите за храна на децата в училището в Обручище, правейки възможно те да посещават училище без да пътуват всеки ден до града. В Каварна, където е ветроенергийният ни парк, дарихме интерактивни дъски на всички училища в общината. Предоставяме средства и за спорт, като един от водещите проекти е обновяването на Младежкия център в Гълъбово, както и строежът на нов градски стадион. В Каварна ЕЙ И ЕС подпомага редица проекти за ремонт на детски площадки в самия град, както и в околните селища. В града подпомагаме и разходите по поддръжката на неврологичното отделение в болницата и ремонта на медицинския център. Помогнахме и за купуването на нова линейка за болницата в Гълъбово. Всичко това са примери за нашата социална ангажираност към районите, в които работим и където живеят нашите служители и техните семейства. Това ни носи допълнителна удовлетвореност, че имаме принос за подобряване на живота в тези райони.- Фактите говорят, че компанията е двигател в местната и националната икономика. В Европа обаче тече дебат за закриване на въглищните централи по екологични съображения. Как виждате Вие бъдещето на ТЕЦ-овете?- Да, такъв процес протича, а дебатът за безвъглеродната икономика става все по-интензивен. Не само в Европейския съюз, но и в целия свят се полагат усилия за нарастване на дела на енергията, произвеждана от възобновяеми източници. До 2030 г. ЕС си е заложил като цел да намали въглеродните емисии с 40% в сравнение с нивата от 1990 г., увеличаване на дела на ВЕИ и на енергийната ефективност 27%. При изпълнението на тези цели обаче не бива да бъдат пренебрегвани специфичните особености на всяка отделна държава-членка. Защото всяка от тях тръгва по пътя към реализирането на тези цели от различна стартова точка. В България въглищната енергия заема важно място и това трябва да се има предвид. 45% от електроенергията в България е произвеждана от фосилни горива. Имайки предвид този процент, е ясно, че колкото и да се увеличи делът на енергията от други източници, въглищната енергия ще продължи да играе критично важна роля в обозримо бъдеще за гарантиране сигурността на доставките. Разбира се, говорим за производство в ТЕЦ-ове с модерни технологии, които спазват високи стандарти за сигурност и опазване на околната среда, каквото е ТЕЦ „ЕЙ И ЕС Гълъбово“.Смятам, че в това отношение нашите възгледи са в унисон с тези на българското правителство. Това, което е наложително да се направи, е да се намери механизъм централи като ТЕЦ „ЕЙ И ЕС Гълъбово“, които отговарят на съвременните екологични стандарти, да продължат да доставят електроенергия, за да гарантират стабилността на електроенергийната система. Ние сме готови да участваме активно и да подпомагаме този процес с експертизата си. Надяваме се, че ще бъде отчетено значението на топлоелектроцентралите за енергийната сигурност на България.", "date": "2019.11.20", "title": "Въглищната енергия ще продължи да играе важна роля за гарантиране сигурността на доставките"}
{"url": "https://offnews.bg/futbol/uels-stana-posledniat-iasen-finalist-na-evro-2020-715825.html", "text": "Отборът на Уелс стана последният сигурен участник на Евро 2020. \"Драконите\" спечелиха с 2:0 директната битка с Унгария в Кардиф с 2:0 с попадения на Аарън Рамзи (15, 47) и ще играят за трети път в историята си на голямо първенство след 1958 и 2016 година.Така вече са ясни 20 от финалистите, а останалите четири ще бъдат определени през баражите на Лигата на нациите през март, в които България ще участва.Ето сигурните участници на Евро 2020:ГерманияАнглияАвстрияБелгияХърватияДанияИспанияИталияФинландияФранцияХоландияПолшаПортугалияЧехияРусияШвецияТурцияУкрайна", "date": "2019.11.20", "title": "Уелс стана последният ясен финалист на Евро 2020"}
{"url": "https://offnews.bg/vitc-na-denia/vitc-na-denia-20-noemvri-715890.html", "text": "Във връзка със социалната реформа от Министерски съвет съобщиха, че намалят бременността от девет на пет месеца, като първата седмица не се счита за бременност.", "date": "2019.11.20", "title": "Виц на деня - 20 ноември"}
{"url": "https://offnews.bg/futbol/balgaria-v-dvoen-zhrebij-za-barazhite-na-evro-2020-715835.html", "text": "След изиграването на последните срещи от евроквалификациите стана ясно, че България ще участва в двоен жребий този петък в Нион, когато ще бъдат определени полуфиналните двойки за баражите за Евро 2020.Вчера Уелс си осигури директно участие на шампионата на Стария континент, „лъвовете“ имат шанса да са домакини в първия мач на 26 март, а при успех и във втория. „Трикольорите“ ще попаднат или в поток С, или в поток А – това ще бъде определено чрез жребий измежду нас, Унгария, Израел и Румъния. Ако останем в поток С, то ни очаква гостуване на Шотландия, а след това двубой с победителя от Норвегия – Сърбия.Ако спечелим двете си срещи, си осигуряваме и участие на Европейското първенство догодина. Ако жребият ни изпрати в поток А, то там единствено сигурен е отборът на Исландия, който ще бъде домакин. Сред потенциалните ни съперници са Израел, Румъния и Унгария. Единственият вариант да гостуваме е, ако играем с Исландия. При двубой срещу всеки друг съперник, България ще домакинства в първата среща.Ето и всички потоци:Поток А: Исландия, три отбора измежду Унгария, България, Израел и РумънияПоток В: Босна и Херцеговина, Словакия, Република Ирландия, Северна ИрландияПоток С: Шотландия, Норвегия, Сърбия, един измежду Унгария, България, Израел и РумънияПоток D: Грузия, Северна Македония, Косово, БеларусДвойките в потоци B и D са вече ясни – Босна и Херцеговина – Северна Ирландия и Словакия – Република Ирландия от поток В и, Грузия – Беларус и Северна Македония – Косово.", "date": "2019.11.20", "title": "България в двоен жребий за баражите на Евро 2020"}
{"url": "https://offnews.bg/protesti/protest-sreshtu-vodnia-rezhim-v-pernik-grazhdani-opitaha-da-vliazat-715834.html", "text": "Жители на Перник излязоха на протест срещу водния режим в града и опитаха да нахлуят в сградата на ВиК тази сутрин, предаде . Гражданите бяха спрени от полиция на входа на сградата, а в дружеството ще бъдат допуснати само няколко души.Областният град е на воден режим от понеделник, 18 ноември. Вода в града има от 5 до 10 ч и от 17 до 22 ч. Режимът обхваща и няколко села и се очаква да продължи до пролетта. Точно докога - зависи от количеството валежи.Протестиращите настояха за оставка на ръководството на ВиК и за търсене на отговорност от бившия кмет Вяра Церовска и от областния управител Ирена Соколова.Сред демонстрантите е и певицата София Георгиева. „Затвор за Вяра Церовска и Ирена Соколова. Защо се даваше вода на „Стомана“, всички знаем на кой е собственост“, апелира тя на висок глас.От ВиК дружеството обясниха крайната мярка с малкото паднали валежи и съответно - пониженото ниво на язовир \"Студена\". показа, че тази версия не отговаря напълно на истината.Тази сутрин новият кмет на града Станислав Владимиров отиде е среща в София с министъра на регионалното развитие и благоустройство.В декларация по темата Обединение \"Демократична България\"-Перник поиска оставки на директора на ВиК Перник, на областния управител на Перник и на министъра на околната среда и водите, както и незабавно да се прекрати подаването на питейна вода за промишлени нужди, което според тях в момента се извършва в нарушение на Закона за водите. ", "date": "2019.11.20", "title": "Протест срещу водния режим в Перник - граждани опитаха да влязат във ВиК"}
{"url": "https://offnews.bg/tehnologii/niakolko-idei-za-stilen-i-polezen-tehnologichen-podarak-715762.html", "text": "В днешно време сме заобиколени от всевъзможни изкушения в почти всички сфери на ежедневието ни, а несъмнено голям интерес будят технологичните джаджи. Освен да ни помагат в ежедневните задачи и работата, те могат да са още чудесен инструмент за забавления и поддържане на здравословен начин на живот. В тази връзка с наближаването на празничния период със сигурност се чудите дали да не зарадвате някой близък или пък защо не себе си с нещо ново и полезно.Смартфонът от доста време се е превърнал в неразделен спътник в живота ни и съответно изискваме все повече и повече от него. Сами по себе си тези устройства ни предоставят лесен начин за комуникация, забавления и работа, но ако искаме нещо повече от това, вече говорим за екосистема от продукти и услуги. Това могат да са няколко устройства, които се допълват взаимно и ни дават добавена стойност.Чудесен пример в това отношение са смартфоните и аксесоарите на Samsung, а без съмнение  са сред най-красивите модели на пазара с изискания си дизайн и няколко впечатляващи цветови варианта. Ако оставим визията настрана, те предлагат още мощни параметри и качествени екрани, на които филмите изглеждат още по-добре, а да не забравяме и гладкия и бърз гейминг.Моделите снимат добре и на тъмно, а така можете да споделяте качествени снимки в различните социални мрежи, без размазани обекти и загуба на качество.За всичко това обаче е нужна и издръжлива батерия, каквато е налична в случая, а освен това се поддържа и бързо зареждане, за моментите когато имате броени минути вкъщи и се налага отново да излезете. Като част от екосистемата, която е свързана със смартфона идват и джаджите, които продължават да набират популярност, а именно смарт часовниците и безжичните слушалки.Умните часовници са налични от няколко години, като предлагат стилна визия и опция за себеизразяване чрез множество циферблати, които да отговарят на настроението ви.  например дава избор между два размера на корпуса - 44 или 40 мм, и няколко вида каишки в зависимост от търсения стил, както и дизайн на циферблата, директно инспириран от избрания стайлинг за деня. Тук освен чисто следене на времето и красив външен вид, получавате и помощ за поддържане на здравословен начин на живот. Часовникът проследява тренировките, нивото на стрес и сърдечния ритъм, което може да доведе до промяна на начина ви на живот. Освен, че се свързва със смартфона за получаване на известия и приемане на обаждания, той може да се зарежда безжично от него при поставяне върху гърба му.Следващият аксесоар също може да се зарежда безжично при поставяне върху гърба на смартфона, а с него се разширява екосистемата от полезни продукти. Безжичните слушалки  се свързват с телефона още с изваждането им от кутията (след еднократна първоначална настройка) и са готови за действие. С тях провеждате разговори, и гледате любимите си филми и сериали, а и слушате музика и подкасти с високо качество на звука. Слушалките са компактни и пасват идеално в ухото, а освен това могат да изолират външния шум, така че да се насладите напълно на това, което слушате.Моделът може лесно да бъде свързан и с таблет, с който получавате още по-голям екран за гледане на филми, четене на новини и статии, а защо не и за вършене на доста по-сериозни задачи. 10.5-инчовият екран на  в комбинация със стилус, както и опционална клавиатура, дават всичко необходимо за целите на забавленията. Ако искате да се усамотите някъде и да творите – било то за рисуване или писане, таблетът може да е подходящ и по-компактен спътник от лаптопа например.Всички тези устройства създават една доста широка екосистема, която обхваща различни сфери и дейности от ежедневието ни и могат да са подходящ подарък, както заедно, така и поотделно. Моделите могат да вършат чудесна работа както на по-младите, така и на по-възрастните потребители.", "date": "2019.11.20", "title": "Няколко идеи за стилен и полезен технологичен подарък"}
{"url": "https://offnews.bg/politika/valeri-simeonov-stana-zam-shef-na-parlamenta-dps-napusna-zalata-715833.html", "text": "Лидерът на НФСБ Валери Симеонов бе избран за зам.-председател на парламента. „За“ избора му гласуваха 118 народни представители, „против“ бяха 6, още толкова се въздържаха и предложението бе прието.Проектът на решение е внесен вчера от съпредседателите на ПГ на „Обединени патриоти“ и бе включен днес в дневния ред на Народното събрание.При обявяването на точката ПГ на ДПС напуснаха пленарна зала и не участваха нито в дебатите, нито в гласуването. \"Стигна се до безчестие да бъде предложен за зам.-председател на Народното събрание един провалил се вицепремиер\", заяви депутатът от \"Атака\" Павел Шопов. Симеонов става зам.-председател на НС на мястото на Явор Нотев от \"Атака\", който трябваше да освободи поста, след като представителите на \"Атака\" бяха изключени от групата на патриотите и загубиха правото да заемат шефски места в НС.Поведението на \"Атака\" и ДПС спрямо кандидатурата ми за зам.-председател на Народното събрание е един вид номинация, коментира в кулоарите на парламента Валери Симеонов.", "date": "2019.11.20", "title": "Валери Симеонов стана зам.-шеф на парламента, ДПС напусна залата"}
{"url": "https://offnews.bg/futbol/sinat-na-bobi-mihajlov-predlozhen-za-kapitan-na-natcionalnia-otbor-715836.html", "text": "Вратарят на Левски Николай Михайлов е един от предложените от Ивелин Попов за нов капитан на националния отбор, твърди \"Тема спорт\". Попето вече няма да играе за \"лъвовете\" и лентата ще има нов притежател.Офанзивният халф разкри, че е говорил със селекционера Георги Дерменджиев за това кой да бъде капитан в бъдеще. Попов е обявил пред специалиста четири имена, а едно от тях е на сина на президента на БФС в оставка Борислав Михайлов.Именно Ники, който не помирисва терен в Левски при Петър Хубчев, бе капитан преди Попето.", "date": "2019.11.20", "title": "Синът на Боби Михайлов предложен за капитан на националния отбор"}
{"url": "https://offnews.bg/futbol/lavovete-sa-na-180-minuti-ot-bonusi-za-2-miliona-evro-715861.html", "text": "Солидни премии ще приберат играчите от националния отбор на България, ако успеят да се класират за първи път на голямо първенство от 16 години насам.Те ще си разпределят над 2 млн. евро като бонус. УЕФА раздава солидни суми на страните-участнички на Евро 2020. Всяка федерация ще получи по 9.25 млн. евро за участието на националния ѝ отбор на форума.България се представи катастрофално в квалификациите, но отличното представяне в новия турнир Лигата на нациите ни даде втори шанс през баражите, които ще се изиграят в края на март 2020 година.Съперникът ни ще се разбере в петък. Тогава в централата на УЕФА в швейцарския град Нион ще бъде изтеглен жребият. Първо ще се определи дали националите ще бъдат в поток А или С.В А сигурен участник е единствено Исландия, а първият жребий ще реши кои три състава измежду България, Израел, Унгария и Румъния ще попаднат там. Четвъртият тим отива в С, където са Шотландия, Норвегия и Сърбия.Ако съставът на Георги Дерменджиев е в поток А има вероятност да бъде домакин в полуфиналния плейоф ва 26 март 2020 година. Това би станало факт, ако отборът ни не играе срещу водача Исландия, когато със сигурност ще гостува в Рейкявик. Т.е. националите биха приели Унгария, Израел или Румъния.Ако България отиде в С ще бъдем гости на Шотландия, а победителят от тази среща ще играе със спечелили в мача Норвегия – Сърбия.", "date": "2019.11.20", "title": "\"Лъвовете\" са на 180 минути от бонуси за 2 милиона евро"}
{"url": "https://offnews.bg/zdrave/savremennite-terapii-pri-rak-na-matochnata-shijka-do-95-izlekuvane-i-715613.html", "text": "В света на свободното сексуално общуване, ракът на шийката на матката се установява все по-често, както заради широкото си разпространение, така и заради информационните кампании за превенция и ранно диагностициране.Вероятно всяка жена е чувала за полово преносимия Човешки папилома вирус като причинител, както  и за цитонамазката като метод за диагностициране. Вероятно повечето жени са чували за задължителните предпазни средства и ваксинацията като метод за превенция. И същевременно много малко жени са информирани за начините на лечение и последствията. А те са важни за жените в детеродна възраст, сред които най-често се среща рака на маточната шийка.Ранните форми на рак на шийката на матката протичат без симптоми. Жена, с недиагностициран рак на маточната шийка, може да забременее. Затова редовните прегледи с цитонамазка са важни. Ако ракът е в много ранен стадий, жената може да износи бебето под лекарско наблюдение и лечение.Напредъкът в терапиите води до 80-95% излекуване при ранните форми на заболяването (стадий I и II) и 60% при стадий III (1, 2). Лечение на рак на маточната шийка най-често включва хирургия и лъчетерапия самостоятелно или в комбинация. В зависимост от стадия и локализацията на тумора се прилага самостоятелна лъчетерапия или комбинирана с химиотерапия, която подобрява преживяемостта без прогресия на заболяването.Хирургичният метод е водещ в терапията до втори стадий включително. Обемът на хирургичната интервенция зависи от това дали ракът се е разпространил или не. Обикновено се отстранява туморното образувание, както и част от околната здрава тъкан.С помощта на щадяща хирургия на матката, жената може да забременее и след хирургично лечение. При щадяща хирургия се отстранява част от шийката на матката, една трета от горната част на влагалището и съединителната тъкан около шийката на матката. След отстраняване на абдоминалните лимфни възли, останалата част от матката се свързва отново към влагалището (анастомоза).В Анадолу Медицински Център тези операции се извършват чрез роботизирана хирургия, с цел да се запази матката, а също и нервните окончания около нея, които са свързани с пикочния мехур. Това предотвратява следоперативните урологични проблеми като затруднено уриниране и дългосрочно използване на катетър. Роботизираната хирургия позволява на пациента да се върне към нормалното си ежедневие бързо и без последствия. Още повече не се налага да се прилага допълнителна лъчетерапия и/или химиотерапия.В случай на напреднал стадий на рака на маточната шийка се извършва радикална хистеректомия (отстраняване на матката). Затова още веднъж подчертаваме, че отговорното сексуално общуване и ранната диагностика са изключително важни за пълноценния живот на младите жени.За повече информация посетете ", "date": "2019.11.20", "title": "Съвременните терапии при рак на маточната шийка: До 95% излекуване и шанс за бременност"}
{"url": "https://offnews.bg/futbol/zhoze-mourinio-smeni-pochetino-nachelo-na-totnam-715831.html", "text": "Жозе Моуриньо е новият наставник на Тотнъм. Той заменя на поста уволнения във вторник вечер Маурисио Почетино. Бившият португалски мениджър на Челси и Манчестър Юнайтед подписа договор до края на сезон 2022/23, се казва в изявление на клуба.“В лицето на Жозе ще имаме един от най-успешните мениджъри във футбола. Той има много богат опит, успява да вдъхновява отборите си и е страхотен тактик. Вярваме, че той ще внесе енергия и вяра в съблекалнята”, така собственикът Даниел Леви коментира назначението на Моуриньо.“Развълнуван съм да се присъединя към клуб с толкова голямо наследство и такива страстни привърженици. Харесва ми качеството в отбора и академията. Работата с тези играчи е това, което ме привлече”, заяви от своя страна Жозе Моуриньо.Почетино трансформира “шпорите” след пристигането си от Саутхемптън през 2014 г. и въпреки че не успя да спечели трофей, изведе клуба до финала на Шампионската лига за първи път в тяхната история само преди шест месеца.Аржентинецът беше уволнен във вторник от Тотнъм, който пропадна до 14-то място във Висшата лига, след като взе само три победи от своите откриващи 12 мача. През този сезон те отпаднаха от Купата на лигата от четвъртодивизионния Колчестър Юнайтед и претърпяха смущаващо поражение у дома от Байерн Мюнхен с 2:7 в Шампионската лига.", "date": "2019.11.20", "title": "Жозе Моуриньо смени Почетино начело на Тотнъм"}
{"url": "https://offnews.bg/knigi/vmesto-nov-album-pol-makkartni-izdade-detska-knizhka-715866.html", "text": "Легендарният музикант Пол Маккартни издаде първата си детска книжка. Ето какво разказва основателят на \"Бийтълс\" за своето решение:Книжката разказва за дядо Готин – неуморният изследовател, който умее неподозирани вълшебства. С помощта на магическия си компас дядо Готин поема на пътешествие с четиримата си внуци в търсене на нови приключения.Приказките на Маккартни са различни, те са по-интимни, каза пред БНР преводачът на детската книга на Пол Маккартни „Хей, дядо Готин“ - Явор Недев.„Беше любопитно да се види как един възрастен човек в ролята на дядото с компаса може да ме накара и мен да си кажа „И аз имам нужда от един магичен компас понякога, за да се убедя, че всъщност не е толкова лошо и скучно, колкото си мислим“, каза още Явор Недев.", "date": "2019.11.20", "title": "Вместо нов албум Пол Маккартни издаде детска книжка"}
{"url": "https://offnews.bg/112/gazova-butilka-se-vzrivi-v-dobrich-dokato-mazh-si-gotvi-na-terasata-715829.html", "text": "Газова бутилка избухна в Добрич. От взривната вълна е изхвръкнала остъклена тераса на 4-я етаж. Пострадал е собственикът на апартамента, който си е приготвял вечеря на газов котлон на балкона. 65-годишният мъж е откаран от спешен екип в добричката болница, а след това е транспортиран в Клиниката по изгаряния във Варна.„Има наранявания по лицето и краката”, съобщи директорът на Регионалната служба за пожарна безопасност и защита на населението комисар Дарин Димитров, цитиран от Нова тв. Като причина за взрива той посочва неизправен вентил, който е изпускал газ, а остъклената тераса е била затворена.Нанесени са щети и няколко автомобила, паркирани под блока.", "date": "2019.11.20", "title": "Газова бутилка се взриви в Добрич, докато мъж си готви на терасата"}
{"url": "https://offnews.bg/obshtestvo/zadarzhaha-mazh-otkradnal-bager-za-500-000-leva-715859.html", "text": "Полицията в Бургас е задържала тази сутрин 50-годишен мъж за кражба на багер на стойност почти 500 000 лв., съобщиха от ОДМВР-Бургас. Мъжът ще бъде обвинен в кражба на скъпоструваща строителна техника, отнета преди няколко месеца. Установено е, че багерът е натоварен на камион със закрити ремаркета, след което най-вероятно е пласиран на друга строителна фирма. Крадецът е заподозрян и за други две сходни кражби - на багер и на челен товарач. По случая е образувано досъдебно производство. ", "date": "2019.11.20", "title": "Задържаха мъж, откраднал багер за 500 000 лева"}
{"url": "https://offnews.bg/politika/mazhko-prevazhodstvo-v-mestnata-vlast-kmetitcite-se-broiat-na-prasti-715841.html", "text": "Ясно изразено е мъжкото превъзходство сред новите кметове и общински съветници, показва разпределението по пол, публикувано от Централната избирателна комисия.От избраните 5134 общински съветници в страната 3740 (72,8%) са мъже и 1394 (27,2%)- жени.При кметовете на общини 160 от общо 265-те са избрани на първия тур, на 27 октомври. От тях само 19 са жени. 141 са мъже.На втория тур, 3 ноември, са избрани останалите 105 кметове на общини. 18 са жени, останалите 87 са мъже.В процентно съотношение мъже:жени сред кметовете на общини на първия тур то е 88,1%:11,9%, а на втория - 82,9%:17,1%.Резултатът след двата тура на местните избори по отношение кметовете на кметства е: 434 жени и 1532 мъже.Сред новоизбраните кметове на райони 29 са мъже и 6 - жени.", "date": "2019.11.20", "title": "Мъжко превъзходство в местната власт: кметиците се броят на пръсти, само 27,2% жени в общинските съвети"}
{"url": "https://offnews.bg/obshtestvo/majkite-na-detca-s-uvrezhdania-gotviat-nov-protest-sled-naznachavaneto-715916.html", "text": "Изборът на лидера на НФСБ  на парламента отприщи вълна от негодувание на инициативата \"Системата ни убива\". Майките излизат на протест в петък, 22 ноември, от 12 часа пред Народното събрание срещу решението на НС.Инициативата излезе с гневен пост във фейсбук, в който е написано следното: \"Позор! Възмутени и омерзени сме! Отново ни се навира в очите образа на наглостта в лицето на Валери Симеонов, който ние миналата година имахме желание да изтрием от лицето на политиката в България заради арогантно и безпрецедентно поведение спрямо майките на деца с увреждания. , защото не е престанало да ни боли. Успяхме да го отстраним от поста вицепремиер след 26 дни на непрекъснати протести. На трийсетия ден, а именно на днешната дата, парламентът гласува неговата оставка.Сега, година по-късно, сякаш обидата има давност, ни предлагат да гледаме и да се \"наслаждаваме\" на ухилената му физиономия на зам.-председател на парламента. На кого в тази държава не му стана ясно, че такива индивиди нямат място в управлението на каквато и да било институция, особено на институцията, която кове законите на републиката???Господин Бойко Методиев Борисов, върнете шумомера на измисления патриот Валери Симеонов и да върши да мери шума на някой водопад... веднага. А всички, които гласуваха назначението му, трябва да подадат оставки... незабавно. Ние нямаме избор...\" ", "date": "2019.11.20", "title": "Майките на деца с увреждания готвят нов протест след назначаването на В. Симеонов за зам.-шеф на НС"}
{"url": "https://offnews.bg/politika/anna-slavova-bsp-nastoiava-za-bezplatni-lekarstva-na-detcata-do-14-g-715839.html", "text": "Приоритетите на БСП в здравеопазването, както са записани във \"Визия за България\", и които разглеждаме в нашия бюджет за 2020г., са в три основни аспекта. Най-важното е болниците да престанат да бъдат търговски дружества. Това е в основата на всички проблеми, които има сферата на здравеопазването. Оттук е проблемът и със заплатите на медицинските специалисти, и с остойностяването на клиничните пътеки. Лечебните заведения не могат да бъдат търговски дружества\". Това заяви по БСТВ народният представител от \"БСП за България\" Анна Славова.Тя разказа и за другите два основни приоритета на левицата в здравеопазването. \"От БСП настояваме за безплатни лекарства за всички деца до 14 годишна възраст. Ние сме в дълг към нашите деца\", обясни Славова. Тя изтъкна и другото искане на БСП за намаляване на ДДС върху лекарствата на 9%, като подчерта, че страната ни е на едно от първите места по доплащане на лечение в европейски мащаб.Анна Славова коментира и проблемите на сегашната детска болница , която е единствената в страната. \"Тази болница не разполага с отделение по образна диагностика.Там няма нито скенер, нито ядрено-магнитен резонанс. Това означава, че много деца биват пренасяни в студ и сняг по улиците в колички до съседната болница, за да им бъде направено определено изследване. Това е немислимо в 21-ви век\", каза народният представител.Относно изграждането на новата детска болница в стара сграда, Славова отбеляза, че са отпуснати 100 милиона за възстановяване на сградата, за да стане детска болница и отделно Здравното министерство кандидатства пред ЕС за още 100 млн. Тя обясни, че по разчети една нова детска болница може да излезе около 50 млн. лв. Отправих запитване към Министерство на здравеопазването да се предостави доклада за състоянието на тази сграда, тъй като имам информация, че има множество проблеми в конструкцията й, и е почти невъзможно дострояването й. Въпросът ми към здравния министър е защо вместо да се изгради напълно нова болница за много по-малко средства, той продължава да настоява детската болница да бъде в стара сграда, на която първата й копка е направена през 1976г.\", попита Анна Славова.", "date": "2019.11.20", "title": "Анна Славова : БСП настоява за безплатни лекарства на децата до 14 г."}
{"url": "https://offnews.bg/obshtestvo/zastrahovkata-grazhdanska-otgovornost-mozhe-da-se-oskapi-4-pati-715919.html", "text": "Цената на застраховка \"Гражданска отговорност може да се повиши четири пъти с новата система \"Бонус-малус\", съобщи Нова тв. Законопроектът беше представен вчера за обществено обсъждане.Водачите ще попадат в няколко категории според извършените нарушения на пътя, което ще определя и стойността на полицата им.Цената на застраховката ще се определя от нарушения в 7 категории. При смърт на пътя ще се дават най-много \"малус\" точки - 15. Около 10 ще са точките при хулигански прояви. А най-малко - между една и три - при превишена скорост.Шофьорите ще бъдат разделяни в няколко класа, като предложението е скалите да са две - едната с по 15, другата с по 20 класа. В зависимост от класа, в който попадне водачът, отстъпката му може да е между 23-25%. Оскъпяването и при двете скали може да достигне 400%.Новите водачи исобствениците на коли ще бъдат поставени в базов \"неутрален\" клас - т.е. без отстъпка и без оскъпяване на полицата. А от клас в клас ще се преминава след 12 месеца в зависимост от допуснатите нарушения.", "date": "2019.11.20", "title": "Застраховката \"Гражданска отговорност\" може да се оскъпи 4 пъти"}
{"url": "https://offnews.bg/volejbol/opozitciata-na-lazarov-obiaviava-kandidata-si-za-prezident-na-bfv-na-2-715893.html", "text": "Инициативният комитет за свикване на извънредно общо събрание на Българската федерация по волейбол (БФВ) разпространи информация до медиите, че на 27 ноември ще обяви кандидата си за председател на БФВ.Това ще се случи на специална за целта пресконференция в пресклуб “България” от 12:00 часа.На нея ще бъде обявен кандидата на опозицията, който се очаква да бъде Любо Ганев, но се водят преговори и с други изявени личности във волейбола като Евгени Иванов - Пушката и президентът на ВК Марица Илия Динков. Въпросният номиниран кандидат на пресконференцията ще сподели основните насоки в една бъдеща управленска програма и ще говори по всякакви други актуални теми.", "date": "2019.11.20", "title": "Опозицията на Лазаров обявява кандидата си за президент на БФВ на 27-и"}
{"url": "https://offnews.bg/evropa/donald-tusk-oglavi-enp-715920.html", "text": "С 491 гласа \"за\" и 37 \"против\" Европейската народна партия избра на конгреса си в Загреб бившия президент на Европейския съвет Доналд Туск за свой лидер на мястото на французина Жозеф Дол.Той стана първият източноевропеец начело на най-голямата политическа сила в Европейския съюз.62-годишният Туск е бивш член на полското движение „Солидарност“. Беше и премиер на Полша от 2007 до 2014 г.На 30 август 2014 г. е избран за президент на Европейския съвет. От 1 декември същата година встъпва в длъжност. На този пост е в продължение на два мандата.Кандидат за зам.-председател на ЕНП е българският еврокомисар Мария Габриел.Премиерът Бойко Борисов, който е в Загреб, написа по-рано във Фейсбук, че \"Доналд Туск ще бъде много добър председател на ЕНП. Той е изключителен приятел на България. Помните приветствието му за председателството на България. Доналд ми е добър приятел. Положи огромни усилия като председател на Европейския съвет, когато се изискваше дипломатичност и консенсус\".", "date": "2019.11.20", "title": "Доналд Туск оглави ЕНП"}
{"url": "https://offnews.bg/zdrave/arkadi-sharkov-vseki-mozhe-da-izlazhe-za-bolnichnite-zashtoto-niama-715837.html", "text": "„Това е обичаен маниер на премиера. Издига се някаква тема в обществото, следи се 2-3 дни как върви процесът „за“ и „против“ и казва, че няма да я бъде тази работа. Това са вече дадени права. В момента, в който по рязък начин, както в случая, поискаш да ги отнемеш, то тогава естествено ще се надигне народът срещу това.\"Това каза в коментар за оттегленото предложение на управляващата коалиция за болничните здравният икономист Аркади Шарков пред БНР.Според него всеки ще намери начин да излъже за болничните, ако иска, защото няма електронна система за проследяване на подобен тип дейности.  \"На всички нас се взема процент от осигуровката и отива за осигуряване за общо заболяване. Можеха да кажат - този процент няма да ви го вземем, съответно махаме първия, втория или третия ден болничен. Тогава ние нямаше да се чувстваме ощетени“, каза още Шарков.Той бе категоричен, че когато се прави такава промяна в закона, оценката на въздействието трябва да бъде съпроводена с икономически и социален анализ.Днес от Експертния клуб за икономика и политика представят анализ на тема „Достъп до здраве“, посветен на достъпа до лекарства в България. Докладът е с предложения как да се увеличи достъпът до лекарства и терапии за български пациенти, редом с оптимизация на публичния ресурс.По думите на Шарков подобна практика има в държавите от ЕС. Експертният анализ обхваща периода от  2015 до 2018 г. и показва, че при замяна на един вид терапия с нейна аналогична могат да бъдат спестени пари, за да се увеличи достъпът на българските пациенти до повече терапии от същия вид. Другата част от анализа е свързана с регулациите, каза Аркади Шарков и уточни: „В Европа са създадени благоприятни регулации за задържане на медикамента на пазара. В България единствената регулация, която е създадена, е, че трябва да е с по-ниска цена от неговия референт. Няма стимули за лекарите да ги предписват. Няма и информация от ведомствата по отношение на това какво представляват биологичните и биоподобните медикаменти“.Експертът подчерта, че са необходими информационна кампания и регулаторни изменения. Повишаването на конкуренцията създава и предпоставки за намаляване на цената, които могат да се използват за по-широк достъп до лечение, категоричен бе той.", "date": "2019.11.20", "title": "Аркади Шарков: Всеки може да излъже за болничните, защото няма електронна система за проследяване"}
{"url": "https://offnews.bg/obshtestvo/razsledvaneto-na-btv-prodalzhava-shefove-v-bfs-sa-sobstvenitci-na-hot-715917.html", "text": "Държавата е отпуснала над 2 милиона лева за лагери и подготовка на футболните ни таланти между 2016 и 2017 година. Това стана ясно от втората част на .Оказа се, че поне два от хотелите, където се е провеждала подготовката на младите играчи, са свързани с висши ръководители на Българския футболен съюз.Разследването на bTV разкрива и, че един от тях е Хотел \"Спорт Палас\" в Сливен. Собственик на комплекса е съпругата на първия вицепрезидент на футболния съюз Йордан Лечков.Април 2016 г. Спортното министерство и БФС подписват договор за отпускане на 1 милион лева от държавата. Парите са за развитие на детско-юношеския футбол. В края на същата година – нов договор със същата цел, този път за 1 150 000.Така между 2016 г. и 2017 г. Българският футболен съюз усвоява общо 2 150 000 лв. за подготовка на млади футболисти.Голяма част от парите са изразходвани за лагери за юношите – 1 630 780 лв. Къде са провеждани тези подготовки? В договорите между БФС и туроператора откриваме, че част от хотелите, където са настанявани младите футболисти, всъщност са свързани с висши ръководители на БФС.Хотел „Спорт Палас” в Сливен. Собственик на комплекса е съпругата на първия вицепрезидент на футболния съюз – Йордан Лечков. Това признава самият той в отговор на въпроси за дружества на негови близки.В Банско пък БФС решава да прати част от младите таланти в хотел „Белведере Холидей Клуб”, който се притежава от дружество, чиито собственик е другия вицепрезидент в БФС – Атанас Фурнаджиев. Така е посочено във визитката на Фурнаджиев на официалната страница на футболния съюз.От 2014 г. той е едноличен собственик на дружество „КП – Имобилиен”, което според визитката му притежава хотел, в който с държавни пари се подготвят юношески отбори.Без успех останаха опитите ни да се свържем с Атанас Фурнаджиев. Питаме обаче заместник-изпълнителният директор на БФС – Антон Попов, как се е стигнало до извода, че това са най-подходящите два хотела.„Това са предоставените хотели и са избрани от комисия”, казва Попов.На въпрос как са избрани точно тези хотели и дали изборът е добър от морална гледна точка, той отговори: „Не мога да ви кажа. (…) Нямам хотел, нямам стадион, не мога да преценя”.Въпросът за морала задаваме и на Йордан Лечков: „Не намирам нищо ненормално. (…) Морално е, да”, казва той.Лечков твърди, че не си спомня дали в хотела на съпругата му с държавни средства са идвали юноши, когато все още не е бил вицепрезидент на БФС.Достъпът до документите, които bTV показва втори ден, стана възможен след почти едногодишна процедурна битка. Още през есента на миналата година екипът ни получи отказ от спортното министерство до тази информация. След като отнесохме казуса до съда, той задължи ведомството да изпълни процедурата по предоставяне на поисканата информация и документация.В отчетите на БФС откриваме още, че лагерите през 2017 г. са провеждани срещу 75 лева на човек – цена за всичките 48 отбора, пращани на лагер.За няколко дни нашият екип успя да договори оферти от два комплекса, които се приемат от футболните среди с подходящи условия за футболни лагери.Предложените ни цена на човек, при запитване за само един отбор юноши, са съответно 40 и 45 лева. В услугата влиза пълен пансион, СПА, ползване на футболен терен и пране.Постигнахме почти два пъти по-ниска цена от тази, която БФС е плащал за подготовка на юноши в хотелите, свързани с Лечков и Фурнаджиев.Дългогодишният експерт по спортно и търговско право – Радостин Василев, припомня, че базата на БФС в „Бояна” е функционирала, когато БФС усвоява държавните средства за лагера през 2017 г.„Базата не е ползвана, най-вероятно, защото е безплатна. Ако имаме явно неизгодни договори, тук вече ще бъде ангажирана наказателната отговорност на хората, които са ги подписвали”, посочва Василев.В следващия епизод на нашата поредица очаквайте – колко е плащал БФС за наем на футболни терени за европейското първенство, на което България беше домакин.", "date": "2019.11.20", "title": "Разследването на bTV продължава: Шефове в БФС са собственици на хотелите, в които са тренирали младежите"}
{"url": "https://offnews.bg/obshtestvo/nikolaj-nankov-shte-ima-nakazani-za-vodnata-kriza-v-pernik-715896.html", "text": "Заместник-министърът на регионалното развитие и благоустройството Николай Нанков обяви, че има пропуски в справянето с безводието и водния режим в Перник, където пристигна за среща с кмета на общината, предаде . Той добави, че ще има наказани за водната криза в областния град и селата около него.Той не уточни кого визира, но отговори утвърдително на въпрос на журналисти дали ще поиска оставки заради създалата се ситуация.Перник не е бил във воден режим от средата на 90-те години.Този понеделник, 18 ноември, чешмите в града пресъхнаха. Подаване на вода има от 5 до 10 ч и от 17 до 22 ч. Причината, официално, са малкото количество дъждове и недостатъчен дебит на захранващия града язовир \"Студена\".Според зам.-министъра има и други пропуски - при предишния програмен период общината е пропуснала възможността да кандидатства за европейско финансиране за подмяна на старата водопреносна мрежа. В момента тече ремонт и на стената на язовира.По думите на зам.-министър Нанков вече има приет проект, с който ще се подмени изцяло водопреносната мрежа на Перник през новия програмен период. Проектът ще се реализира и има намерени пари за това, обясни той.", "date": "2019.11.20", "title": "Николай Нанков: Ще има наказани за водната криза в Перник"}
{"url": "https://offnews.bg/politika/bsp-iska-partijnata-subsidia-da-stane-8-leva-za-glas-715862.html", "text": "БСП ще предложи партийната субсидия, която бе намалена от 11 на 1 лев, да се повиши отново и да стане 8 лева. Това заяви говорителят на ПГ на „БСП за България“ Александър Симов в парламента. Цялата идея беше опозицията да бъде поставена на колене, свободното слово да бъде заглушено, а свободните журналисти – поставени в ъгъла, обясни Симов. Той защити журналистката от партийната телевизия БСТВ Нора Стоичкова. В петък финансовият министър Владислав Горанов си позволи отвратително поведение към колегата от БСТВ Нора Стоичкова. Клипчето с пряката заплаха към нея, че ще я остави без работа, защото той ще спре субсидиите на БСП, може да бъде видяно в YouTube, то вече има над половин милион гледания, каза Симов. По думите му действието на министъра е ясен прозорец към това как се държи властта към свободното слово. „Това не е просто инцидент на изпуснати нерви, това не е просто някакъв случаен епизод от безобразното поведение на Горанов, това е целенасочено поведение на ГЕРБ към свободните журналисти“, допълни социалистът и припомни, че това не са единствените случаи на погазване свободата на словото. „Отношението му беше като комендант на концлагер към хората в концлагера. Съжалявам за крайните думи, но те са необходими, защото тук виждаме ясна демонстрация на политическа арогантност, която не познава граници“, категоричен бе Симов.Той изрази мнение, че такива ситуации ясно показват, че онова 111-то място по свобода на словото, от което толкова много се срамуваме, всъщност вече не е заслужено и изглежда твърде високо за нас, когато има такова отношение към журналист, каза още Александър Симов. ", "date": "2019.11.20", "title": "БСП иска партийната субсидия да стане 8 лева за глас"}
