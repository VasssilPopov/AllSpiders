{"url": "https://offnews.bg/sviat/bivsh-voenen-prizna-za-ubijstvoto-na-slovashkia-zhurnalist-ian-kutciak-701169.html", "text": "Бивш военен се призна за виновен за убийството на словашкия журналист Ян Куциак и годеницата му Мартина Кушнирова, съобщи Би Би Си, позовавайки се на словашки медии.Мирослав Марчек и още трима души са обвинени в убийството.Куциак и Кушнирова бяха застреляни през февруари миналата година в дома им край Братислава.Като поръчител на убийството беше обвинен бизнесменът Мариан Кочнер.Според прокуратурата за двойното убийство са платени 70 000 евро. Словашките власти съобщиха, че убийството е свързано с работата на журналиста, който е разследвал корупция и връзки между местни политици и италиански мафиоти.Убийствата предизвикаха в Словакия масови протести, уволнение на началника на националната полиция и оставката на правителството.", "date": "2019.04.12", "title": "Бивш военен призна за убийството на словашкия журналист Ян Куциак и годеницата му"}
{"url": "https://offnews.bg/gimnastika/ansambalat-ni-povede-v-mnogoboia-vladinova-i-taseva-v-pozitcia-za-med-701172.html", "text": "Ансамбълът ни по художествена гимнастика поведе в класирането на многобоя след първия ден на турнира за Световната купа в София, след като се представи силно в съчетанието с пет топки.Симона Дянкова, Мадлен Радуканова, Стефани Кирякова, Лаура Траатс, Ерика Зафирова получи от съдиите оценка 24.950 точки за съчетанието си – 16.100 за трудност и 8.850 за изпълнение. Втори е ансамбълът на Италия с 24.300 точки. На трета позиция след първия ден е Япония с 23.750.Утре от 17:00 часа започват съчетанията с обръчи и бухалки, след което ще стане ясно и разпределението на медалите в многобоя.Представителките ни в индивидуалната надпревара на Световната купа по художествена гимнастика в София Невяна Владинова и Катрин Тасева се представиха силно в първия ден на турнира. И двете достигнаха до финалите на обръч и топка за многобоя, които ще се проведат в неделя.Невяна Владинова даде втори резултат на топка и шести на обръч, като събра общо 40.500 точки и се нареди четвърта. Тасева от своя страна получи трета по сила оценка на обръч и пета на топка, с което събра 40.450 точки и зае петата позиция. Водачака във временното класиране е рускинята Александра Солдатова с 42.250 точки, а зад нея се нареждат сънародничката ѝ Екатерина Селезньова (40.650) и Линой Ашрам от Израел (40.550)Утре гимнастичките ще представят своите съчетания с лента и бухалки, след което ще станат ясни медалистките в многобоя, както и всички финалистки на отделните уреди. Владинова е в група С, с която стартира утрешният ден на Световната купа от 10:30 часа, докато Тасева е в група В, която ще излезе пред публика в 15:00 часа.", "date": "2019.04.12", "title": "Ансамбълът ни поведе в многобоя, Владинова и Тасева в позиция за медали на СК в София"}
{"url": "https://offnews.bg/sviat/kolko-e-spechelil-putin-prez-2018-g-701171.html", "text": "Руският президент Владимир Путин е спечелил 8 648 353 рубли (около 233 250 лева) през 2018 г. - с около 10 млн. рубли по-малко в сравнение с 2017 г. Това показва данъчната декларация на Путин, публикувана от Кремъл. Средната месечна заплата на президента на Русия за миналата година е около 720 хил. рубли.Според данъчната декларация няма промяна в притежаваните от Путин имоти - апартамент от 77 кв. м с гараж от 18 кв. м и жилище с площ 153,7 кв. м с гараж от 18 кв. м. И двата имота са на територията на Русия. Путин е собственик и на два автомобила - „Волга“ – ГАЗ M21 и „Нива“, както и ремарке „Скиф“.През 2016 г. Путин е спечелил 8,86 млн. рубли, а година по-рано - почти 8,9 млн. рубли. ", "date": "2019.04.12", "title": "Колко е спечелил Путин през 2018 г."}
{"url": "https://offnews.bg/obshtestvo/kzk-zabrani-na-emko-da-kupi-orazhejnia-zavod-dunarit-701174.html", "text": "Комисията за защита на конкуренцията (КЗК) не е дала позволение на фирмата \"Емко\", която е собственост на Емилиян Гебрев, да закупи производителя на оръжие \"Дунарит\", предаде \"Капитал\".През 2016 г. КЗК позволи на сделката да се състои, но фирмата \"Виафот инвестмънт България\", която има връзки с Делян Пеевски, обжалва, което доведе до решение на Върховния административен съд, който е накарал антимонополната институция да провери сделката отново.В мотивите, които са посочени от КЗК сега, но са отсъствали преди 3 години, е и този, че двете компании заедно биха придобили господстващо положение на пазара на оръжие в страната, ако се обединят, въпреки че и двете работят предимно с износ. Според комисията, двете фирми са единствени производители на определени продукти, които при евентуалното обединяване на \"Емко\" и \"Дунарит\" ще направи дела им в определеното производство 100%.Освен това другите оръжейни фирми у нас ще пострадат от сливането на компаниите, посочват от КЗК, но не уточнява как това се отнася до факта, че почти цялото производство на оръжейните компании в България изнасят стоката си навън.", "date": "2019.04.12", "title": "КЗК забрани на 'Емко' да купи оръжейния завод 'Дунарит'"}
{"url": "https://offnews.bg/politika/stanishev-balgaria%c2%a0mozhe-da-privleche-evropejskata-agentcia-po-truda-701163.html", "text": "България има шанс да привлече новата Европейска агенция по труда, като предложи седалище в София. Така у нас ще има европейска структура с бюджет от 52 млн. евро годишно и 150 работни места. Работа на правителството е да представи кандидатурата ни подобаващо, за разлика от предния път с Европейската агенция по лекарствата, съобщи днес българският евродепутат Сергей Станишев.Другата седмица в Страсбург ще се гласува регламентът за създаване на Агенцията, кандидатури се подават до 6 май, а финалното гласуване в Съвета ще се проведе на 13 юни в Люксембург. Кипър, Латвия и Словакия вече работят по въпроса. Би било жалко, да пропуснем и тази възможност. Още повече, че България има традиции в социалната политика и законодателство, а като най-бедната страна членка на ЕС въпросът за трудовите права стои с особена важност, коментира Станишев.Ето защо настоятелно призовавам българското правителство да подходи сериозно и да кандидатства за седалище на тази нова европейска агенция – не само чрез издържани документи, но и със сериозна дипломатическа офанзива за осигуряване на подкрепа от останалите държави членки, каза президентът на ПЕС.Тази седмица, в неформални разговори с леви премиери аз вече поставих въпроса седалището на новия Европейски орган по въпросите на трудовия пазар (European Labour Authority) да бъде в България. Създаването на посочената агенция беше един от основните елементи на извоювания от социалистите Европейски стълб на социалните права. Тя ще има за задача да осигурява справедлива мобилност в рамките на единния пазар, т.е. да се бори със злоупотребите и да организира съвместен контрол, да следи за безопасните и здравословни условия на труд и да противодейства на нерегламентирания труд, заяви Станишев.Този въпрос е важен за ЕС. Над 16 милиона европейци живеят и работят в държава членка, различна от тази, на която са граждани. Това е двойно повече, отколкото преди 10 години. Всеки ден 1,7 милиона европейци пътуват до работни места, намиращи се в друга държава членка. Важно е и за хилядите българи, които всяка година заминават за друга страна членка на ЕС като сезонни работници, например. Всички сме чували за крещящи случаи на злоупотреби, ниско заплащане, унизителни условия на труд и настаняване, изземване на паспорти и т.н. Тази нова агенция ще координира усилията на европейско ниво, за да се сложи край на такива практики сред работодателите, а държавите да прилагат по-стриктно европейското трудово законодателство, подчерта президентът на ПЕС.В момента тече процедурата за избор на седалище на тази нова европейска агенция. България е сред петте страни, където все още няма европейска институция или агенция - след предишния неуспешен опит за новото седалище на Европейската агенция по лекарствата. Тогава страната ни представи кандидатурата си в едва четири страници - подобен несериозен подход рязко контрастира със 70-те страници кандидатура на Холандия, с подробни анализи и разчети. В крайна сметка Амстердам спечели гласуването в Съвета.", "date": "2019.04.12", "title": "Станишев: България може да привлече Европейската агенция по труда, която е с бюджет от 52 млн. евро годишно"}
{"url": "https://offnews.bg/112/mazh-i-dete-zaginaha-pri-katastrofa-kraj-pleven-701170.html", "text": "Момченце на 2 годинки и мъж на 21 години са загинали при пътен инцидент по шосето между Искър и Долни Дъбник, предават от ОДП-Плевен.Катастрофата е станала около 13:15 часа, при която две коли се удрят една в друга. Освен мъжът и детето в колата се е возила и жена на 21 години, която в момента е в тежко състояние.В другата кола са пътували две жени и бебе на 6 месеца от село Галиче. Те също са транспортирани в болницата в Плевен.40-годишната шофьорка е с травми и фрактури, а другата пътничка – на 21 години, е с леки наранявания, 6-месечно е с травми.", "date": "2019.04.12", "title": "Мъж и дете загинаха при катастрофа край Плевен"}
{"url": "https://offnews.bg/futbol/dunav-razgromi-slavia-v-naj-rezultatnia-mach-za-sezona-701175.html", "text": "Дунав разгроми Славия с 5:3 в двубой от група Б на втората осмица в Първа лига, а резултатът е рекорд по резултатност през сезона. До този момент на два пъти бяха отбелязвани по седем гола, като това се случи неизменно в мачовете между Левски и Верея - 4:3 и 7:0.Гостите от Русе вкараха три гола още през първото полувреме чрез Исмаил Иса (13), Илия Мунин (25) и Светослав Ковачев (44), докато Радослав Кирилов (44) намали за домакините.След почивката Цветелин Чунчуков направи 2:3 след точно изпълнение на дузпа, но Ковачев (54) и Драгош Фирцулеско (61) довършиха Славия. В края Ради Кирилов вкара второто си попадение в срещата. Така тимът на Людмил Киров постигна първата си победа от 7 мача насам, докато “белите” продължават без успех от 4 срещи.", "date": "2019.04.12", "title": "Дунав разгроми Славия в най-резултатния мач за сезона"}
{"url": "https://offnews.bg/112/romi-izvarshili-obir-v-tcarkva-v-dupnitca-701177.html", "text": "Момче и момиче от ромски произход са извършили обир в църквата \"Свет Богородица\" в Дупница, съобщи БНР.Те са заснети от камера за наблюдение да крадат от чантата на клисарката, където е било портмонето ѝ с пари. Това се случило след като двамата влезли в храма и започнали разговор с жената, през което време извършили обира.Двамата влезли в черквата и заговорили клисарката. През това време бръкнали в чантата и ѝ взели портфейла, каза отец Паликарски.„Излъгали са я, изиграли са заучено положение“, коментира архиерейският наместник на града отец Георги Паликарски.Подобни случаи в града не са чести.", "date": "2019.04.12", "title": "Роми извършили обир в църква в Дупница"}
{"url": "https://offnews.bg/obshtestvo/shefat-na-mvr-gabrovo-e-podal-ostavka-zaradi-bezreditcite-701160.html", "text": "Младен Маринов, министърът на вътрешните работи, е поискал оставката на директорка на полицията в Габрово поради протестите от изминалите нощи, съобщиха от пресцентъра на силовото ведомство.По данни на БНР, директорът на Областната дирекция на МВР в Габрово си е подал оставката. Самият министър ще се завърне у нас спешно от Лион, където е по работа.Той изтъква, че директорът на полицията в Габрово носи отговорност за размириците в последно време. След проверка на случилото се може да бъдат уволнени и още служители на МВР.По-рано премиерът Бойко Борисов заяви в Дубровник, че очаква още днес директорът на МВР в Габрово да подаде оставка и така да поеме отговорност за безредиците в града.Припомняме ви, че протестите в града започнаха, след като трима мъже от ромски произход пребиха продавач в магазин. След снощните размирици пък бяха арестувани четирима души.", "date": "2019.04.12", "title": "Шефът на МВР-Габрово е подал оставка заради безредиците"}
{"url": "https://offnews.bg/drugi/zapochna-registratciata-za-triatlona-lavsko-sartce-2019-701137.html", "text": "ивлича участници от над 8 държави 12 април 2019 г., София. Започна записването за участие в тазгодишното издание на единствения по рода си ултра крос триатлон „Лъвско сърце“.Състезанието се организира за четвърта поредна година в района на Приморско и Странджа планина и привлича участници от над 8 държави. Тази година събитието ще се проведе на 7-и септември (събота) на плаж „Перла“, където организаторите ще изградят базов лагер „Лъвско сърце” със старт – финална и транзитна зона.Там всички, желаещи да станат част от емоцията, могат да се запишат за индивидуално или отборно участие (щафета от двама или трима) на уебсайта на събитието – lionheart.bg до 18-и август. „Лъвско сърце“ съчетава традиционните за триатлона етапи, но в по-различна обстановка и със сериозни дистанции – от 3 км плуване в залива на плаж „Перла“ през 116 км планинско колоездене в горите на Странджа планина до 21 км бягане покрай резерват „Ропотамо“.„Лъвско сърце“ се превърна в едно от най-атрактивните и тежки предизвикателства в българския спортен календар с трасе от 140 км, преминаващо през природните забележителности на приморска Странджа и покрай 12 тракийски светилища.Състезанието комбинира спорта на открито с мистичната култура и природа на региона, а целта му е да събуди свръхчовешкото във всеки участник неговото „лъвско“ сърце! Триатлонът привлича близо 300 участници от цялата страна и представители на още 8 държави.В миналогодишното издание победител при мъжете стана Вим Щеркс от Белгия, а при жените – българката Христина Козарева. Очаква се тази година те отново да застанат на старта с амбициите да подобрят времената си от миналата година в присъствието на сериозна конкуренция. Организатори са сдружение „Лъвско сърце“ с институционалната подкрепа на Община Приморско и патрона на събитието д-р Димитър Германов.", "date": "2019.04.12", "title": "Започна регистрацията за триатлона \"Лъвско сърце\" 2019"}
{"url": "https://offnews.bg/analizi-i-komentari/ivan-kostov-demokratciata-se-nuzhdae-ot-zashtitnitci-ne-ia-li-branim-701154.html", "text": "Благодарност към хората, с които заедно са градили демокрация и пазарна икономика и разочарование от случилото се след това в България изрази премиерът Иван Костов (1997-2001) в словото си пред над 1000 души в претъпканата концертна зала на Военния клуб в София снощи.Там бе представена книгата му \"Свидетелства за прехода (1989-1999)\" от проф. Калин Янакиев - богослов и преподавател във Философския факултет на Софийския университет, и главния редактор на издателство \"Сиела\", писателят Захари Карабашлиев.След тях Костов говори 10-ина минути, а речта му бе прекъсвана от ръкопляскания, с каквито бе посрещнат и с каквито бе посрещнат и краят на думите му.Първо Костов благодари на хората, които навремето, на политическите си позиции и в администрацията, \"на техните години\" са направили \"нещо невероятно за собствената си страна\" - успели са да я извадят от \"тресавището\" на \"икономическа катастрофа\".\"Тези хора заслужават да бъдат познавани от българското общество, заслужават техният труд да бъде оценен\", каза Костов и бе заглушен от аплодисменти.Направихме го много хора - продължи Костов - правителство, парламентарна група, политически кабинети, администрация. Всички те изпълнили \"невероятни по своята трудност дела\", а именно от катастрофа за 2 г. да се преобразуват така нещата в страната, че ЕС да кажат, че сме изпълнили Копенхагенските критерии и можем да започнем преговори за присъединяване към Европейския съюз.\"Това означава, че тези хора наистина са направили нещо невероятно.Българите могат да правят необикновено силни неща, стига да са вдъхновени и стига да вярват. Трябва да се вярва и трябва да се защитава тази вяра\", каза Костов, който не скри болката си от случилото се в страната след това.Имаше моменти, в които се чувствах напълно сам - признава Костов и добавя, че моментът, в който се е оказало, че трябва да защитава \"цялото това дело\" само с няколко души е бил момент на безизходица: \"Как да го защити човек, какво да направя? Направили са го толкова много хора!\".А каква е поуката от свидетелствата му за прехода?\"Голямата поука за мен е, че демокрацията има нужда от своите защитници, тя трябва да се брани - казва Костов и отново го прекъсват аплодисменти. - Не я ли браним, няма да я има. Голямата тайна на демокрацията и на пазарната икономика е, че ако не бъдат защитавани, престават да съществуват. Израждат се, деформират се, стават нещо съвсем друго. Става полуконсолидирана демокрация, става олигархия, стават монополи, но не става това, към което сме се стремили.\"Да знаем простата истина, че не може демокрация да се \"направи веднъж\", а трябва непрекъснато човек да се бори за нея, че тя е \"отворен проект\" - съветва премиерът.Демокрацията е нещо, което се оставя на следващите поколения. Те трябва да са готови да я дописват, да я доработват, да я усъвършенстват, да я развиват - подчерта Костов и попита: \"Как ще бранят нашите деца тази демокрация, която създадохме, ако виждат, че ние самите не смеем да я браним? Как да стане това? От кого да вземат пример? От кого да почерпят сила, като виждат, че родителите са им обърнали гръб на това дело? И се питат непрекъснато „Защо това се случи?“.Ето това е основното ми послание към вас тази вечер. Демокрацията без бранители просто изчезва. Затова трябва да има и политически сили, които да прегърнат това дело и да го приемат като абсолютно необходимо, да го разберат като истина и да го бранят, да го защитават като абсолютно задължително нещо.Това е първото условие, трябва да има такива. Трябва така да се прави в една плуралистична демокрация.От друга страна, обществото трябва да научи да слуша. Ако не може да води дебат, поне да се научи да чува аргументите.\"Вълнувам се много, че завърших тази книга - каза на финала Костов и бе изпратен с продължили около минута ръкопляскания. Сред въпросите имаше за Македония и членството ѝ в ЕС, за Русия и хибридните атаки, за морала в политиката и за това какъв човек е сега - различен ли е от Командира, от \"коравосърдечния\" Иван Костов, както го наричат някои.Да помогнем колкото можем на Македония, чака ги страшно много работа - няма да им направят този компромис да ги приемат без върховенство на закона, отговори Костов и прогнозира, че до края на годината вероятно ще започнат преговорите.За Русия - въпрос на Стефан Тафров - отговори, че дълго време българското общество си \"затваряше очите\" за това, което \"виждахме с тревога и анализирахме\" \"От една година се вижда, че НАТО се организира, за да отговори не както с центъра на Могерини, а истински, като отбрана от много тежки атаки. Трябва да се знае, че да се опиташ да отровиш, да убиеш човек без присъда е престъпление, да се опиташ да убиеш човек, пак така, неосъден, в друга държава (какъвто е случаят \"Скрипал\" - бел. ред.) е тероризъм\", каза Костов.На въпрос променил ли се е от времето, когато отговорността и достойнството \"неминуемо съпътстваха периода, в който носеше отговорност за държавата\", Костов три пъти отговори с \"Не\".\"Знаете ли, аз се радвам за всеки, който може да каже \"Аз съм се развил в годините - бил съм такъв и съм станал много по-добър\". Аз не мога да кажа това за себе си - от книгата се вижда, че това, което съм бил преди 20, 30 години, пак съм си това.\"Въпросите към Костов продължиха до момента, в който той - не веднъж, а два пъти - помоли да свършат, защото е уморен. Всеки, който обаче иска да попита нещо един от най-мълчаливите премиери в най-новата ни история, вече може да го направи. Сайтът се казва , а създаването му обяви Захари Карабашлиев.", "date": "2019.04.12", "title": "Иван Костов: Демокрацията се нуждае от защитници. Не я ли браним, няма да я има"}
{"url": "https://offnews.bg/112/grazhdani-spasiha-pensioner-ot-ograbvane-701164.html", "text": "Пенсионер от Добрич е бил спасен от ограбване от случайни минувачи, предаде БТА.На 9 април 83-годишният мъж седнал в заведение да се почерпи със свой приятел по повод получаването на пенсията си. Там той бил забелязан от 45-годишния Янаки И., който е осъждан 20 пъти за други престъпления. Когато възрастният мъж тръгнал да се прибира, бил проследен от престъпника, който тръгнал да го преджобва.Пътниците от случайно преминаваща кола видели случващото се и решили да помогнат на дядото. Те слезли и задържали извършителя. По данни на държавното обвинение, Янаки И. е влизал в затвора за повечето си стари провинения.", "date": "2019.04.12", "title": "Граждани спасиха пенсионер от ограбване"}
{"url": "https://offnews.bg/obshtestvo/politciata-izdirva-16-godishno-momiche-ot-sofia-obnovena-701167.html", "text": "Полицията издирва 16-годишната Зорница Красимирова Петрова от София.На 10 април следобед тя е напуснала дома си в столичния ж.к. „Младост“ и оттогава е в неизвестност.Зорница е висока към 165 см, със слабо телосложение, дълга, кестенява коса, с кафяви очи.Облечена е в син клин – имитация на дънки, с черно кожено яке. Обичайно носи слънчеви очила. По данни на близките тя вероятно се придвижва в компанията на млад мъж на име Радослав, от Разград.Хората, които имат информация къде може да бъде намерена търсената Зорница Петрова, ще помогнат като съобщят данните на тел. 112 или 02 982 87 31.Момичето е било намерено, съобщават от МВР в 18:20 часа днес.", "date": "2019.04.12", "title": "Полицията издирва 16-годишно момиче от София (обновена)"}
{"url": "https://offnews.bg/drugi/tajbe-iusein-otnovo-e-evropejska-shampionka-701176.html", "text": "Спортист №1 на България за 2018 година Тайбе Юсейн защити европейската си титла в категория до 62 кг на шампионата на Стария континент в Букурещ, Румъния.Във финала Юсейн беше безапелационна срещу италианката Аурора Кампаня, като я победи с 4:0.Преди това българката се справи с Амелин Дуаре от Франция, Илона Прокоповнюк от Украйна и представителката на Азербайджан Татяна Омерченко.Медалът на Тайбе Юсеин е четвърти за България в Букурещ. Преди нея на европейския връх стъпи и Биляна Дудова в категория до 59 килограма. Миглена Селишка се окичи със сребро при 50-килограмовите, а Евелина Николова извоюва медал със същия цвят в категория до 55 килограма. При мъжете Даниел Александров загуби на полуфиналите при 77-килограмовите на класическия стил и утре ще спори за бронза.“Имаше напрежение преди финала. Познавах добре италианката, но финалът си е финал. Винаги си представям по-лесни победи, но не беше и кой знае колко трудно. Опитах се да я туширам, но не винаги се получава. Важното е, че спечелих. Посвещавам титата на треньорския щаб. Работим по въпроса за нови неща в технически естество. Исках да повторя миналогодишния успех”, каза Тайбе веднага след триумфа.", "date": "2019.04.12", "title": "Тайбе Юсеин отново е европейска шампионка"}
{"url": "https://offnews.bg/temida/deloto-za-chist-vazduh-v-sofia-e-nasrocheno-za-15-april-701152.html", "text": "На 15 април 2019 г. от 11:45 ч. в Софийския градски съд ще се състои първото заседание по същество на делото, заведено от „Група за чист въздух“ срещу Столична община.По време на съдебното заседание представителите на групата ще предложат мерки за подобряване на ситуацията с въздуха в София. Очаква се да бъде обсъдено какви експертизи са необходими, както и сумата, която трябва да се внесе от „Група за чист въздух“ за тяхното обезпечаване. Към момента са събрани малко над 7 хил. лв. от очакваните поне 10 хил. лв.Предстои да бъдат изслушани експерти, свидетели и потърпевши.\"След завеждането на иска от страна на „Група за чист въздух“ бяха инициирани мерки от страна на СО, макар и недостатъчно на брой. Например стартиране на програмите за подмяна на неефективни уреди за отопление на дърва и твърдо гориво, които се подготвят през последните 1-2 години. Това показва, че колективният иск започва да дава резултат, дори преди да е приключило делото.\" - твърдят от Всички членове на групата, представители на граждански организации и юристи, работят безвъзмездно за каузата.Колективните искове срещу Столичната община бяха заведени на 29 май 2017 г. от няколко неправителствени организации и адвокати, обединени в \"Група за чист въздух\". Това са \"Спаси София\", \"За Земята - Достъп до правосъдие\", Асоциация \"Диабет тип 2\", „Център за независим живот“ и адвокатите Димо Господинов, Христо Христев и Иван Велов.", "date": "2019.04.12", "title": "Делото за чист въздух в София е насрочено за 15 април"}
{"url": "https://offnews.bg/politika/zapochva-stroezhat-na-nov-most-na-dunav-obiavi-borisov-701159.html", "text": "Започва строежът на нов мост над река Дунав. Той ще се намира между Свищов и Зимнич, съобщи премиерът Бойко Борисов пред журналисти в Дубровник, където присъства на Осмата среща на държавните и правителствени ръководители на Инициативата „16+1\".Той посочи, че с премиера на Румъния Виорика Дънчила са се разбрали следващата седмица да бъдат направени първите копки на новия мост. Борисов отбеляза, че форматът вече е 17 плюс Китай, защото към европейските страни се е присъединила и Гърция. На срещата е взето и решение да започне изграждането на мозъчен тръст, който да търси сфери на сътрудничество между страните.\"За всички нас, които принадлежим към голямото европейско семейство на страни членки или такива, които вървят по пътя към ЕС, е от особено значение задълбочаването на всеобхватното стратегическо партньорство между ЕС и Китай като фактор на мира, просперитета и устойчивото развитие“, заяви Борисов.Пред участниците във форума той обърна внимание и на въпроса за ограничения обхват на изнасяните стоки за Китай.„Разчитаме на подкрепата на китайското правителство за набелязване на конкретни мерки за разширяване и улесняване достъпа до китайския пазар, както и за ускоряване на процедурите за разрешения за внос“, посочи премиерът. По думите на Борисов китайските инвестиции следва да са в унисон с правилата на ЕС и без държавни гаранции, чрез концесии, модернизиране на съществуващи производства, участие в индустриални и логистични паркове, смесени проектни компании. „Придаваме голямо значение на свързаността на региона в инфраструктурата, енергетиката, дигиталната сфера, туризма, където Китай може да намери своето място и значимо присъствие“, отбеляза Борисов и посочи за пример инициативата „Един пояс, един път“ , като изрази надежда, че тя ще продължи да се развива съобразно Стратегията на ЕС за свързаност между Европа и Азия, Транс-европейската транспортна мрежа и Платформата за свързаност ЕС-Китай.Като крайна цел на инициативата премиерът Бойко Борисов каза, че очаква и реализирането на конкретни проекти и на българска територия. В края на речта си той заяви, че се надява на увеличаване на пътуванията на китайски туристи в България и страните от региона и за засилване на обмена в образованието, културата, науката и технологиите, иновациите и електронната търговия.Пред журналисти Борисов допълни, че България и Гърция са мислили за вариант с пари от ЕС, Китай и местните бюджети да се финансира жп линията Солун - Кавала - Александруполис - Бургас - Варна - Букурещ и Белград. На въпрос има ли интерес от китайски банки да финансират проекти у нас Борисов отговори, че България може да получи колкото си иска пари, но въпросът е за лихвите по тези заеми. Борисов каза още, че очаква Берлинският процес следващата година да е отново в София. Става въпрос за срещата на ЕС със Сърбия, Черна гора, Македония, Босна и Херцеговина, Албания и Косово. \"Едно птиченце ми подсказва, че догодина Берлинският процес пак ще е в София. Не казвам, че знам, но смея да твърдя\", обяви той.Борисов беше попитан и за това докъде е стигнала сделката за изтребителите, на което той отговори, че не се меси в нея, но и е забранил да му докладват за напредъка. \"Само за рамката отговарям аз. Моето намерение е, преди парламентът да излезе ваканция пред юни, да дадем рамката за сделката\", посочи той и допълни, че и двете страни трябва да направят компромиси, защото \"те искат най-високата цена, а ние най-ниската, те искат доставка най-далеч във времето, а ние - веднага\".", "date": "2019.04.12", "title": "Започва строежът на нов мост на Дунав, обяви Борисов"}
{"url": "https://offnews.bg/kultura/zapochna-literaturniat-konkurs-za-uchenitci-bodlite-na-taralezhite-701166.html", "text": "За тринадесети път Фондация \"Братя Мормареви\" ще раздава награди за есе и разказ. Могат да участват творби на ученици на възраст от 12 до 19 г. от цяла България. Материалите, в обем до 3 стандартни машинописни страници, не трябва да са публикувани до този момент, и следва да се изпратят на електронен адрес: , или по пощата на адрес:Всеки може да участва в единия, или и в двата раздела на конкурса - есе и разказ.  Текстовете трябва да са придружени с точен адрес и с телефон за връзка. Също така да има информация за възрастта, класа и училището.Крайният срок за приемане на творбите е 1 август 2019 г. Победителите в отделните категории ще получат награди от по 600 лв. и диплом. Ще има и допълнителни награди по 300 лева. И в двете категории на конкурса съчиненията са на напълно свободна тема.Обявяването на призьорите ще стане в тържествена обстановка в началото на новата учебна година, а най-добрите работи ще бъдат публикувани.По традиция носителите на първа награда номинират свои любим преподавател, който също ще бъде отличен с паричен приз. ", "date": "2019.04.12", "title": "Започна литературният конкурс за ученици 'Бодлите на таралежите'"}
{"url": "https://offnews.bg/obshtestvo/niama-da-se-spirat-detskite-nadbavki-pri-5-neizvineni-otsastvia-701165.html", "text": "Детските помощи няма да бъдат спирани при 5 неизвинени отсъствия, а ще бъдат насочвани към конкретното дете, но през училището, в което то учи или започне да посещава. Това заяви зам.-министърът на образованието Деница Сачева на заседание на Националния съвет за тристранно сътрудничество, на който бяха обсъдени помените в Закона за социалното подпомагане.Помощите за отглеждане на дете се отпускат на семейства, в които доходът на човек е под 500 лева. Ако сумата е до 400 лева на месец, се дават 40 лева за едно дете, 90 лева - за две, 135 лева - за 3 деца, 145 лева - за четири и по 20 лева за всяко следващо. Детски получават и семейства с доходи на човек между 401 и 500 лева, но те са 80% от размера, който се дава за пониски доходи.„Новата методика на МОН предвижда помощите за деца да се получават директно от училището, а не както досега – директно да се разплащат на родителите. С промените детето ще получава от училището си дрехи, храна, обувки и други придобивки”, обясни Сачева като подчерта, че през последните 2 г. правителството провежда политика за борба и превенция на отпадането на децата от училище. И ако допреди 2 години 206 хиляди деца са били извън училищата, то след двегодишна усилена работа вече е ясно, че от тях 87 хиляди деца са в чужбина, 40 хиляди са върнати в училищата, а родителите на 19 хиляди деца ги принуждават да работят и не ги пускат на училище. Тя обясни, че други около 10 000-11 000 деца са т.нар. „номади”, които постоянно пътуват с родителите си заради сезонната работа и не се записват на училище.Сачева заяви, че при спиране на помощта преди парите са били давани на училището и то се е разпореждало с тях както иска. Тя уточни, че за миналата година министерството е върнало в образователната система над 4 млн. лева.„Ще дам пример с 4-членно семейство, на което са му спрени детските. То получава детски за децата до 140 лв. на месец. Ако се спрат помощите, то на следващия месец ще получи 99 лв. Заради гарантирания минимален доход, понеже на всички ще им е паднал дохода, на следващия месец ще получат 190 лв. Затова не работи мярката в момента. Санкционираш ги този месец, но следващия месец взимат повече пари”, обясни зам.-министърът и добави, че когато имаш реалната заплаха да ти отнемат детските за 1 година, което е около 1000 лв. и няма начин да си ги върнеш ще имаш мотив да пускаш детето си на училище или предучилищна група в детската градина.КНСБ и КТ „Подкрепа“ отхвърлиха промени в Закона за социалното подпомагане, с които ще се отнемат детските надбавки за година при 5 неизвинени отсъствия от училище, детска градина или ясла.Вицепрезидентът на КНСБ Чавдар Христов коментира: „Тук нямаме санкция, тук имаме отнемане на права“.“Пет неизвинени отсъствия се натрупват дори само от закъснения. До момента няма анализ, който да показва, че спирането на помощите по някакъв начин допринася за увеличаване на посещаемостта на училище“, каза Ваня Григорова от КТ “Подкрепа“.Бизнесът на свой ред настоя, че месечните социални помощи освен с общественополезен труд трябва да се обвържат и със сезонна селскостопанска заетост.", "date": "2019.04.12", "title": "Няма да се спират детските надбавки при 5 неизвинени отсъствия"}
{"url": "https://offnews.bg/obshtestvo/arteks-vnese-vazrazhenie-sreshtu-spiraneto-na-stroitelstvoto-na-zla-701168.html", "text": "Възражение срещу констативния акт на ДНСК за спиране на строителството на сградата \"Златен век\" е внесено от строителната фирма \"Артекс\".Относно констатирана липса на отвори, предвидени за монтаж на автомобилни асансьори, както и написаната по този повод заповед в заповедната книга, от фирмата уточняват, че липсата на отвори е временна и е с цел осигуряване на по-добра технологичност. Констатираното отклонение е временно и отворите би следвало да бъдат изпълнени, в съответствие с одобрения проект по част „Конструктивна“ преди подписване на акт обр. 14, след избора на модела на автомобилния асансьор и след уточняването на точните размери и формата на отворите. Към датата на подаване на възражението, отворите са изпълнени съобразно одобрения проект, уверяват от строителната фирма.Относно неизпълнена частично плоча на кота +5,70, към момента на извършените проверки на място не бе изпълнен поради технологични причини, поради което не се явяват нито съществени, нито несъществени, а временни – по технологични съображения, разпоредени от проектанта по част „Конструктивна“, в съотвествие с неговите правомощия и задължения по ЗУТ. Поради самостоятелната му работа в експлоатационно състояние, последващото бетониране на това поле няма да наруши натоварванията и статическата схема на плочата като цяло. Цитираната зона е предвидено да бъде замонолитена съгласно приложеното конструктивно становище преди съставяне на акт образец 14. Независимо от горното и с оглед на констатациите в цитирания констативен акт, плочата е излята съобразно одобрения проект, заявяват от \"Артекс\".По отношение на коригиране наклоните на откосите в съседния имот УПИ III-96,97,409,410,411, както и констатирания незаконен строеж, представляващ неукрепен изкоп, от фирмата считат, че изпълненият изкоп отговаря на одобрените ни проекти за УПИ I-98,99 и не се явява самостоятелен строеж, тъй като имотът се използва за нуждите на строителството в УПИ I-98,99. В съответствие със срока, уговорен в представената към настоящото уведомление декларация, констатираният при проверката изкоп към настоящия момент вече е запълнен, като УПИ III-96,97,409,410,411 е възстановен в състоянието си преди извършването на изкопа. Преди изпълнението на обратният насип са затворени отворите в сутеренната стена по ос G, съгласно приложеното конструктивно становище за начина на изпълнение на укрепващата конструкция – „берлински тип“, се казва още във възражението.Поради това и не са налице предпоставки за спиране на строителство или налагане на други мерки по отношение на строежа, тъй като към настоящия момент такъв строеж не е налице и в имота не се извършват СМР. Също считаме, че поради отстраняването на извършените изкопни работи, към настоящия момент не са налице и каквито и да било основания за налагане на мярка „цялостно или частично спиране на строеж“, допълват от \"Артекс\".Строително монтажните работи по конструкцията на сградата са изпълнявани в съответствие с одобрените проекти, което е удостоверено със съставените Актове образец 7 за приемане на извършените СМР по нива и елементи на строителната конструкция. Започнато е изпълнение на мазилка върху стоманобетонните елементи, което е последващ технологичен процес, при който не се нарушават основните изисквания към строежа, се пояснява във възражението срещу констатираните несъответствия при мазилките в сутеренните нива.По отношение на обезопасяването от \"Артекс\" са категорични, че сградата е обезопасена, като са поставени парапети по всички контури на всички плочи, а също и предпазна мрежа за улавяне на евентуално падащи предмети. Носимоспособността й е достатъчна да улови дори и падащ човек от височина 6 м. По фасадите на строежа към улица „Златен рог“ и ул. „Капитан Тодор Ночев“ са сложени допълнително строителни мрежи към настоящия момент. Всички забележки посочени в посочени в Констативния акт на ДНСК са надлежно отстранени, поради което в момента строежът е в пълно съответствие с одобрените строителни книжа и строителните нормативи, категорични са от дружеството.", "date": "2019.04.12", "title": "'Артекс' внесе възражение срещу спирането на строителството на 'Златен век'"}
{"url": "https://offnews.bg/kultura/bob-ajgar-ostava-nachelo-na-disney-do-2021-701161.html", "text": "Генералният директор на американската компания \"Дисни\" Боб Айгър ще напусне поста си в края на 2021 година, предадохасветовните агенции. За своето намерение Айгър съобщи след презентация за инвеститорите на ръководената от него филмова къща, предава БТА.\"Аз съм генерален директор в \"Дисни\" от 2005 година, заяви Айгър. Договорът ми с компанията изтича през 2021 година и ми евреме да се оттегля.\"През годините той на два пъти удължаваше договора си с \"Дисни\". В компанията знаят за намерението му и вече се обсъжда кой ще стане негов приемник на поста, за да се постигне плавен преход при смяната на ръководството.Филмовото студио \"Дисни\" беше основано през 1923 година от братята Уолтър и Рой Дисни. Понастоящем компанията е една от най-големите в шоубизнеса, като тя притежава също няколко тематични парка и от  мрежа от телевизионни и радио канали. Седалището й е разположено в Бърбанк, щата Калифорния.Пазарната капитализация на Disney се увеличи от 46 млрд. долара през 2005 г., когато Айгър стана главен изпълнителен директор, до 152,2 млрд. долара през 2018г.", "date": "2019.04.12", "title": "Боб Айгър остава начело на Disney до 2021"}
{"url": "https://offnews.bg/izvan-terena/kaka-si-nameri-mlado-gadzhe-701151.html", "text": "Бившият бразилски национал и легенда на Милан и Реал Мадрид - Кака, има нова любов в живота си. Това е топмоделът Каролина Диас, която е 12 години по-млада от него.36-годишният в момента Кака беше женен между 2005 и 2015 година за друга Каролина, но с фамилията Селико.Двамата имат две деца. Кака стана обект на подигравки тогава, след като обяви, че се е пазил девствен до сватбата си.При вида на новата жена до него обаче едва ли някой ще се смее. Госпожица Диас работи в модата от 2014 година насам и е много популярна в Инстаграм, където има близо половин милион последователи.", "date": "2019.04.12", "title": "Кака си намери младо гадже"}
{"url": "https://offnews.bg/politika/pargov-niama-da-stavam-evrodeputat-kauzata-mi-e-sofia-701146.html", "text": "Искам да отговоря на всички, които през последните седмици ме питаха дали ще се кандидатирам за евродепутат. Отговорът ми е категорично „Не“. Това заяви лидерът на БСП – София Калоян Паргов.Той акцентира върху това, че си дава ясна сметка за отговорността на столичните социалисти за представянето на БСП на изборите на 26 май и подготовката за участието в местните избори през есента.„Но съм напълно убеден, че представителите, които ще изпрати софийската организация на БСП в Европейския парламент, ще се представят достойно и ще дадат своя принос за постигането на целите и принципите, които отстояват социалистите. Така, както беше и досега“, убеден е Калоян Паргов.", "date": "2019.04.12", "title": "Паргов: Няма да ставам евродепутат. Каузата ми е София"}
{"url": "https://offnews.bg/futbol/liubo-penev-ako-niakoj-niakade-sbarka-i-nie-sme-pechelivshite-prekra-701145.html", "text": "Треньорът на ЦСКА Любослав Пенев говори преди двубоя с Берое в събота, 13 април. Срещата е от 20 часа на стадион \"Българска армия\" и е важна стъпка в битката за титлата. Само ден по-късно е и голямото дерби между Левски и Лудогорец. Успех на \"сините\" ще завърже сериозно битката за титлата.\"ЦСКА се намира в добра форма и надгражда. Това е, което ме интересува най-много. Помощ от Левски за нас? По-добре е всеки да гледа себе си. Ако някой някъде сбърка и ние сме печелившите - прекрасно! Но първо трябва да гледаме нашата работа - да побеждаваме и да печелим точки. Първите 6 отбора са на местата си съвсем заслужено.Берое е сериозен отбор, с добри футболисти, с млади треньори. Искат да правят добър футбол. В никакъв случай няма да подценим този мач срещу тях.Думите ми за съдиите не са опит за натиск. Аз съм с идеята и виждането, че тези хора трябва да са незабележими. Не е ли по-добре да гледаме мачове като тези в Европа? Не искам да ми помагат, нито да ми пречат. Спираме дотук, макар че съм сигурен, че пак ще има поводи да ги коментираме.Смятам, че спазваме рамките на добрия тон и рамката с изисквания от страна на БФС. Дано и те я спазват\", коментира Пенев, като намекна за декларацията от БФС с призив към футболните клубове да проявяват повече сдържаност в коментарите си.", "date": "2019.04.12", "title": "Любо Пенев:Ако някой някъде сбърка и ние сме печелившите - прекрасно!"}
{"url": "https://offnews.bg/sviat/poroshenko-nahalta-v-efira-na-tv-studio-nepokanen-otiva-na-sad-701153.html", "text": "Генералният директор на украинския тв канал „1+1“ Александър Ткаченко дава на съд президента Петро Порошенко, който без покана седна в студиото и се включи на живо в ефира на програмата „Право на власт“, използвайки статуса си на държавен лидер, съобщава Интерфакс.Това съобщи във Фейсбук Ткаченко с уточнението, че случаят е от четвъртък вечерта. „Ефир – Право на власт. Всичко е както обикновено – поканени са гости, не кандидати, експерти от различни страни. И изведнъж 2 минути преди ефир до вратата на студиото се появява представителят на президентската администрация В.горковенко, и започва светски разговор със служителя. А тук без мигачи и без охрана в двора на държавното студио пристигат два автомобила, и излиза самият президент. При това не е съвсем ясно в качеството си на какъв – на кандидат или на президент… И казва: дошъл съм за дебата“, пише телевизионният шеф.Според него Порошенко много добре е знаел, че опонентът му Владимир Зеленски в момента се намира в Париж за среща с президента на Франция Еманюел Макрон. „Пускат го в студиото. А какво да се прави? Никой не е отменял статуса му на президент“, пише още Ткаченко с уточнението, че по време на предизборната кампания Порошенко постоянно е канен за участие в програмата на живо, но вместо отговор, имало мълчание.„След като вие така позорно нахлухте при нас в ефира без покана, ползвайки статута си на държавен глава и нямахте намерение да си тръгнете, а и независимо от вежливите намеци на водещата да седнете в креслото в студиото, пак говорихте много. Сам си заработихте съдебния иск, очаквайте го в понеделник“, посочва директорът на телевизията.От студиото Порошенко е отправил покана към кандидата за президент Владимир Зеленски за дебат. „Аз, господин Владимир, с разрешението на водещата, ви каня на дебат днес в това студио“, казал той. След като водещата на програмата се свързала със Зеленски по телефона, двамата кандидат-президенти си устроили словесна престрелка в телефонен режим на тема дебат – Порошенко настоявал той да бъде на 14 април, а съперникът му държал на датата 19 април.", "date": "2019.04.12", "title": "Порошенко нахълта в ефира на тв студио непоканен, отива на съд"}
{"url": "https://offnews.bg/ikonomika/bivola-zam-ministar-si-e-postroil-imenie-za-polovin-milion-s-evropar-701150.html", "text": "Името на зам.-министъра на икономиката Александър Манолев е поредното, което излиза покрай аферата \"Апартаментгейт\". Той се оказва собственик на имот, в който е построена “къща за гости”, финансирана с 380 000 лв. по проект на Програмата за развитие на селските райони, разкрива разследващият сайт Биволъ. Плащането е одобрено от ДФЗ през декември 2015 г., само месец след като Манолев е назначен за зам.-министър на туризма във второто правителство на Бойко Борисов.Според медията обаче имението с половин декар РЗП никога не е функционирало като семеен хотел за развитие на селски туризъм. Вместо това то се ползвало за частна вила от Манолев и семейството му.Има и специална екстра, подобно на частния асансьор на Цветанов – минерална вода докарана от 3 км от Сандански, пише Биволъ.Според разследването, което е извършено съвместно с \"Благоевград Нюз\" Манолев е купил терена от 1800 кв. м. по пътя между Сандански и курорта Попина лъка в началото на 2013 г. от фирмата “Ди Ди Ви”. Тя е създадена година по-рано, собственост е на панамската офшорка Kelgrin Inc. Дружеството веднага започва да изкупува атрактивни имоти в курортни зони около Сандански, Ловеч, Елена, Берковица и Каварна.Манолев е нейният първи клиент.По-малко от месец след покупката зам.-министърът учредява право на строеж на “жилищна сграда – къща за гости” с РЗП 530,47 кв.м. на фирмата “Агротрейд – Ана Димитрова” ET. Едноличното дружество е регистрирано само седмица след като Манолев купува терена на адреса на неговата сестра в Сандански. През октомври същата година правото на строеж на “Агротрейд” е обогатено с ограда, басейн и паркоустройство. Междувременно фирмата успешно пише есе до ДФЗ за субсидия от 390 160 лв. по ПРСР. Общата стойност на проекта е за 564 174 лв. утвърдени разходи по договор. Строежът на имението от половин декар приключва успешно през октомври 2015 г. и е инспектирано от ДФЗ през ноември 2015, когато Манолев става зам.-министър. Инспекторите на ДФЗ установяват, че проектът е изпълнен точно с малки недостатъци и удържат около 800 лв. от субсидията заради разминавания в количествено-стойностните сметки. Сегашният министър на земеделието Румен Порожанов тогава е шеф на ДФЗ. През декември 2015 той разписва плащането и така впечатляващият градеж излиза само 170 000 лв., разкрива Биволъ.Медията цитира и мнението на засегнатия зам.-министър, който чрез правителствената пресслужба дава следното разяснение:Манолев бе посочен за министър на транспорта след оставката на Ивайло Московски. Кандидатурата му обаче се спъна заради разследване на седмичника \"Капитал\".", "date": "2019.04.12", "title": "Биволъ: Зам.-министър си е построил имение за половин милион с европари"}
{"url": "https://offnews.bg/sviat/anonimnite-hakeri-zaplashvat-britanskite-vlasti-zaradi-asanzh-701147.html", "text": "Хакерите от организацията Anonymous се обърнаха към правителството във Великобритания с настояване основателят на WikiLeaks Джулиан Асанж да бъде незабавно освободен от ареста.Обръщението им е публикувано в официалния сайт на групата. Те призовават обикновените британци да се надигнат в защита на Асанж. „Освободете Асанж, или ще си платите!“, заплашват те властите и се обръщат към съчувстващите на съдбата му с призива: „Дойде времето да се обединим, настана моментът да се вдигнем и да се борим“.Анонимните заявяват, че Асанж е считан за държавен враг заради това, че е изобличил престъпленията както на левите, така и на десните. В съобщението им се посочва, че след публикуването на писмата на Хилари Клинтън в WikiLeaks, Джулиан Асанж е определен като руски агент, „макар да няма никакви доказателства за това“. „Според всеобщото мнение, Асанж е истински журналист, който говори истината и разобличава корупцията, била тя вляво и вдясно. Сега има толкова малко истински журналисти“, се отбелязва в посланието им.Според тях Асанж е „обичан от хората по целия свят и особено от тези, които са в състояние да виждат отвъд пропагандата, оправдаваща външната политика на САШ и техните съюзници“. Хакерите от Anonymous призовават британците да излязат на улицата така, както „жълтите жилетки“ и да се борят за освобождаването на Асанж. Те смятат, че ако протестите придобият размаха на тези във Франция, това би могло да повлияе сериозно на резултата от делото срещу Асанж.Даян Абът, министър на вътрешните работи от правителството в сянка на Джеръми Корбин, призова Тереза Мей да блокира екстрадирането на Джулиан Асанж в САЩ по същия начин, по който се намеси в случая с компютърния хакер Гари Маккинън, пише днес „Гардиън“. През 2012 г. като вътрешен министър Мей успя да спре екстрадирането на Маккинън на основание защита на правата на човека, след като лекарите предупредиха, че той е под риска за самоубийство, ако бъде изпратен да се изправи пред съда в САЩ. Абът казва, че подобни основания трябва да се използват, за да се блокира екстрадирането на Асанж.„Британското правителство трябва да се противопостави на екстрадирането на Юлиан Асанж в САЩ, искано заради разкриването на доказателства за зверства в Ирак и Афганистан“, написа лидерът на лейбъристите Джеръми Корбин в Туитър.В четвъртък британската полиция арестува 47-годишния мъж, след като властите в Еквадор отнеха правото му на убежище. Това стана след престоя му в продължение на 12 години на територията на еквадорското посолство в Лондон. През това време той нямаше право да напуска мястото, защото можеше да бъде незабавно задържан от британската полиция заради отказа му да се яви в съда през 2012 г.Правителството на Еквадор, според президента на страната, е получило писмени гаранции от Великобритания, че Асанж би могъл да напусне територията на посолството. В текста било посочено, че той няма да бъде екстрадиран в нито една страна на света, където може да го заплашва смъртна присъда.В САЩ обаче очакват Асанж да им бъде предаден. Вашингтон счита, че основателят на WikiLeaks е длъжен да се изправи пред съда заради публикациите на секретни документи, а американските власти многократно искаха неговото екстрадиране. Една от причините за ареста му е настояването на САЩ за екстрадиция. Първоначално формалният повод за предаването му бе разследването на прокуратурата в Швеция срещу Асанж за изнасилването на две жени през 2010 г. През май 2017 г. това дело бе прекратено. Независимо от отказа на шведската прокуратура да продължи разследването по делото, британската полиция потвърди готовността си да арестува Асанж в случай, че той излезе извън пределите на еквадорското посолство в Лондон.", "date": "2019.04.12", "title": "Анонимните хакери заплашват британските власти заради Асанж"}
{"url": "https://offnews.bg/izvan-terena/treniorat-na-iuventus-nikoga-ne-e-bil-zariazvan-ot-zhena-701157.html", "text": "Треньорът на Ювентус Масимилиано Алегри беше посрещнат на нож от феновете на \"Старата госпожа\", след като замени Антонио Конте през 2014 година. Той не само замени достойно Конте, а дори направи така, че вече никой не помни предшественика, а Ювентус върви към осма поредна титла.\"Не мога да разбера защо на феновете им липсва Конте. Може би се чувстват като младежите, които са били изоставени от гаджето\", разсъждаваше преди три години Алегри, който никога не е бил изоставян от жена, а напротив - винаги си е тръгвал пръв. Все пак става въпрос за човек, отменил сватбата си два дни преди церемонията.Това се случва през 1992 година, когато 24-годишният халф на Пескара Алегри отменя сватбата си с първата си любов Ерика, с която се запознава като тийнейджър в Ливорно. Той й прави предложение, тя приема, но впоследствие той размисля.\"Беше ми много неудобно да й кажа, но го направих. Много плака, но разбра, че това е било правилно решение\", споделя Алегри, който е установил, че една връзка нормално продължава три години. След раздялата с Ерика той се утешава с 18-годишната начинаеща водеща Ванила Пасарело. Двамата се запознават още докато той се готви за сватбата с Ерика.Тя е на море в Сардиния, когато научава, че Алегри вече е ерген. Скоро двамата са заедно, като остават така по-малко от две години. Тя се мести с него от Пескара в Каляри. Той изоставя и нея, а през 1994 година се жени за Глория Джоя, от която има дъщеря Валентина. През 1998 година те се развеждат. Следващата му жена се казва Клаудия Уги, с която са заедно цели осем години.Обяснението на Алегри за продължителността на връзката е следното: \"Тогава бях треньор на Сасуоло и Каляри, никой не се интересуваше от мен\". Плод на любовта им е синът Джорджо, роден след раздялата им.През 2014 година те се събират за кратко, като Алегри я води на коледно събитие на Ювентус.\"Тя много ме е подкрепяла, като си затваряше очите за всичките ми глупости\", признава Макс. Той е свързван в този период с водещата Барбара Д'Урсо, но и двамата опровергават това. През 2012 година Алегри се свързва с 18 години по-младата от него Глория Патрици. С това завоевание той става интересен на пресата, тъй като девойката е била корица на \"Плейбой\".Патрици и Алегри остават заедно до 2014 година. Те не коментират причините, но мнозина смятат, че до раздялата се стига под натиска на феновете на Ювентус. Пресата публикува туитове на Глория, в които нарича Ювентус \"позор за Италия\" и така посява напрежение между тях. В деветия кръг Ювентус допуска първа загуба в първенството - 0:2 от Дженоа. Случайно или не след този мач се разбира, че Макс отново е сам. Патрици започва да излиза с Бобо Виери, но романът има продължава кратко.Алегри също не стои дълго сам. Той се връща при бившата си жена, а след финала на Шампионската лига през 2017 година става ясно, че има връзка с популярната на Апенините актриса и водеща Амбра Анджолини.Двамата са гаджета от пролетта на 2017 г. – запознават се на купон в Торино, където тя снима филм. Плановете им са да вдигнат сватба през лятото на тази година след края на сезона. Дали Алегри отново ще избяга или ще се опровергае, че любовта трае три години - предстои да разберем съвсем скоро.", "date": "2019.04.12", "title": "Треньорът на Ювентус никога не е бил зарязван от жена"}
{"url": "https://offnews.bg/medii/cheshki-zhurnalist-mediite-v-chehia-sa-zaplasheni-ot-dve-strani-izt-701125.html", "text": "Медиите в Чехия са заплашени от две страни – специфично източна и западна. Това заяви чешкият журналист Даниел Кайзер по време на Фестивала на идеите в Европа, който се провежда в Центъра за култура и дебат \"Червената къща\". Кайзев е работил за чешката секция на BBС и вестник „Лидове новини\", а в момента е политически коментатор на седмичното списание „Ехо24\".\"През 2019 да си говорим за свобода на словото и свобода на медиите е доста странно. Преди 10 години в Чехия не очаквахме, че ще се окажем в положение да си говорим за това, което значи, че междувременно нещо лошо се е случило. Мисля, че и при вас в България се е случило същото нещо, а именно олигархизация на медиите\", каза той.\"В първите 25 години след т.нар. „кадифена революция“ - от 1989-90 до 2013-14, имахме една златна епоха на свобода на медиите – те бяха много по-свободни от когато и да било в историята на Чехия. Бих илюстрирал това с тримата президенти, които сме имали оттогава – Вацлав Хавел, Вацлав Клаус и Милош Земан – и тримата имаха скандални изказвания за журналистите в началото на 90-те Вацлав Хавел или по-скоро неговият говорител направи изказване, че някои журналисти трябва да бъдат хвърлени в затвора, защото се изказват зле за президента и имаше огромна обществена реакция срещу това изказване, срещу това, че един доскорошен дисидент може да каже такова нещо. След това Вацлав Клаус нарече журналистите „врагове на човечеството“. Милош Земан също имаше изказвания в този стил, но някак си досега тези изказвания си оставаха просто приказки, никога не е имало усещането, че това би могло реално да се случи\", разказа журналистът.По думите му по-големият проблем е бил с обществената телевизия.  \"Докъм 1997 г. тя имаше абсолютна свобода, беше в едно идеално положение. Дотогава, доколкото знам, не е имало никакви опити за натиск върху медийните съвети, които я регулират и които се назначават от парламента. Това, което се случи през 1997 г., беше, че имаше първия голям скандал след Кадифената революция, в който тогавашният премиер Вацлав Клаус и неговото правителство – имаше там някакви мръсни пари, но беше раздута от медиите. Тогава те решиха, че медиите се отнасят несправедливо спрямо тях и се опитаха да контролират обществената телевизия. Този опит обаче рикошира срещу тях и оттогава обществената телевизия е една такава институция, която никой не смее да опитва да контролира, с изключения на настоящия министър-председател, който няма абсолютно никакви скрупули и би го направил, но няма тази смелост\", подчерта Кайзер.Проблемите с олигархизацията на медиите започва през 2013 г.\"Тогава медиите изпаднаха в криза, печалбите рязко паднаха и стана така, че вторият най-богат човек в страната – Андрей Бабиш, който след това стана и премиер, купи два от най-големите национални ежедневници. Това беше голям шок за цялата журналистическа общност и когато шокът премина, се оказа, че 80% от журналистите в тези два ежедневника са решили да останат на работа в тях и само между 10 и 20% са напуснали и са потърсили друга работа. Това ме изненада, аз си мислех, че ще е обратното – че 80% ще напуснат и само най-отчаяните ще останат да работят за Бабиш. Оттогава стана ясно, че повечето журналисти могат да бъдат купени и че не бива да си правим илюзии, че това са някакви високоморални идеалисти. Закупуването на тези два вестника от Бабиш започна една тенденция, при която почти всеки олигарх в страната си купи по един вестник и доведе до това, че традиционните медии в момента са поделени между три големи медийни групи и няколко по-малки\", обясни журналистът. Според него изкупуването на медиите от олигарсите е едно от големите предизвикателства пред медиите - и в Чехия, и в редица други държави. Въпреки това по думите му в Чехия може да се говори за свобода на словото, но не и пълна такава, като проблемът често идва и от самите медии. \"Правителството може да бъде критикувано и е критикувано, всички основни факти, които са неудобни за правителството, се изнасят по един или друг начин в медиите, но това, което вече не се случва, е журналистите да могат да поддържат някаква кампания срещу политик. Мога да дам пример – преди половин година стана ясно, че чешкият премиер, който е разследван от полицията по един доста заплетен случай, е скрил своя син на Крим само и само да не могат чешките власти да го разпитат. И това излезе в медиите, двама чешки журналисти се бяха добрали до сина на Бабиш и бяха направили интервю с него, той в момента е вече в Швейцария. Тази ситуация беше доста неприятна за премиера, но се оказа, че ако той може да изтърпи 5 дни атаки срещу него, след 5 дни всичко преминава и след това журналистите не се фокусират вече върху това и не повдигат темата и всичко се забравя\", посочи Даниел Кайзер, като допълни, че именно това е първото предизвикателство пред медиите - че олигарсите могат да влияят на медиите и на политическия живот.\"Второто предизвикателство, с което може би редица няма да се съгласят, идва от Запада – то е много по-фино и не приема формата на политическа цензура, а на културна, социална, цивилизационна намеса. Например в последните години в ЕС виждаме цензура по отношение на някои малцинства – етнически, религиозни, LGBT, дали ще е обосновано с LGBТ-фобия, ислямофобия и т.н.\", подчерта журналистът.Той коментира, че преди 10 години не би повярвал, че това е възможно. \"Аз съм израснал през 80-те години и тогава за нас Западна Европа беше някакъв стожер на свободното слово, което тя вече не е. За да дам пример за това, ще изложа цифри за Великобритания за 2016 г. - 3400 души са били привикани и разпитвани от полицията за съдържание, което те са постнали във Фейсбук, т.е. това не е цензура, която се прицелва в традиционните медии, колкото сайтове, алтернативни медии, социалните мрежи. И тези хора са били привикани в полицията по силата на закона за комуникациите, в който се казва, че е незаконно ненужно да се притесняват малцинства. Освен това наскоро беше обявено от ресорния министър във Великобритания, че правителството ще създаде комисия, която да регулира съдържанието в социалните мрежи и времето на саморегулация е приключило и че ще бъде премахвано съдържание, което или е свързано с тероризъм, или е крайно екстремистко, или дезинформация – т.н. фалшиви новини. За мен е много притеснително, че те се слагат на едно ниво, това е някаква крайност, едва ли не живеем в някаква 1984 г. на Оруел\", казва Кайзер. По думите му Чехия и България също имат принос в този процес. \"Приносът на Чехия в лицето на еврокомисар Вера Юрова се сътои в това, че през 2016 г. тя убеди големите технологични гиганти Туитър, Гугъл, Фейсбук да приемат правила, по силата на които в рамките на 24 часа те трябва да изтрият незаконно съдържание, като тогава се каза, че не е задължително, а те доброволно поемат този ангажимент. 2 месеца след приемането на това Юрова се похвали, че сега 72% от докладваното съдържание от потребители се изтрива, като обаче може да става въпрос не за реч на омразата, а за някаква позиция, която да речем е критична към мигрантската политика на Германия или спрямо исляма. Българският еврокомисар Мария Габриел, която също успя да убеди тези компании да подпишат кодекс срещу дезинформацията, като в него се съдържат някакви разумни неща, например да се закриват фалшив акаунти или политическите реклами да бъдат ясно отбелязвани каот такива, но има и такива, които ми се струват плашещи – например това, че тези компании се ангажират да предпочитат надеждни източници на информация през ненадеждни. И това за мен е плашещо, че може служители на държавата да преценяват кой източник на информация е надежден и кой – не\" коментира журналистът.Той допълни, че в глобалния текст за миграцията правителствата се ангажират да спрат общественото финансиране за медии, които подбуждат към омраза срещу мигранти, ксенофобия и т.н. и това може да се използва много лесно срещу медии, които критикуват миграционната политика на своето правителство.\"Това е много опасно и точно сега, когато много медии разчитат на такова финансиране, което е опасно за свободата на медиите\", смята Кайзер.Той засегна и въпроса с влиянието, което идва от изток и по-конкретно от Русия. \"Русия вероятно води кампания за дезинформация и разпространение на фалшиви новини, но мисля, че ефектите от тази кампания са силно преувеличени. Видяхме как доскоро много американски медии говореха, че е имало руска намеса на изборите, руснаците са подкрепили Тръмп и са го направили президент. Разследването приключи със заключение, че не е имало такава, но от страна на медиите нямаше извинение, така че аз мисля, че зад всички тези приказки стоят опасенията и нечистата съвест на западните правителства, че западните общества са станали твърде разнородни, има най-различни малцинства и те се опасяват най-вероятно от някакви конфликти и сблъсъци между тях, което може и да е така във Франция и Германия, но мисля, че не е така в Чехия и България. Така че според мен медиите в Чехия са заплашени от две страни – специфично източна и западна\", подчерта Кайзер.Цялата дискусия по темата можете да гледате във видеото:", "date": "2019.04.12", "title": "Чешки журналист: Медиите в Чехия са заплашени от две страни - източна и западна"}
{"url": "https://offnews.bg/zvezdi/ambar-hard-i-dzhoni-dep-koj-kogo-e-nasilval-701155.html", "text": "Актрисата Амбър Хърд поиска да не бъде даден ход на иска на Джони Деп срещу нея за обезщетение от 50 милиона долара заради клевета, съобщи Асошиейтед прес.Тя даде нови примери за домашно насилие в подкрепа на статията във в. \"Вашингтон пост\", която разгневи актьора. Той отрича това да се е случвало. В документите по делото за развода обаче Хърд е приложила снимки със синини по лицето и белези по ръцете, както и на потрошени мебели в дома им, предава БТА.Адвокатът на Джони Деп настоява, че това са лъжи и всъщност тя е упражнявала насилие върху съпруга си, включително че го е удряла. В статията във \"Вашингтон пост\" от декември миналата година Амбър Хърд не споменава името на Джони Деп, нито конкретни инциденти, а обсъжда положението на тези, които проговарят за домашното насилие.\"Проговорих срещу сексуалното насилие - и се изправих срещу гнева на нашата култура\" - написа 32-годишната актриса. Тя добави, че се е чувствала сякаш \"е на процес в съда на общественото мнение\".Адвокатите на Деп обаче казаха, че е ясно за кого говори тя, и че това е увеличило загубите, които актьорът е претърпял професионално заради обвиненията ѝ.", "date": "2019.04.12", "title": "Амбър Хърд и Джони Деп: Кой кого е насилвал"}
{"url": "https://offnews.bg/obshtestvo/proverka-ustanovi-opasni-detski-igrachki-na-pazara-spisak-701148.html", "text": ", на детски играчки тип желе, слуз или каша (известни на английски като \"slime\"), продавани в страната, е установила, че шест от общо девет тествани продукта са опасни за децата.През март месец са закупени 6 марки играчки от магазини \"Jumbo\", \"Комсед\" и \"Хиполенд\", както и 3 от онлайн магазини \"Emag\", \"Donbaron\" и \"Galaxytoys\". Те са изпратени до независима лабораторя за проверка на съдържанието на 5 химически елемента, метали – Бор, Никел, Арсен, Кадмий и Олово. Референтните стойности за максимално допустимите граници на металите са съгласно Директива 48/2009 на ЕС.Цените на закупените стоки са между 1 и 18 лева, като от \"Активни потребители\" отбелязват, че повечето подобни играчки са с много ниска цена, което ги прави широкодостъпни за децата, а формата им може да ги подтикне към дъвчене и допир до устата и кожата.В 6 от играчките е намерено количество на химичния елемент Бор, което е над лимита от 300 мг/кг, като в някои от случаите нивото е с едва 4мг/кг повече от допустимото, а в други с цели 707мг/кг повече. В таблица 1 по-долу може да видите резултатите от изследването.Анализ на етикетите показва, че участвалите в изследването продукти не отговарят напълно на изискванията. Най-сериозното отклонение е отсъствие на информация за съдържанието и компонентния състав, което е установено при 7 от 9-те марки. При почти всички играчки, текстът на етикетите е прикрит и/или изписан с много дребен шрифт и на практика е нечетлив за потребителите. В няколко от продуктите липсва предупреждение срещу поглъщане, което е особено актуално точно за този тип играчки които лесно могат да бъдат объркани с храна/дъвка от децата.Колко опасен е Борът?Борът е химичен елемент, металоид, означаван със символа \"B\". В природата се среща в малки количества в състава на много минерали, като най-известен е боракс. Борът се използва широко в индустрията, например при производството на стъкло, като дезинфектант, инсектицид и др. В детските играчки елементът попада при влагането на боракс, който е част от компонентния състав на полимерите изграждащи продуктите тип „slime”.Борът не е канцероген. Той е биологично активен елемент участващ в много биохимични процеси. Силно токсичен е за насекомите и по-слабо за хората и бозайниците. При вдишване или контакт с кожата, лигавиците и очите съединенията на Бор водят до раздразнение, възпаление и малки ранички, които обикновено са обратими при прекратяване на въздействието. При системно излагане на Бор се наблюдават сериозни репродуктивни и хематологични проблеми. Не е разрешен за влагане в хранителни добавки. Съдържанието му в детски играчки е ограничено с Директива 48/2009 на ЕС.От \"Активни потребители\" отбелязват, че за последната година в европейската система за бързо предупреждение за опасни нехранителни продукти (Rapex) са маркирани около 40 играчки от типа желе, които са опасни за децата (таблица 2). При повечето от тях е завишено нивото на Бор, но в част от тях има и повече олово и хром от позволеното. В повечето случаи те са произведени в Китай.Един от продуктите, забранени от Люксембург през януари 2019 г., е намерен да се продава в \"Хиполенд\". Това поставя редица въпроси свързани с ефективността на контрола на пазара в рамките на единния европейски пазар. Основният сред тях е, не трябва ли да се повиши координацията и сътрудничеството на контролните органи, за да може контролът в свободния пазар да бъде по-ефективен? Заслужава да се обсъди и въпросът, каква е отговорността на търговците, предлагащи продукти, които вече са нотифицирани като опасни от друга държава-членка?Резултатите от проучването са подадени като сигнал към националния контролен орган - Държавната агенция за метрологичен и технически надзор към МС.", "date": "2019.04.12", "title": "Проверка установи опасни детски играчки на пазара (списък)"}
{"url": "https://offnews.bg/futbol/stojcho-stoev-nadiavam-se-v-nedelia-ludogoretc-da-pobedi-otnovo-levsk-701139.html", "text": "- Г-н Стоев, предстои третият мач с Левски през този сезон. В състояние ли е Лудогорец да потори силната си игра от гостуването на „Георги Аспарухов“ през март? - Отиваме в София с идеята и целт а да се представим на ниво. Представянето на ниво означава да победим. Няма да бъде лесно, но това ни е идеята. Надявам се тя да се осъществи.- По-различен ли ще бъде неделният мач от предишния срещу този съперник?- Със сигурност. Няма мачове, които се препокриват. Винаги има нещо различно. Надявам се ние да се представим на едно добро ниво, което да ни позволи да се поздравим с успех.- Наясно ли сте със състоянието на Левски в момента?- Нормално е да съм наясно. Но предпочитам са се фокусирам върху нашия отбор. Левски си има ръководство и треньори, които да се занимават с тях.- С оглед последните резултати в първата шестица на Първа лига колко важен се явява изходът от двубоя срещу Левски за Лудогорец?- Всеки мач е важен. Няма маловажни мачове в тези плейофи. Но винаги следващата среща е най-важна.- В какво кадрово състояние се намира тимът в навечерието на срещата на „Васил Левски“? Всички ли са здрави?- Не. Всички са здрави. Тренират нормално. С настроение. Надявам се в неделя нещата да се получат.- В последните три двубоя Лудогорец не отбеляза гол, въпреки че създаде много положения. Взел ли сте мерки това да се промени?- Разбира се. Не съм го изключил от съзнанието си. През седмицата работихме много в последната фаза – първоначално създаване и впоследствие реализиране на головите ситуации. Убеден съм, че футболистите независимо с какви функции са в даден момент ще реализират създадените положения.- Кой ще бъде решаващият фактор в борбата за титлата?- За нас всеки мач е важен. И трябва да вземаме максимума точки. Преследвачите са близо до Лудогорец и всяка загубена точка води до допълнително напрежение. Това в никакъв случай не би ни харесало. Надявам се да не се получи.", "date": "2019.04.12", "title": "Стойчо Стоев: Надявам се в неделя Лудогорец да победи отново Левски"}
{"url": "https://offnews.bg/tehnologii/kamionite-otvrashtat-na-udara-701138.html", "text": "В Европа 70% от стоките идват до нас по шосе. Така е и в Съединените щати, а в Китай делът им достига 75 на сто. Това прави автомобилните превози на стоки и продукти водещи в света, но спедиторите, доставчиците на логистични услуги и производителите на камиони са подложени на натиск. Автоматизация, електрификация, цифровизация, увеличаването на недостига на водачи, по-строгите стандарти за емисиите, дори новите административни регулации, които ЕС се готви да въведе… - всичко това кара индустрията да се променя.Първата задача е да се преодолеят празните курсове на камионите. В САЩ и Европа те са около 20%, в Китай са два пъти повече. Причината е в разминаването между обема на пратките, които трябва да бъдат транспортирани в дадения момент и вместимостта на наличните камиони. Това прави високи разходите на превозвачите в рамките на техния автомобилен парк. Предизвикателството се засилва и от силно фрагментираната индустрия - големите спедитори, които оперират с огромни паркове от камиони са едва няколко, на фона на дълга редица от малки компании, които управляват малък брой превозни средства. От тяхната гъвкавост и адаптивност зависи оцеляването им на пазара.Автоиндустрията реагира бързо и се насочи към многофункционални камиони и машини с различен тонаж. Развитието е толкова динамично, че само за година разнообразието от възможности, които автомобилните производители са готови да покажат, впечатлява. Как изглежда тежката автомобилна индустрията днес, ще видим от 6-ти до 8-ми юни 2019 на летище „Лесново“. TRUCK EXPO 2019 винаги идва с много изненади и атракции за посетителите. Тази година атракцията се нарича TRUCK TUNING SHOW – съпътстващо събитие, което ще покаже уникални тунинговани влекачи на водещи автомобилни марки. Но големият акцент са технологиите, функционалната ефективност и новостите в сектора на товарните превози.Една марка, три модела, пет различни приложения например ще покаже DAF. Холандският производител вади флагмана си за международен транспорт DAF XF 530 FT SSC – седлови влекач с мощност 530 к.с., оборудван със спална (Супер спейс) кабина с две комфортни легла и луксозни кожени седалки на въздух. Пневматичното окачване на кабината допълва комфортното усещане при шофиране. Под нея се разкрива силовата линия, състояща се от: МХ-13 (6-цилиндров дизелов двигател с мощност 390 kW и горивна система „Common rail”) и автоматизираната 12-степенна предавателна кутия с директна последна предавка ZF TraXon 12TX2620.Друг модел, който DAF ще покаже на изложението - XF 450 FAR SC - е предназначен за превозване на BDF контейнери и дава удобно решение за регионален транспорт. Товароподемността му е приблизително 14 тона. Ще го видите с теглич 40 мм. и електрически и пневматични конектори за ремарке. Малкият голям камион на DAF - LF 290 FA 18t. - със 7-метров олекотен фургон и падащ борд, е перфектно решение за дистрибуция, a CF 340 FAN SC ще бъде изложен с херметизиран фургон с полезен обем от 53,3 куб.м. Компанията по традиция показва на TRUCK EXPO и специализирана техника, като този път е подготвила внушителният CF 480 FAD - изключително здрав самосвал за смесени терени.Различните нива на автономност, разработени от утвърдени производители и системите за намаляване на разхода на гориво, са на качествено ново ниво. SCANIA ще покаже два камиона за дълги разстояния, задвижвани с компресиран природен газ - SCANIA chassis R 410 A4x2NA и G 410 A4x2NA. Ще видим вълната на новата мобилност и при автобусите, с електрическия градски автобус Yutong Е12, който вече се движи по улиците на София и курортния комплекс „Албена“ и изминава над 300 км с едно зареждане на батерията.TRUCK EXPO 2019 се организира от Асоциацията на автомобилните производители и техните оторизирани представители в България. От 6-ти до 8-ми юни на летище „Лесново“ ще видим последните модели, технологии и оборудване на DAF, FORD TRUCKS, ISUZU, MAN, MERCEDES-BENZ, OTOKAR, RENAULT TRUCKS, SCANIA, VOLVO TRUCKS, YUTONG, MAHINDRA и др. По традиция в изложението ще участват и водещи марки лекотоварни автомобили, производителите на ремаркета и полуремаркета, хидравлични системи за товарни автомобили, фирми за сервизно оборудване, резервни части, гуми, масла, финансови инструменти и услуги, вериги бензиностанции, застрахователни компании. Следвайте новия хаштаг за третото издание на изложението #izjiveiTRUCKEXPO2019.", "date": "2019.04.12", "title": "Камионите отвръщат на удара"}
{"url": "https://offnews.bg/ikonomika/dpa-balgaria-vs-turtcia-za-zavoda-na-folksvagen-701135.html", "text": "България и Турция са двете държави, които остават в състезанието да привлекат инвестицията от 1,6 милиарда евро за изграждането на нов завод на автомобилния гигант \"Фолксваген\", съобщава германската информационна агенция DPA.Ако информацията, за която липсва назован източник, е вярна, това би трябвало да означава, че от процеса по избор на локация  за мащабното вложение са отпаднали двата ни основни конкурента - Сърбия и Румъния. Това е доста голяма изненада, тъй като Анкара доскоро изобщо не бе спрягана като водещ кандидат за инвестицията. Неофициално се смяташе, че с най-добри шансове са България и Сърбия.Официално решение по казуса все още няма. Страната ни е предложила на водещия световен производител на коли два терена за новия завод, в който се очаква да бъдат отворени 5000 работни места. Единият от тях е на територията на бившата гордост на социндустрията ни \"Кремиковци\", а другият - в икономическата зона край Пловдив.Според експерти, ако страната ни получи инвестицията, то най-вероятно за място на завода ще бъде избран теренът край столицата, тъй като има удобна инфраструктура и е съвсем близо до летището.В бъдещата производствена мощност ще се сглобяват модели на автомобилите с марки Шкода и Сеат.", "date": "2019.04.12", "title": "DPA: България vs Турция за завода на Фолксваген"}
{"url": "https://offnews.bg/sviat/dalaj-lama-e-izpisan-ot-bolnitcata-v-delhi-701116.html", "text": "Далай Лама е изписан от болница в Делхи, три дни след като е бил приет с инфекция на гръдния кош, съобщава Би Би Си.Духовният лидер на Тибет казва, че се чувства \"почти нормално\", предава Асошиейтед прес.Неговият говорител Тензин Такла заявява, че 83-годишният Лама е страдал от \"лека кашлица\", но \"се справя много добре\".Далай Лама, носител на Нобелова награда за мир, избяга в Индия преди 60 години след неуспешно въстание срещу китайското управление.Сега той живее в изгнание в индийския град Дхарамсала.Преди ден стана ясно, че Далай Лама вече е възобновил \"нормалната си рутина\" и прави някои упражнения.Очаква се той да прекара няколко дни в Делхи, преди да се върне в Дхарамсала.", "date": "2019.04.12", "title": "Далай Лама е изписан от болницата в Делхи"}
{"url": "https://offnews.bg/futbol/levski-gubi-sedrik-untondzhi-za-dalgo-vreme-701158.html", "text": "Френският централен защитник на Левски Седрик Унтонджи ще бъде извън игра за дълъг период от време. Бранителят пострада тежко при сблъсък с вратаря на Черно море Иван Дюлгеров, а по думите на наставника на 26-кратните шампиони Георги Дерменджиев Унтонджи е със счупване на ключицата.Очаква се защитникът да се възстановява между три и четири седмици. Контузията му идва в момент, в който Левски е с осакатена защита, а с този проблем Дерменджиев ще трябва да се справи в мача с Лудогорец в неделя.\"По ред причини Левски ще бъде много променен и искам да го видя много различен. Говоря игрово. Имаме достатъчно играчи, които ще заменят тези, които няма да бъдат в игра. Контузията на Унтонджи е много сериозна и има счупване.Ще му бъде необходимо време. Сейдахмет има разтежение, което ще отшуми до седмица. Знаете за двама души, които са наказани. Няма да бъде леко, но в крайна сметка съм казал, имаме достатъчно играчи и момчета от школата, които ще ги заменят.Наказанието на Миланов е извън играта и не е добре за един капитан. Аз ще мисля как ще играем на десния бек. Цветкович тренира редовно с отбора. Имал съм разговори с него.Мисля, че хората, които ще играят, ще заменят момчетата, които са наказани или контузени. Играем мач за мач и ще броим точките накрая. Не можем да се откажем от челните позиции\", заяви Дерменджиев на пресконференцията си.", "date": "2019.04.12", "title": "Левски губи Седрик Унтонджи за дълго време"}
{"url": "https://offnews.bg/sviat/indijskata-dzhet-earlejs-otmeni-stotitci-poleti-bori-se-za-otceliav-701119.html", "text": "Най-голямата частна авиокомпания в Индия „Джет Еърлейс“ са прекъснали всички свои международни полети, като се повдига въпроса дали компанията ще оцелее, предава Би Би Си.Авиокомпанията е обременена с повече от 1 млрд. долара (765 млн. паунда) дълг и търси финансов спасител, за да избегне колапса.Индийското правителство заявява, че са предприети стъпки за осигуряването на безопасността и компенсацията на всички пътници, чиито полети са били анулирани.Превозвачите в Индия трябва да поддържат флот от най-малко 20 самолета, за да продължат да оперират по международни дестинации.В четвъртък авиокомпанията обяви, че още 10 самолета са с неплатени такси на лизинговите фирми, а няколко местни медии, съобщили, че авиокомпанията вече е останала с едва 14 машини.Иначе официалните данни са за флотилия от над 100 самолета, които обслужват 600 вътрешни и 380 международни маршрута. До момента компанията не коментира темата колко авиона са ѝ останали.Индийският министър на въздухоплаването Суреш Прабху пише, че неговото министерство ще \"преразгледа въпросите, свързани с Джет Еърлейс\" и ще \"предприеме необходимите мерки, за да сведе до минимум неудобството на пътниците и да гарантира тяхната безопасност\".Според различни доклади от Индия в петък авиокомпанията е отменила всички международни полети, включващи услуги за Европа и Азия.В изявление от четвъртък летището на Сингапур заяви, че „Джет еърлейс“ е преустановила услугите си до и от Сингапур до по-нататъшно уведомяване.Всички международни полети на компанията, планирани да заминат в петък от Делхи до Сингапур, Лондон, Амстердам и два до Катманду, са отменени, се казва на уебсайта на летището.Според официалния сайт на летище \"Хийтроу\" в Лондон, полетите на превозвача в петък до Мумбай и Делхи няма да се осъществят.Говорител на Хийтроу казва:„Джет еърлейс“ дължи пари на служители и доставчици, а през последните седмици са заземили самолети и са отменили хиляди полети, тъй като финансовото положение се е влошило.Авиокомпанията е основана от Нереш Гоял преди повече от 25 години. Той и семейството му притежават 52% от нея. Консорциум от инвеститори, воден от Държавната банка на Индия (SBI), пое контрола над авиокомпанията през март. Групата търси нов инвеститор за придобиване на дял от 75%. Крайният срок за подаване на оферти беше удължен до петък.", "date": "2019.04.12", "title": "Индийската \"Джет Еърлейс\" отмени стотици полети, бори се за оцеляването си"}
{"url": "https://offnews.bg/tenis/sharapova-sabra-vav-video-ednosedmichnite-si-trenirovki-701142.html", "text": "Бившата номер 1 в света Мария Шарапова отново търси най-добрата си форма. Атрактивната рускиня, която е контузена в последно време, качи видео от тренировките си във и извън фитнеса.Тя има покана за турнира в Щутгарт, като това ще е първото й участие от Санкт Петербург в края на януари, когато се оттегли заради болки в рамото.\"Полагам всички усилия, за да бъда готова за турнира в Щутгарт, но завръщането ми на корта за него може да е твърде рано\", каза наскоро тя.Така има вероятност Шарапова да се откаже от надпреварата и да се завърне на кортовете за турнира в Мадрид или Рим преди \"Ролан Гарос\".", "date": "2019.04.12", "title": "Шарапова събра във видео едноседмичните си тренировки"}
{"url": "https://offnews.bg/ikonomika/nsi-obiavi-novi-koshmarni-danni-za-demografiata-veche-sme-pod-7-milio-701128.html", "text": "Поредните кошмарно лоши демографски данни обяви Националният статистически институт Към 31 декември 2018 г. населението на България е било 7 000 039. Само през последните 12 месеца то е намаляло с 49 995 души.Към днешна дата българите вече трайно са под 7 милиона.През 2018 г. в страната са регистрирани 62 197 живородени деца. В сравнение с предходната година броят им намалява с 1758, показват още данните на НСИ.Преди сто години в страната ни новородените в България са били три пъти повече (виж графиката).Продължава процесът на застаряване на населението. В края на 2018 г. лицата на 65 и повече навършени години са 1 493 119, или 21.3% от населението на страната. В сравнение с 2017 г. делът на населението в тази възрастова група нараства с 0.3 процентни пункта.В регионален аспект делът на лицата на 65 и повече навършени години е най-висок в областите Видин (29.6%), Габрово (28.6%) и Кюстендил (27.3%). Общо в двадесет области този дял е над средния за страната. Най-нисък е делът на възрастното население в областите София (столица) - 17.5%, и Варна - 18.9%.Общо за ЕС-28 относителният дял на населението на 65 и повече навършени години е 19.7%.Най-висок е този дял в Италия (22.6%), следвана от Гърция (21.8%) и Португалия (21.5%). Общо в осем страни, включително и България, делът на възрастното население е над 20.0%.Към 31.12.2018 г. децата до 15 години в страната са 1 004 845, или 14.4% от общия брой на населението, като спрямо 2017 г. този дял се увеличава с 0.1 процентни пункта.Относителният дял на населението под 15 години е най-висок в областите Сливен - 18.5%, и Бургас - 15.6% от населението на областта. Общо в шестнадесет области този дял е под общия за страната, като най-нисък е в областите Смолян - 11.5% и Габрово - 11.6%.Застаряването на населението води до повишаване на неговата средна възраст, която от 40.4 години през 2001 г. нараства до 43.8 години в края на 2018 година.Процесът на застаряване на населението се проявява както в селата, така и в градовете, като в градовете средната възраст на населението е 42.8 години, а в селата - 46.4 години.Към 31.12.2018 г. в градовете живеят 5 159 129 души, или 73.7%, а в селата - 1 840 910 души, или 26.3% от населението на страната. Населените места в България са 5256, от които 257 са градове и 4 999 - села.Населените места без население са 164. Най-голям е техният брой в областите Габрово, Велико Търново и Кърджали - съответно 64, 55 и 11.В 1193, или в 22.7% от населените места, живеят от 1 до 49 души включително.С население над 100 хил. души са шест града в страната, в които живеят 34.4% от населението на страната - София, Пловдив, Варна, Бургас, Русе и Стара Загора.През 2018 г. 33 225 души са емигриралите в чужбина, като 51.4% от тях са мъже. Всеки втори емигрант (49.4%) е на възраст 20 - 39 години. Най-младите емигранти (под 20 години) са 15.8%, а тези на 60 и повече навършени години - 9.2% от всичкиемигранти, показват данните на НСИ.Най-предпочитани от емигрантите дестинации са Германия (24.4%), Обединеното кралство (17.8%) и Италия (7.5%).Броят на имигрантите у нас през 2018 г. е 29 559 души. В това число влизат както чужденци, така и българи, завърнали се в родината след обучение или работа зад граница.Относителният дял на мъжете при дошлите у нас е 49.3%, а на жените - 50.7%. Сред  имигрантите 35.5% са във възрастовата група 20 - 39 години, а 27.6% са на възраст 40 - 59 години. Най-младите имигранти (под 20 години) са 19.0%, а най-възрастните (на 60 и повече години) - 17.9%.Най-висок е делът на имигрантите от Турция (29.9%), Руската федерация (11.0%) и Германия (7.2%).", "date": "2019.04.12", "title": "НСИ обяви нови кошмарни данни за демографията: Вече сме под 7 милиона"}
{"url": "https://offnews.bg/tehnologii/vivacom-podariava-sreshta-s-pavell-venci-venc-701140.html", "text": "VIVACOM подарява среща с нашумелите изпълнители Pavell & Venci Venc'. Един от клиентите на телекома ще има уникалната възможност да се види на живо с любимците на българската публика, ако до края на месец април закупи поне една от 12-те мелодии за услугата Happy Call, участващи в промоцията.Така потребителите ще могат да заменят сигнала свободно на своя телефон с любима песен и същевременно може да спечелят лична среща с изпълнителите на „Havana“ и „Добър живот“, която ще бъде изтеглена в началото на месец май или една от другите награди – 4 шапки „DARA“,4 броя бандани “Pavell & Venci Venc”.12 са промоционалните мелодии, от които клиентите могат да избират:Monoir ft. Brianna – ShadowsLivin R x DARA x Noisy - BTW (Bye, Bye)ALMA – PerfectPavell & Venci Venc' - Без религия4Magic – Колко ми липсвашPavell & Venci Venc' – HavanaDARA – Все на менМихаела Маринова - Tiempo (by Monoir)KAZKA – ПлакалаЕва Пармакова ft. Pavell & Venci Venc' – Ти губишYoana - Issa Game (by Monoir)Pavell & Venci Venc’ – Добър живот За повече информация за томболата и заявяване на песните посетете: . ", "date": "2019.04.12", "title": "VIVACOM подарява среща с Pavell & Venci Venc'"}
{"url": "https://offnews.bg/ikonomika/bgf-i-helecloud-stanaha-nositeli-na-priza-small-deal-of-the-year-701149.html", "text": "Британският фонд Business Growth Fund (BGF) бе отличен в категория „Small Deal of the Year“ за инвестицията си в HeleCloud за подпомагане стратегията за растеж по време на наградите Thames Valley Deals Awards 2019, проведени миналата седмица в Лондон. Британските награди засвидетелстват постиженията на бизнеса и финансовата общност.BGF е най-активният инвеститор в малкия и средния бизнес във Великобритания и Ирландия. BGF прави дългосрочни капиталови инвестиции в замяна на миноритарен, неконтролиращ дял в дружествата, които подкрепя. Миналата година фондът инвестира 2 милиона британски паунда в HeleCloud, за да подпомогне разширяването на портфолиото на услугите, изграждането на присъствието в други европейски територии и разработването на нови облачни функционалности.През 2018 г. бизнесът на  отчита впечатляващ ръст. Доверен партньор е на над 30 британски компании за въвеждането на облачните услуги и за постигането на бизнес целите им. Клиентите й във Великобритания включват международни корпорации като NEX Group, Zopa, Viber и други. Като резултат компанията постигна година на четирикратен ръст, главно във Великобритания.„Инвестицията, направена от BGF, е ключова за увеличаване на мащаба през последните дванадесет месеца. Внедряването на облачните услуги продължава да бъде приоритет и предизвикателство за бизнеса във Великобритания. Процесът се усложнява от увеличаващите се проблеми в сигурността и съответствието, в частност в регулираните сектори, въпреки че облачните услуги често са най-добрият подход за тези компании. Гордеем се, че за британските фирми сме доверен партньор, който има умения и богат опит във внедряването на облака, изграждайки най-доброто решение за тях, като същевременно повишава квалификацията на работната ръка.“ - коментира Добромир Тодоров, изпълнителен директор на HeleCloud.Наградите Thames Valley Deals Awards 2019 са отворени за всяка компания в района на долината на Темза и отчитат не само рентабилността, иновациите и заетостта, но и приноса за местната икономическа общност и подкрепата за културата и благотворителността в региона. Наградата за МСП на годината е отворена за фирми с годишен оборот от 500 хил. до 15 млн. британски паунда, които са на пазара поне от две години.HeleCloud е номинирана също така в категорията „DevOps and Functions as a Service Implementation” на UK Cloud Awards. Наградите отличават усилията на ИТ компаниите, които предлагат облачни иновации и високи постижения. Победителите ще бъдат обявени на 16 май 2019 г. в Лондон.", "date": "2019.04.12", "title": "BGF и HeleCloud станаха носители на приза Small Deal of the Year"}
{"url": "https://offnews.bg/sviat/sled-svalianeto-na-omar-al-bashir-protestite-v-sudan-prodalzhavat-701113.html", "text": "След като в нощта на 11 срещу 12 април дългогодишният президент на Судан Омар ал-Башир бе свален и арестуван след месеци улични протести, напрежението по улиците остава.Многобройни групи не се подчиниха на новото правителство и останаха по улиците на столицата Хартум, като умишлено не спазиха обявения вечерен част от 22:00 до 04:00, който бе обявен за „безопасен“ за гражданите.Армията въведе извънредното положение, след като свали от власт президента и обяви, че в следващите 2 години страната ще се управлява от военните.Демонстрантите обаче твърдят, че военният съвет, който е взел властта, е част от същия режим. Фактът, че протестите продължават, предизвика страх от насилствена конфронтация между протестиращите и армията.Има опасност различни поделения на армията и полицията да се обърнат едни срещу други.Сдружението на суданските професионални организации, което беше основния двигател на протестите, обяви, че не приема варианта, обявен от генералите.Судан трябва да отвори отново своето въздушно пространство в петък след 24-часово спиране, но сухопътните и морските граници ще останат затворени, заявиха от военния съвет.Въоръжените сили и Съветът за сигурност ще изпълняват \"задължението си да поддържат мира и сигурността и да защитават препитанието на гражданите\", се казва в доклада.ООН и Африканският съюз призоваха за спокойствие в Судан. По-късно днес ще има извънредно заседание на Съвета за сигурност на ООН, което ще се проведе при закрити врата и ще обсъжда ситуацията в африканската държава.Какво казват протестиращите?Настроението на празненствата по улиците на Хартум, което последва новината за ареста на Башир, се изпари, когато се разбра, че военните ще управляват.\"Това е продължение на същия режим,\" каза Сара Абделялил от Асоциацията на професионалистите в Судан. \"Така че това, което трябва да направим, е да продължим борбата и мирната съпротива\".Според протестиращите \"онези, които унищожиха страната и убиха хората, се опитват да откраднат всяка капка кръв и пот, които суданските хора изляха в своята революция, която разтърси трона на тиранията\".", "date": "2019.04.12", "title": "След свалянето на Омар ал-Башир, протестите в Судан продължават"}
{"url": "https://offnews.bg/izvan-terena/izhvarliha-ragbist-ot-natcionalnia-otbor-na-avstralia-zaradi-homofobia-701115.html", "text": "Страхотен скандал избухна в националния отбор на Австралия по ръгби. Един от водещите играчи на тима беше отстранен заради публикация в Инстаграм, която беше определена като хомофобска.\"Внимание! Всички пияници, гейове, прелюбодейци, лъжци, градци, атеисти и идолопоклонници! Адът ви чака, покайте се. Само Исус може да ви спаси. Той ви обича и ви дава шанс да се откажете от греха и да отидете при него\", написа Исраел Фолау.Местната федерация обаче прецени, че религиозният му плам преминава границите и го извази от отбора. Така Австралия няма да разчита на него на турнира за Световната купа наесен.Според мнозина наказанието е нарушение на правата му, тъй като той е цитирал Библията. Призовава се за отстраняване на Австралия от международния календар.", "date": "2019.04.12", "title": "Изхвърлиха ръгбист от националния отбор на Австралия заради хомофобия"}
{"url": "https://offnews.bg/obshtestvo/parlamentat-obiavi-veliko-tarnovo-za-istoricheska-i-duhovna-stolitca-n-701114.html", "text": "Единодушно, с 99 гласа \"за\", парламентът обяви Велико Търново за историческа и духовна столица на България.Законопроектът бе внесен от групите на ГЕРБ, \"Обединени патриоти\" и ДПС миналата седмица и беше включен в дневния ред за гласуване в началото на пленарното заседание по предложение на председателя на парламента Цвета Караянчева. Предложението идва от инициативен комитет, представляващ великотърновската общественост и е гласувано от Общинския съвет на града. В мотивите се изтъква, че градът е ключов за българската идентичност и е от централно значение за българската и европейската история. По време на представянето законопроекта депутатът от ГЕРБ в 4-и Многомандатен избирателен район - Велико Търново Станислава Стоянова подчерта ролята на града в Българското възраждане и факта, че в него се провежда Учредителното народно събрание, а след това допълни, че градът е неразривно свързан с историята на нашите земи. ", "date": "2019.04.12", "title": "Парламентът обяви Велико Търново за историческа и духовна столица на България"}
{"url": "https://offnews.bg/kultura/premierata-na-knigata-na-ivan-kostov-sabra-stotitci-i-blokira-rajona-o-701109.html", "text": "Очаквано, огромен интерес предизвика премиерата на книгата на бившия премиер Иван Костов (1997-2001) \"Свидетелства на прехода (1989-1999)\". Представянето ѝ бе в четвъртък вечерта във Военния клуб в столицата, като час преди началото ѝ булевард \"Цар Освободител\" в тази част стана почти непроходим от стичащите се гости на събитието.Още с отварянето на вратите се изви опашка за книги, за която пространството на Военния клуб се оказа тясно и стигаше до улицата.На първите редове сред публиката бе семейството на Иван Костов и съпругата му Елена, знакови лица от времето му във властта като Екатерина Михайлова (бивш лидер на СДС и председател на парламентарната група на ОДС) и Бойко Ноев (министър на отбраната в кабинета \"Костов\"), Муравей Радев, Евдокия Манева, Евгени Чачев, наследника му в ДСБ Радан Кънев, Атанас Атанасов, дипломата и кандидат за евродепутат от \"Демократична България\" Стефан Тафров, бивши депутати, столичния кмет Йорданка Фандъкова и много други.При пристигането си в клуба самият Костов бе посрещнат с аплодисменти.Представянето продължи до към 20:40, след като самият Костов помоли за втори път да приключват, защото е уморен, и се изви опашка за автографи. След 21:30 все още имаше чакащи да получат личен автограф върху книгата.\"Свидетелства на прехода\" Иван Костов написал основно заради внуците си, защото питали, а той бил \"красноречиво\" представен в тази част от историята, сподели авторът. И не спести критики към наследниците си, които не продължили делото. В един момент се чувствал напълно сам... На дежурния въпрос има ли шанс да се върне в политиката, той енергично заклати отрицателно глава.Бившият премиер отговори на много въпроси за прехода и днешната политическа ситуация. По думите му в България нещата не вървят, защото системите за сигурност не работят и дори за най-крупните престъпления няма наказания.На въпрос за състоянието на медиите днес, той коментира, че всички са обсебени от \"апартаментни скандали\", а не отразяват например, покупката на ТЕЦ Варна (на Ахмед Доган - б.р.), която носи приходи без да произвежда ток.пише за книгата проф. Калин Янакиев, който бе и модератор на премиерата ѝ. Емоционално изказване направи и главният редактор на издателство \"Сиела\" - писателят Захари Карабашлиев.", "date": "2019.04.12", "title": "Премиерата на книгата на Иван Костов събра стотици и блокира района около Военния клуб"}
{"url": "https://offnews.bg/ikonomika/zelenite-tehnologii-zlatnata-nishka-mezhdu-ikonomichesko-i-sotcial-701118.html", "text": "Преосмисляне на цялата енергийна система чрез използване на слънцето, водата, вятъра, зeмя без депа, превръщането на отпадъците в ресурс, свързване и дигитализиране на сгради и градската инфраструктура – това е бъдещето.Интелигентните решения се развиват стремително и бързото им прилагане в практиката зависи от всички нас. Кои са технологиите, които щадят околната среда, повишават ефективността и конкурентоспособността, създават нови модели на поведение и производство?От 16 до 18 април, в Зали 5 и 6 на Интер Експо ЦентърСофия Виа Експо организира традиционните изложения и конференции: ЕЕ и ВЕИ (енергийна ефективност и възобновяема енергия), Save the Planet (управление и рециклиране на отпадъци) и Smart Cities (интелигентни градове).· Ще осъществите директен контакт с водещи компании от 14 държави. Те предлагат рентабилни и екологични решения - подходяща инвестиция за бизнеса, общините, селското стопанство и домовете. Част от тях търсят дистрибутори от България и региона.· Сред продуктовите премиери на ЕЕ & BE са: ново поколение климатични системи, които спестяват 20-60% енергия; инсталации за изгаряне на биомаса с влага до 120%; биогаз инсталации за оползотворяване органични отпадъци от селското стопанство; пелетиращи инсталации; системи за микро и мини водноелектрически централи; хибридни системи за автономно производство на енергия от слънце и вятър; уникална технология увеличава максимално ефективността на отоплителните системи.· Решенията за превръщането на отпадъците в нови суровини се усъвършенстват непрекъснато. Интерес ще предизвика първата по рода си в Европа технология за производство на гъвкава тъкан от 100% рециклирани PET бутилки, която може да се използва за производството на различни видове опаковки; шредери спестяват 30% от разхода за електроенергия и реализират печалба за бизнеса чрез рециклиране на дърво, хартия, строителни отпадъци; уеб базирано решение увеличава до 80% количеството рециклирани отпадъци в общините; оборудване за производство на горива от битови и индустриални отпадъци; компактни сметосъбиращи машини, подходящи за клиенти с ограничен бюджет.· Впечатляващи са възможностите на умни решения за управление на ресурсите в един дом, сграда и населено място. Революция в терморегулирането спестява 30% от разходите за отопление; системи за сградна и индустриална автоматизация постигат висок комфорт и ефективност; умен електромер, родно производство, се определя като световна новост; лесно и забавно придвижване е възможно с първия български електрически маунтинбайк и електрически триколки, а система за предупреждение от земетресения спасява човешки животи и имущество.Теми в конференциите – регистрирайте се за безплатно участие на .· Инвестиционен форум за зелена енергия - политики, финансови инструменти и перспективи· Семинар „ Енергийно ефективно обновяване на сгради“· Иновативен софтуер за оразмеряване на топлообменни апарати· Конференция ‘Sofia Smart City Marketplace’ ще представи продукти, технологии и постижения на компании, университети и научни институти, чрез които може да се реализира концепцията за интелигентните градове.· Нови инструменти за финансиране на проекти за управление на отпадъци и кръгова икономика· Презентация на високо технологично решение, което повишава процента на рециклиране на отпадъците до 80%.Дните от 16 до 18 април ще бъдат изпълнени с много разговори, дискусии и обмяна на идеи. Стремежът на организаторите е в рамките на тези 3 дни да съберат на едно място представители на държавната администрация, бизнеса и обществото с цел едно по-чисто бъдеще.", "date": "2019.04.12", "title": "Зелените технологии – златната нишка между икономическо и социално развитие и климатичните промени"}
{"url": "https://offnews.bg/sviat/mazh-blizak-do-asandzh-e-arestuvan-v-ekvador-701110.html", "text": "Мъж, за който се твърди, че има тесни връзки със съучредителя на Уикилийкс Джулиан Асандж е арестуван, докато се опитва да напусне Еквадор, предава Би Би Си.Министърът на вътрешните работи на Еквадор Мария Паула Ромо не назовава името на мъжа, но заявява, че е бил арестуван \"за целите на разследването\".Анонимен държавен служител твърди пред Асошиейтед прес, че този човек е Ола Бини, шведски разработчик на софтуер.Човекът е живял в Еквадор в продължение на няколко години и често е пътувал до лондонското посолство в страната, където отседнал Асандж.Еквадорски служител, който също говори при условие за анонимност, казва пред Асошиейтед прес, че Бини е бил арестуван на летище Кито.Тъй като новината за ареста се разпространила, приятелите и колегите на Бини изразяват загриженост в социалните мрежи.Бини написа в Туитър, че се води „лов на вещици“.", "date": "2019.04.12", "title": "Мъж, близък до Асандж, е арестуван в Еквадор"}
{"url": "https://offnews.bg/kultura/igra-na-tronove-vav-fakti-i-tcifri-701122.html", "text": "Финалът на една ера идва и всички фенове на поредицата на HBO „Игра на тронове“ тръпнат в очакване на началото на края, а то идва този понеделник, 15 април.Как изглежда мащабната продукция във факти и цифри?„Игра на тронове“, чийто първи епизод бе с премиера на 17 април 2011г., се излъчва се в 207 държави и територии. Гледаемостта на всички сезони до момента само за САЩ е 133,1 милиона (първи сезон – 9.3 млн.; втори сезон – 11.6 млн.; трети сезон – 14.4 млн.; четвърти сезон – 19.1 млн; пети сезон – 20.2 млн; шести сезон – 25.7 млн.; седми сезон – 32.8 млн.).С повече от 100 лиценза за излъчване по света „Игра на тронове“ е най-популярното заглавие в историята на HBO.За всичките си осем сезона „Игра на тронове“ е сниман в 10 държави: Северна Ирландия, Република Ирландия, Мароко, Малта, Испания, Хърватия, Исландия, Щатите, Канада и Шотландия. Първенец по брой локации за снимки е Северна Ирландия с цели 49. Белфаст, в Северна Ирландия, е домът на Titanic Studios, където има шест снимачни платформи. Там са изградени Зимен хребет, Кралски чертог, Великата септа на Бейлор, Залата на лицата, Къщата на черното и бялото, и иконичната Тронна зала.Постпродукцията на сезоните отнема доста седмици, чийто брой нараства с всеки следващ сезон: първи сезон – 17 седмици; втори – 21; трети – 20; четвърти – 21; пети – 22; шести – 24; седми – 30, а постпродукцията на финалния осми сезон отнема цели 42 седмици.За всички осем сезона само в Северна Ирландия към редовния снимачен екип са ползвани 12 986 статисти. По време на осмия сезон за различни сцени в Северна Ирландия са ползвани близо 2 тона гумен материал и 1,5 тона метал за оръжия и са излети 1300 бойни щита. Отделно за финалните 6 епизода са ползвани над 18 000 литра фалшива кръв, 40 километра плат за костюми, 21 000 свещи и 37 км въжета за прикрепване на различни конструкции.За впечатляващите визуални ефекти на сериала са работили 40 специализирани студиа от 13 държави, сред които от Испания, Германия, Нова Зеландия, Китай, Швеция и Индия.От четвърти сезон насам екипът, грижещ се за сценичните маски и протези, изразходва близо 11 000 килограма силикон. Най-дългото поставяне на сценичен грим е било за актьорите в роля на Децата на гората – цели 7 часа на човек. Над 12 000 перуки са ползвани през сезоните, а финалният вид на отличаващата се прическа на Денерис отнема повече от два месеца проби и тестване и седем прототипа.За седемте сезона до момента „Игра на тронове“ има 132 номинации за Еми, от които печели 47, а Питър Динклидж е носител на „Златен глобус“ за ролята си на Тирион Ланистър.Премиерата у нас на осмия и финален сезон на Игра на тронове“ е на 15 април – в 4:00 часа сутринта по HBO, от когато ще е достъпен и в HBO GO, и отново в 21:00 часа по HBO.Имаме един уикенд време да си припомним как се разви до момента една от най-епичните истории от света на сериалите. Всички 67 епизода от 7-те сезона до момента са налични в онлайн стрийминг платформата HBO GO.", "date": "2019.04.12", "title": "„Игра на тронове“ във факти и цифри"}
{"url": "https://offnews.bg/politika/rumen-gechev-borisov-lazhe-che-shte-vlezem-v-chakalniata-na-evrozona-701123.html", "text": "Премиерът Бойко Борисов лъже, че България ще влезе в чакалнята на еврозоната през юли. Това заяви народният представител от \"БСП за България\" проф. Румен Гечев.Той беше гост на Дискусионен клуб \"Политика 21\" към БСП - София, а темата, по която говори, беше \"Новият икономически ред\" в контекста са предстоящите европейски избори.Проф. Румен Гечев добави, че е възможно да има някои неприятни изненади, когато бъдат обявени резултатите от проверките на българската банкова система.\"Но тази проверка е необходима и тя би могла да има редица позитивни ефекти, особено по отношение на доверието към водещите ни банки, коментира той.Според народния представител сагата около КТБ е показала, че българските надзорни, регулаторни и контролни органи не са на висотата на европейските стандарти.Според професора по икономика и народен представител от \"БСП за България\", правителството трябва да бъде много внимателно при преговорите за влизане в чакалнята на еврозоната.", "date": "2019.04.12", "title": "Румен Гечев: Борисов лъже, че ще влезем в чакалнята на еврозоната през юли"}
{"url": "https://offnews.bg/sviat/chavushoglu-s-nov-skandal-za-armenskia-genotcid-frenski-deputati-napu-701131.html", "text": "Външният министър на Турция Мевлют Чавушоглу подложи на остра критика решението на френския президент Еманюел Макрон за обявяването на 24 април за ден на памет за жертвите на арменския геноцид.Той говори пред 99-ото заседание на Парламентарната асамблея на НАТО в курорта Анталия, а двама от представителите на Франция не дочакаха финала на скандалното му слово и напуснаха залата, съобщава Анадолската агенция. Във форума участва и специалната група за Средиземно море и Близкия Изток.„Световната общественост помни събитията в Руанда и Алжир. Призоваваме Париж да се огледа в мрачните страници от историята на Франция и да не се опитва да дава уроци на Турция. Решението на президента Макрон е в разрез с определението на Европейския съд по правата на човека и игнорира решенията на съдебните инстанции в самата Франция. Не политиците вземат решенията за извършването на геноцид в една или друга страна. Конкретното определение за това е дадено на ниво ООН. За съжаление, Макрон се занимава с обикновен популизъм“, заяви Чавушоглу.Френската депутатка от партията на Макрон Соня Крими го прекъсна и подчерта, че е шокирана от позицията на Анкара по въпроса за събитията в Османската империя от 1915 г. „Историята не се ли пише от победителите? За много страни кюрдската ПКК не е терористична организация, но за вас е такава. Върху това трябва да насочим вниманието си“, каза тя.Чавушоглу отговори, че страни като Франция са свикнали да покровителстват и вечно да критикуват и унижават другите държави, и да им налагат собствени решения, а когато критиките дойдат от Турция или от друга страна, шокът е неизбежен. „Вие се опитвате да давате уроци на Турция по международно право, по върховенство на закона. Но не показвате толерантност за това, което казвам тук. Вие говорите за демокрация, за свобода на изразяване, но решението на Макрон не противоречи ли на решенията на френския Конституционен съд? Франция е последната страна, която ще поучава Турция“, каза още Чавушоглу.Френската делегация опита да заглуши нападките му по адрес на Париж с иронични аплодисменти. Тогава Соня Крими и още един френски депутат напуснаха залата на форума, а Чавушоглу ги изпрати с думите: „Браво, и аз ви ръкопляскам! Всички ние тук виждаме нивото на вашата учтивост и уважение към опонентите. Не ви харесва да слушате истината. Ние ще продължим да говорим истината. А вие ще бъдете принудени да свикнете с това, защото нямате друг избор“, заяви външният министър на Турция.", "date": "2019.04.12", "title": "Чавушоглу с нов скандал за арменския геноцид, френски депутати напуснаха заседание на НАТО"}
{"url": "https://offnews.bg/gimnastika/katrin-taseva-startira-silno-svetovnata-kupa-v-sofia-701132.html", "text": "Грацията ни Катин Тасева стартира силно участието си на Световната купа по художествена гимнастика в София, който ще протече от днес до неделя, 14 април.Българката получи оценка от 19,800 за съчетанието си на топка, а на обръч получи 20,650. След изиграването на съчетанията на гимнастичките от първия поток Тасева върви временно втора със сбор от 40,450. Води израелката Линой Ашрам с 40,550, а трета е Евита Гришкенас от САЩ.В надпреварата България ще бъде представена освен от Тасева, също така и от Невяна Владинова на индивидуално. Симона Дянкова, Стефани Кирякова, Мадлен Радуканова, Камелия Стоилова, Ерика Зафирова и Лаура Траатс пък са заявените от треньорския щаб за ансамбъла. Единствено Елена Бинева липсва поради контузия.Предпоследна от Група С е Невяна Владинова, която също ще започне с топка, а след това ще демонстрира уменията си с обръча. В късния следобед пък ще видим и двете групи на ансамблите. След 18:00 часа ще излязат българките, които са под №3 в група В. Те ще се съревновават с Германия, Египет, Унгария, Мексико, Япония, Казахстан и Гърция.Пълната програма за 12 април:10.30 ч. – Многобой индивидуално (Група А) – два уреда /топка и обръч/;12.35 ч. – Многобой индивидуално (Група В) – два уреда /топка и обръч/;15.05 ч. – Многобой индивидуално (Група С) – два уреда /топка и обръч/;17.15 ч. – Многобой ансамбли (Група А) – 5 топки;18.05 ч. – Многобой ансамбли (Група В) – 5 топки. ", "date": "2019.04.12", "title": "Катрин Тасева стартира силно Световната купа в София"}
{"url": "https://offnews.bg/nashite-avtori/shto-vi-mraziat-horata-701124.html", "text": "Ехо? Чуваме ли се?Тези с кредитите, за да си платят тока, се обръщат към тези с имуществата. Собствениците. Веднага добавям - с имоти придобити по изключително законен път.Това, че се вижда къде живеете, дразни. Ражда завист. По телевизиите показват разни красоти като в холивудски филм. Законни. Не защото нямате право на някоя колибка, в която да се подгънете коляно. Имате.Ама на!Да, тези с кредитите ви завиждат. Завиждат на живота ви, на възможностите ви. Завиждат, че всеки ден от седмицата може да спите в различна стая, а някои по-успешни и на различен етаж в колибките ви.Завиждат на това, че децата ви могат да учат където си искат и да не бъдат закачани от уличните дилъри на наркотици. Че могат да станат хора.Завиждат ви за затворените комплекси, в които живеете. За частната охрана. За служебните луксозни автомобили. За каменните дувари с камери. За черните стъкла на автомобилите. За прическите на кучетата ви - по пет стотака.Завиждат за невероятните ви бизнес умения. Как от нищо правите милиони. Как всичко при вас е законно и изрядно. Колко сте успешни. Как може да менажирате обръчи от фирми като професионални жонгльори.Завиждат ви заради възможността да си лекувате болестите в чужбина. Да ядете чиста от отрови храна. Кюфтетата в столовата ви да струват жълти стотинки и да са от месо.Завиждат за това, че може да излизате във ваканция по половин година. Да не ходите на работа. Да назначавате любовниците си на отговорни позиции и да ги кръщавате с нежното име „калинки“, докато те всъщност са хлебарки.Толкова ви завиждат на успехите, че искат да ви видят в затвора. Безумно, но факт.Толкова ви мразят, че дори не искат да ви избират за техни представители. Безумно, но втори факт.Вие се избирате сами. Намирате си начини - законни. Джуркате се от партия в партия. Сменяте си възгледите и принципите. Успешно правите кариера и пари. Законно.Тези с кредитите си го знаят. И ви мразят. Защото при тях законно е да си плащат лихвите по кредитите. Да си плащат данъците и сметките.Завистниците виждат как живеете. Нищо, че имотите не са ваши, а на фирмата на котката на комшията. (А по случайност комшията ви е жена). Защото вие работите денонощно. Гръб не ви е останал. Живота си съсипахте за единия тризонет. Ние с кредитите го виждаме. Ама на! Гадове са този народ и завижда.Така де. Това, че луксозните ви имоти и лъскав лайфстайл имат законен произход, няма значение. Защото, когато човек завижда, не се интересува от детайлите. Той вижда, че вие можете а той - не. Че вие ще живеете, а той ще умре.Ето, затова ви мразят.Това е! Ние сме народ от завистници. 80% дебили и 100% завистници. Добрата новина е, че скоро завистниците ще измрат и ще останат само дебилите.", "date": "2019.04.12", "title": "Що ви мразят хората"}
{"url": "https://offnews.bg/politika/kak-firma-za-bokluk-stroi-mosta-kraj-tran-bez-obshtestvena-porachka-701121.html", "text": "Пътуваме от София към град Трън. Пътят е второкласен от републиканската пътна мрежа и е изцяло на територията на област Перник. Крайният му километър е на границата с Република Сърбия. Това, което виждаме с придружаващия ме експерт по пътищата, са непочистени канавки и неокосена растителност по банкета на целия път.А не би трябвало да е така. Защото Агенция „Пътна инфраструктура”/АПИ/, според документите, е провела обществена поръчка и е сключила договор през 2016 година за оперативно, текущо и зимно поддържане, както и за ремонтно-възстановителни работи при аварийни ситуации на републиканските пътища на територията на Пернишка област с една фирма – Консорциум „ЗМБГ Констракшън” със седалище в София. В консорциума партньори са софийската фирма „ЗМБГ” и пернишката фирма „Лиел Констракшън”. И двете фирми са известни с боклука и с договорите си за сметосъбиране.А за поддържането и за ремонта на пътищата в Пернишкия регион, според една справка, АПИ е предвидила да плати за 2019 година, само за едни общо 34,4 км, почти 24 милиона лева на Консорциума „ЗМБГ Констракшън”!И за тези пари би трябвало да се извършват всички ремонтни и възстановителни дейности по пътищата в Пернишко, с необходимата строителна техника и със специалисти. И да се коси тревата по банкетите на пътя.Но никой не е косил по пътя към Трън.А малко преди града се намира каменен мост над река Ябланица, построен през далечната 1933 година. Мостът е с една лента за движение, с намален габарит спрямо пътя, разположен в контра крива, а парапетът му е от каменна зидария.Така е изглеждал според снимките старият 86-годишен мост преди инцидента.На 8-ми ноември 2017 година, около 22 часа, един тежкотоварен камион със сръбска регистрация, движейки се в посока Трън – Перник, претърпява пътно-транспортно произшествие. Камионът събаря каменния парапет и надвисва над моста. След спасителна операция с тежка строителна техника шофьорът е изваден от автомобила.И от този момент започва дългата сага с моста при Трън, който според всички документи е опасен за живота на хората.Само два дни след инцидента е първото посещение от експерт на Института по пътища и мостове, който препоръчва много бързо да се възстанови разрушения парапет с нов, бетонов парапет. Това е само временно решение за обезопасяването на моста.И такъв временен бетонов парапет е направен.Но според първия доклад до АПИ на директора на Областно пътно управление – Перник – инж. Румен Сачански, от 13.11.2017 год. „ежедневно по трасето преминава интензивен трафик от и за Република Сърбия, в това число и множество автовози. Необходимо е да се предприемат мерки за уширяването на моста, с цел подобряване на транспортно-експлоатационните му качества.”В тези първи дни след инцидента Институтът по пътища и мостове е направил препоръка – необходимо е разширение и рехабилитация на моста по изготвен проект. А това означава сериозна реконструкция, строителство и обществена поръчка.И изведнъж директорът на дирекция „Поддържане пътна инфраструктура” в АПИ – инж. Михаил Рашков, пише нещо съвсем различно на една друга дирекция в АПИ. А именно, че „ще предприемат действия по ремонтно-възстановителни работи.”Това означава, че мостът ще се ремонтира от фирмата по поддръжка в Пернишкия регион – Консорциум „ЗМБГ Констракшън”, и с милионите левове, предвидени по договора за текущ ремонт на пътищата.Следват 6 месеца бездействие от страна на Агенция „Пътна инфраструктура”. Никой не си е мръднал пръста за един рисков мост.Защо не са взети никакви мерки за изпълнение на препоръката на компетентния орган – Института по пътища и мостове, за изпълнение на реконструкцията на моста - разширението на моста по габаритите на пътя?Едва през месец май на следващата година – 2018-та, кметът на Община Трън Цветислава Цветкова пише на Областно пътно управление – Перник, че този мост е опасен за хората.И следва моментална реакция от страна на Пътното управление в Перник. Директорът пише до Управителния съвет на Агенция „Пътна инфраструктура”, че мостът е с „подровени основи и подпорните стени са компрометирани. Има разфугирана зидария.”Този доклад е тревожен. Той сочи рискова ситуация за хората цели 6 месеца, при пълно бездействие от страна на държавата!На 18.06.2018 година има Протокол от Комисия в Областно пътно управление – Перник, която констатира, че няма пари за реконструкция на моста. И тъй като това не е ремонт на моста, за да се използват онези милиони левове по договора за поддръжката на пътищата, а това е реконструкция, то комисията предлага да се кандидатства в Министерския съвет за пари от Междуведомствената комисия за възстановяване и подпомагане. Комисията решава да се направи уширение на моста.След няколко дни – на 22.06.2018 година, на АПИ пишат вече и от МВР-Перник: „Мостът не е в изправност и създава предпоставки за тежки ПТП. Самото съоръжение е вероятно нестабилно и потенциално опасно. Изискват се бързи действия от Ваша страна.”И едва на 04.07.2018 година, 9 месеца след инцидента, АПИ отговаря на Пътно управление-Перник:„Да се изготви технологичен проект за превантивен ремонт по Наредбата за поддържане и текущ ремонт. В проекта да се предвидят всички необходими действия за възстановяване на съоръжението в съществуващия му вид от преди инцидента.”С това свое разпореждане всъщност АПИ иска мостът да стане какъвто е бил… през 1933 година! И никакво подобрение да не се прави на техническите параметри!Следва писмо от вътрешната кореспонденция в АПИ, от 09.07.2018 година, от което научаваме, че нямало финансов ресурс за ремонта на моста.А на 14.08.2018-та Институтът по пътища и мостове съгласува технологичния проект за ремонт на моста. И следващия месец, на 05.09.2018 година, има Протокол на Областно пътно управление – Перник, когато Технико-икономически съвет разглежда изготвения проект на фирмата „Мостконсулт”.Възложител е АПИ. Изпълнител е фирмата по поддръжка и ремонт – Консорциум „ЗМБГ Констракшън”. А от самия проект разбираме, че не става дума за ремонт, а за …истинска реконструкция на моста.В проекта пише, че ще се изгражда пътна плоча с ширина 9 метра. Ще се демонтират камъни. Тоест това е проект за сериозна реконструкция на моста.И след одобрението на проекта, директорът на пътно управление в Перник инж. Сачански пише на АПИ, че трябва да се направи допълнително задание за геодезистите по проекта.И УС на АПИ одобрява на 02.10.2018-та година това допълнително задание от над 48 хиляди лева. Одобряват и още две допълнителни задания.На мой въпрос към АПИ колко е платено за проекта, както и за допълнителните задания, и от коя сметка е направено плащането получих следния отговор:„Извършено е изготвяне на проект и укрепване на долното строене и на пътната конструкция на съоръжението. Трите дейности са извършени по договора за текущ ремонт и поддържане на републиканските пътища в Област Перник от изпълнителя Консорциум „ЗМБГ Констракшън” на обща стойност 784 388,51 лева с ДДС. На фирмата за боклук!Аварийните ремонти са изпълнени съгласно чл. 148 ал. 6 от ЗУТ, за да не се прекъсва движението по републиканския път.Явно през месец октомври миналата година са стартирали строителните дейности по моста. Но някои хора от Трън са се оплакали на прокурор от Окръжната прокуратура в Перник, че мостът се строи некачествено. И един прокурор е проверил какво става там, на моста над река Ябланица.А на 04.02.2019 г. прокурор Николай Цветков от Окръжната прокуратура в Перник е поискал писмено чрез Върховната административна прокуратура /ВАП/ АПИ да му предостави цялата документация по случая с моста, защото той е констатирал, че мостът се разширява. А това е различно от ремонт на моста. И според прокурора е нарушена процедурата за извършване на строителни дейности, според която трябва да има обществена поръчка от АПИ.Явно това писмо на прокурор Николай Цветков от Перник е предизвикало спешни действия от страна на АПИ за узаконяване на строителните дейности извън закона.И на 29-ти март, само преди две седмици, АПИ пише на прокурора, че това било реконструкция на моста. И сякаш забравят, че самите те са разпоредили да се прави ремонт и да се възстанови моста така, както е изглеждал през 1933 година! Пишат още, че е изготвен технически проект и били внесени документите в Министерството на регионалното развитие и благоустройството /МРРБ/ за издаване на разрешително за строеж на основание чл. 148 ал. 6 от Закона за устройство на територията (ЗУТ).Само че този член на закона се отнася за бедствени и аварийни ситуации, когато разрешения за строеж по изключение могат да се издават и по време на изпълнението на неотложни аварийни и възстановителни работи или след изпълнението им. Но в случая с моста не става дума за авария или бедствие. Това е един инцидент на пътя с един камион като стотиците други в България. И никъде в документите не е описана авария или бедствие на моста край Трън. А и бездействието на АПИ цели 6-7 месеца, без да си мръднат пръста за моста, само доказва, че това не са неотложни действия при бедствия и аварии.И от това писмо на АПИ до прокурора в Перник отпреди дни ние разбираме, че… мостът всъщност няма разрешително за строеж досега.Но мостът е реконструиран без строително разрешение!Защото, пристигайки на моста над река Ябланица, там, преди град Трън, ние видяхме следната картина:Мостът е реконструиран в габарита на пътя, с ширина 9 метра, с пътно платно и конзоли. Тоест мостът е уширен. Излята е плоча с ширина 9 метра. Излети са предходните плочи, поставени са еластични огради. Върху старите камъни от 1933 година е поставена мрежа и тя е с циментово покритие. Виждат се язви върху нея. Некачествено е извършено укрепването. Сега предстои да се направи пътната част на подходите към моста, долно строене и асфалтиране на моста.Това, което виждаме с експерта по пътищата, е сериозна реконструкция на моста.И не би трябвало да се плащат тези близо 785 хиляди лева за строителните дейности досега от милионите за текущ ремонт на пътища. А щом е реконструкция, по закон е задължителна обществена поръчка. Но такава обществена поръчка не е проведена. В отговора си до мен АПИ пише, че през 2019 година „предстои да стартират обществени поръчки за строителство и строителен надзор за довършване на пътната част на съоръжението”. Тепърва ще се правят обществени поръчки. Постфактум.А трябва да има и разрешително за строеж.Такова разрешение за строеж няма. Точно заради това само няколко дни след писмото на прокурора, на 19.02.2019 година, директорът на Областно пътно управление – Перник – инж. Сачански пише Заявление до министъра на регионалното развитие и благоустройството:„Дайте ни строително разрешение.”И какво виси сега там, на моста над река Ябланица? Неоправдано бездействие на държавата 6-7 месеца при риск за живота на хората. Погазване на закона да се реконструира мост без обществена поръчка. И изграждане на съоръжението без разрешение за строеж, от съмнителен изпълнител, меко казано.А в момента АПИ се опитва да узакони незаконната си дейност по моста.Само защото един прокурор е повдигнал въпроса за законността след сигнал на хората в риск от региона.Ще стигне ли докрай прокурорът?", "date": "2019.04.12", "title": "Как фирма за боклук строи моста край Трън без обществена поръчка"}
{"url": "https://offnews.bg/drugi/derbita-ot-ispania-i-italia-i-supershou-ot-ufc-prez-uikenda-po-max-spo-701134.html", "text": "Уикенд програмата на ще предложи поредната доза силни емоции на спортните фенове.7 кръга преди края на шампионата в Серия А Ювентус има преднина от 20 точки и ще се опита още при гостуването си на СПАЛ да си осигури и на теория 8-а поредна титла. Двубоят е в събота с начален час 16:00 и ще се излъчи пряко по MAX Sport 3.Отново в събота и отново по  ще стане ясно и кои тимове измежду Рома, Милан и Лацио ще се утвърдят в зона Шампионска лига. От 19:00 часа „римските вълци” приемат Удинезе, а от 21:45 часа е голямото дерби на кръга между Милан и Лацио.Съботната програма на испанската Ла Лига също предлага вълнуващи двубои. В 17:15 часа Барселона гостува на Уеска, а от 19:30 часа Атлетико Мадрид е домакин на Селта. Каталунците имат комфортен аванс от 11 точки пред „дюшекчиите”, но със сигурност ще чувстват умора след тежкия мач в Шампионската лига срещу Манчестър Юнайтед.Съботният футболен маратон от Испания приключва в 21:45 чaса с дербито на град Севиля между едноименния тим и Бетис. Освен битка за честа на Андалусия, този мач е и директен сблъсък за участие в европейските клубни турнири през следващия сезон. Всичко най-интересно от 32 кръг в Примера ще може да се проследи на живо по MAX Sport 4.Освен емоциите от футболните мачове в Италия и Испания, през уикенда зрителите на ще могат да се насладят и на страхотното шоу UFC 236.Галавечерта от Атланта, щата Джорджия, ще предложи на феновете две битки за титли. Суперзвездата Макс Холоуей ще защитава пояса си в лека категория срещу Дъстин Пойриър, а Келвин Гастелъм и Израел Адесаня ще се бият за пояса в средна категория. Зрелището е в ефира на MAX Sport 2 и започва в 02:00 часа на 14 април.", "date": "2019.04.12", "title": "Дербита от Испания и Италия и супершоу от UFC през уикенда по MAX Sport"}
{"url": "https://offnews.bg/futbol/uchrediavat-organizatcionen-komitet-za-sp-2030-i-ep-2028-v-solun-701120.html", "text": "Министърът на младежта и спорта Красен Кралев, министърът на младежта и спорта на Сърбия Ваня Удовичич, зам.-министърът на културата и спорта на Гърция Георгос Василиадис и министърът на младежта и спорта на Румъния Богдан Константин Матей се очаква да подпишат Меморандум за разбирателство между четирите правителства, с който да се официализира учредяването на организационен комитет за подготовка на съвместната кандидатура за Мондиал 2030 и Европейското първенство през 2028.По време на срещата в Солун всяка страните ще трябва да направи конкретни предложения с какви градове и стадиони може да се включи в кандидатурата. От страна на България в разговорите на експертно ниво ще участват президентът на Българския футболен съюз Борислав Михайлов, изпълнителният директор на Национална спортна база Пламен Манолов, заместник-изпълнителният директор на БФС Антон Попов и директорът на дирекция \"Европейски програми, проекти и международно сътрудничество\" на Министерство на младежта и спорта Виктория Славкова. Президентът на Румънския футболен съюз Разван Бурлеану също ще присъства на срещата.Президентът на футболната федерация на Гърция Граменос Евангелос и шефът на кабинета на Василиадис ще участват в експертната среща от името на Гърция. Сърбия ще бъде представена от вицепрезидента на Сръбската футболна асоциация Марко Пантелич, генералния секретар на Асоциацията Йован Шурбатович и заместник-спортния министър Дарко Удовичич.След работната среща спортните министри и представителите на футболните федерации на България, Сърбия, Румъния и Гърция ще дадат изявление за медиите. Работната среща в Солун е четвърта поред между четирите държави. Първите две се проведоха в Сърбия през ноември и декември миналата година, последната среща беше в София през февруари.", "date": "2019.04.12", "title": "Учредяват организационен комитет за СП 2030 и ЕП 2028 в Солун"}
{"url": "https://offnews.bg/obshtestvo/ot-15-april-zapochva-podavaneto-na-uvedomlenia-za-naemane-na-hora-s-uv-701126.html", "text": "От 15 април 2019 г. Агенцията по заетостта започва приема на уведомления от работодатели в изпълнение на Закона за хората с увреждания (ЗХУ). Фирмите и организациите, които имат ангажимент да изпълнят квотата по чл. 38, ал.1 от ЗХУ и не са включили в дейността си определения брой хора с трайни увреждания според новите изисквания на Закона, могат да използват посредничеството на АЗ при изпълнение на тези свои задължения.Те могат да подават уведомление по образец, утвърден от изпълнителния директор на АЗ, в случай че желаят да използват посредничество за наемане на хора с трайни увреждания. Уведомлението се подава до съответното бюро по труда, на чиято територия е седалището на фирмата.След подаване на уведомлението и когато работодателите са заявили желание за използване на посредничеството на бюрата по труда за наемане на хора с трайни увреждания, се попълва заявка – спецификация за свободно работно място. Този образец може да бъде изтеглен от електронната страница на Агенцията по заетостта – /. За улеснение заявката – спецификация за свободно работно място може за бъде подадена оn-line чрез електронната страница на Агенцията по заетостта – /.Освен това работодателите трябва да имат предвид, че при промяна на обстоятелствата, вписани в уведомлението, в едномесечен срок от настъпване на промяната са длъжни да подадат уведомление с актуални данни в бюрото по труда, на чиято територия е седалището им.Съгласно Правилника за прилагане на ЗХУ, през 2019 г. фирмите и организациите с неусвоени квоти по чл. 38, ал.1, които желаят да ползват трудово посредничество за заемането на свободните места за хора с трайни увреждания, следва да подадат уведомление в срок до 2 юли 2019 г. От следващата 2020 г. това ежегодно задължение те ще трябва да изпълняват в първите 3 месеца от годината.С приема на уведомления от работодатели в изпълнение на ЗХУ се цели повишаване на възможностите за подходяща заетост на хората с увреждания чрез посредничеството на Агенцията по заетостта и изпълнение на задълженията, произтичащи от Закона за хората с увреждания и Правилника за прилагането му.Подробна информация и образец на уведомлението могат да бъдат намерени в рубриката „Предлагащи работа”, „Уведомление от работодател по чл. 41 от ЗХУ” на електронната страница на Агенцията по заетостта или .", "date": "2019.04.12", "title": "От 15 април започва подаването на уведомления за наемане на хора с увреждания"}
{"url": "https://offnews.bg/futbol/balakov-prizna-che-se-e-razminal-s-tcska-701112.html", "text": "Треньорът на Етър и легенда на българския футбол Красимир Балъков призна, че е бил канен да поеме ЦСКА, но е отклонил предложението.Бившият капитан на националния отбор е близък с ръководството на \"червените\", двете страни са се разминали при преговорите и така той е останал във Велико Търново. Бала сподели, че би работил в нашите водещи клубове, като неговата лична амбиция е да ръководи тим, който редовно участва в европейските турнири.\"Тук е мястото да кажа, че без жива и явна конкуренция трудно могат да вървят тимовете ни в Европа. Радващо за мен е, че ЦСКА, на фона на Любо Пенев, който промени отбора за отрицателно време, въпреки критиките, като се струпаха върху него, аз като негов колега му свалям шапка, че той за кратко време превърна ЦСКА в отбора, който искат феновете.Значи може, и това е роден специалист. Трябва да уважаваме българските специалисти. Ето, Любо влезе, направи промени, продължава да го прави. Така трябва да се работи. Хората разбиращи от футбол, трябва да получат възможност да работят, както искат. Разминахме се с ЦСКА не по моя вина, може би не и по вина на ръководителите на ЦСКА.Просто не се разбрахме. Никога не съм коментирал нещата от кухнята, няма да го направя и сега. Останали сме в добри отношения, но не сме стигнали до договорка\", каза Балъков в предаването \"Домът на футбола\" в ефира на Диема.", "date": "2019.04.12", "title": "Балъков призна, че се е разминал с ЦСКА"}
{"url": "https://offnews.bg/temida/prokuraturata-prekrati-proverkata-po-alo-banov-sam-701129.html", "text": "Специализираната прокуратура прекрати проверката по случая, нашумял като \"Ало, Банов съм\".Проверката не е открила данни за извършено престъпление от страна на министъра на културата Боил Банов по сигнала, разпространен от депутата от \"БСП за България\" Елена Йончева за ремонта на ларгото в столицата. Според сигнала Банов уговаря как да спести неустойка на фирмата, отговорна за ремонта.Обвинението е проверило етапите на проекта „Антична Сердика“, снети са били обяснения от Елена Йончева, Боил Банов и други споменати в записите лица.Държавното обвинение обаче не е успяло да направи анализ на записите, тъй като било установено, че те са презаписи и това прави невъзможен анализът на записа от флашката. Прокуратурата не е успяла да разпита и тайния свидетел, споменат от Елена Йончева, тъй като депутатката не е пожелала да разкрие неговата самоличност. Решението може да бъде обжалвано пред Специализираната апелативна прокуратура.", "date": "2019.04.12", "title": "Прокуратурата прекрати проверката по 'Ало, Банов съм'"}
{"url": "https://offnews.bg/obshtestvo/v-chasti-ot-4-rajona-v-sofia-shte-spira-vodata-dnes-701094.html", "text": "Ремонти налагат спиране на водоподаването в части от някои столични райони днес, съобщиха от \"Софийска вода\". Подмяна на сградно водопроводно отклонение до бл. 540 в жк. „Връбница“ 1, се налага спиране на водоподаването от 09:00 до 18:00 часа на бл.512, бл.518, бл. 539, бл. 540, бл.538, бл.535, бл.536, бл.533, бл.534, ул. \"269-та, бул. \"Ломско шосе\" № 177/училище за деца с нарушено зрение/.Изграждане на сградни водопроводни отклонения на ул. „Загребска“ и ул. 681 в кв. „Овча купел“ налага спиране на водоподаването от 09:30 до 18:00 часа на ул. „Загребска“ и ул. 681.Във връзка с подмяна на сградно водопроводно отклонение на ул. „Училищна“ в с. Негован, се налага спиране на водоподаването от 09:30 до 18:30 часа на ул. „Могилата“, ул. „Крайна“ , ул. „Ридо“, ул. „Емануил Александров“ и ул. „Стоян Тодоров“. Заради изграждане на сградно водопроводно отклонение на ул. „Плачковица“ в „Лозенец“, се налага спиране на водоподаването от 10:00 до 18:30 часа на ул. „Плачковица“ от ул. „Бигла“ до ул. „Мала планина“.", "date": "2019.04.12", "title": "В части от 4 района в София ще спира водата днес"}
{"url": "https://offnews.bg/vodni/antani-ivanov-se-klasira-za-svetovnoto-v-iuzhna-koreia-701127.html", "text": "Антъни Иванов покри норматива за участие на Световното първенство в Южна Корея през лятото. Това стана факт след силен резултат на престижния турнир от веригата TYR Pro Swim в Ричмънд, Вирджиния.На 100 метра бътерфлай Иванов завърши пети с 52,96 секунди, постигнати от крайния осми коридор. Това представяне му осигури квота за шампионата на планетата. Той ще бъде четвърти за него и втори при мъжете на голям басейн след осмото място на 200 метра в Будапеща.Победител в Ричмънд стана Кейлъб Дресъл с 52,08 секунди пред Жил Смит (52,72) и Зах Хартинг (52,87).През миналата година Антъни подобри националния рекорд в дисциплината с 62,67 секунди. Днес пък му предстои участие в по-силната му дисциплина на 200 метра.Съотборникът му във Вихрен Любомир Епитропов пропусна финал „Б“ на 100 метра бруст, в който даде девето време - 1:02,05 минути.Студентът в Университета на Източна Каролина ще гони при първия си опит норматив за световното на 200 м и 50 м бруст.В Ричмънд ще плува и още един от българските асове – Калоян Братанов, който е първокурсник в Университета по селско стопанство и механика в Тексас, информира bgswim.com.", "date": "2019.04.12", "title": "Антъни Иванов се класира за световното в Южна Корея"}
{"url": "https://offnews.bg/obshtestvo/shefat-na-uoltopia-evala-na-tcvetanov-i-az-ne-iskam-da-plashtam-dana-701099.html", "text": "Основателят на Уолтопия Ивайло Пенчев публикува ироничен коментар във фейсбук по повод актуалния скандал Апартаментгейт, който тресе държавата трета седмица.Според екстравагантния бизнесмен хора като Цветан Цветанов, Цецка Цачева са достойни за възхищение, тъй като са декларирали сделки на по-ниска себестойност и са успели да спестят ДДС и общински данъци за десетки хиляди.Пенчев признава, че и той не иска да плаща данъци, но не е разполагал със смелостта да де опълчи на системата по подобен начин.Ето и пълния текст на мнението му:Искам да поздравя Цветан Цветанов, Цецка Цачева и всички други смели мъже и жени, дръзнали да декларират сделките си на по-ниска стойност и спестили ДДС и общински данъци за десетки хиляди!Евалата хора!И аз не искам да плащам данъци, защото не съм участвал в договарянето на сделката относно тях.Родил съм се със задължението да плащам процент от това което изкарам и с безсилието да договаря този процент.Като един роб.Всички сме така.Но виждам пламъка на бъдещия огън!Има смели хора в тази държава, готови да се опълчат срещу тази изконна несправедливост!Евалата смели хора!Искам да съм като вас, но не ми достига смелост.Знам, че повечето от нашите сънародници също искат да изповядват сделките си на данъчна оценка и да доплащат кеш, който са скътали от необложените с данъци доходи, но само най-смелите измежду нас го правят.Шубето е голям страх!А представяте ли си, че всички ние, дето сме нетни данъкоплатци съберем смелост и поискаме да плащаме само за извършени конкретни услуги по пазарни цени, а не за абонамент (какъвто са данъците) срещу който не е ясно какви услуги и на какви цени получаваме?И който ни се вменява с раждането ни, заедно с първородния грях?Смели хора като Цв. Цветанов, Цецка Цачева и колеги ми дават надежда, че не само аз намирам данъците за несправедливост.Евалата хора!Ах, летете ескадрони!В устрема ви милиони погледи са прикован със надежда и любов!..... За тези редове ми напомня тази смела постъпка.", "date": "2019.04.12", "title": "Шефът на Уолтопия: Евала на Цветанов! И аз не искам да плащам данъци, ама ме е страх"}
{"url": "https://offnews.bg/obshtestvo/kragla-masa-za-pravata-na-detcata-s-autizam-701081.html", "text": "Държавната агенция за закрила на детето бе домакин на кръгла маса, посветена на правата на децата с аутизъм в България. Срещата се осъществи съвместно с Асоциация „Аутизъм“, Сдружение „Аутизъм днес“ и Фондация „Стъпка за невидимите деца на България“.Събитието се проведе под патронажа на посланика на Израел в България – Н. Пр. Ирит Лилиан, и Н. Пр. Сьорен Якобсен – Посланик на Кралство Дания. Участие в срещата взеха д-р Джейн Муита – представител на УНИЦЕФ за България, Светлана Ангелова – зам.-председател на Комисията по труда, социалната и демографската политика в НС, д-р Калин Поповски – зам.-председател на Комисията по труда, социалната и демографската политика в НС, представители от Дирекция „Приобщаващо образование“ и РУО София-град, експерти от детската психиатрична клиника „Свети Никола“, Минка Йовчева – Дирекция ''Социални дейности'' на Столична община, г-жа Ани Ананиева от АСП, Георги Руйчев – председател на Българския форум на бизнес лидерите, писателят Калин Терзийски, актрисата Силвия Лулчева и др.Водещата тема на срещата бе ролята на държавните институции и гражданското общество, които с общи усилия приобщават децата с аутизъм и променят нагласите на обществото към тях.Председателят на Държавната агенция за закрила на детето – д-р Елеонора Лилова, подчерта важността на усилията за създаване на добри условия, при които тези деца да разгърнат потенциала си и да се реализират, съобразно своите възможности и таланти.Сътрудничеството между ДАЗД и Асоциация „Аутизъм днес“ започва през 2015 г., като до днес двете организации заедно организират обучения и уебинари за професионалисти, а през юли 2018 г., в сътрудничество и с Autism Speaks, се проведе и научна конференция по темата в София.Председателят на сдружението Владислава Цолова подчерта, че възможностите за интеграция на тези хора преди десет години не са съществували, но това вече не е така. „Днес предизвикателствата пред семействата са, че децата им растат ,но те остават деца. Аутизмът е разстройство на психичното развитие, което е свързана с начина на възприемане на информацията, на комуникация и проблем в социализацията. Това създава от леки до тежки проблеми в социалния ежедневен живот. Поведенческият анализ е единствената наука в световен мащаб, която модифицира поведението на деца с аутизъм към социално приемливо. Изключително постижение е, че този терапевтичен модел е факт и в България“, каза Цолова.В контекста на разработването на Националната стратегия за ранно детско развитие и в тясно сътрудничество с УНИЦЕФ, са инициирани редица дейности на всички нива на здравеопазването, целящи въпросите за ранното откриване на проблеми в развитието, и предоставяне на качествена ранна интервенция за деца и техните семейства.В проекта на новата Национална Стратегия за детето 2019-2030 г. са заложили конкретни мерки за повишаване на компетентността на професионалистите, работещи с деца в тази сфера, както и подкрепа и информиране на родителите.„Този месец ДАЗД отправи молба до Световната здравна организация да ни позволи да приложим програмата й. Тя е обучителна програма за предоставяне на грижи за семейства с деца с проблеми или изоставяне в развитието. Това е липсващ компонент в цялостната политика на нашата държава. Надявам се да получим положително становище, да адаптираме тази програма в нашите условия и прилагането й да стане факт до края на тази година“, обяви Лилова.По време на срещата се роди идеята за практическа конференция (семинар) под надслов „Не сте сами“, на която държавни и общински институции, съвместно с неправителствения сектор, ще проведат широк диалог в сферите на образованието, здравеопазването и социалните дейности, и ще излязат с обща позиция по бъдещото си партньорство в контекста на аутизма.", "date": "2019.04.12", "title": "Кръгла маса за правата на децата с аутизъм"}
{"url": "https://offnews.bg/futbol/brazilski-otbor-e-po-petite-na-as-na-ludogoretc-701111.html", "text": "Крилото на Лудогорец Вандерсон, може да се завърне обратно в своята родината. Той е следен от завърналия се в елита на Бразилия отбор на Гояс.Целта пред бразилците ще бъде да запазят мястото си в най-високото ниво на футбола там и според медиите в страната подготвят мащабна селекция. Набелязани са десетима играчи, най-силните от които ще бъдат привлечени.В този списък фигурира и Вандерсон, като силната страна на евентуална сделка с него е, че ще бъде привлечен като свободен агент, стига да се съгласи на предложените условия. Първенството на Бразилия се подновява в края на април.Крилото пристигна в Разград преди пет години и остави сериозна следа с изявите си. Той обаче вече е на 31 години и едва ли ще може да си намери по-голям европейски отбор, така че ако напусне шампионите, нищо чудно да е в посока родината му.", "date": "2019.04.12", "title": "Бразилски отбор е по петите на ас на Лудогорец"}
{"url": "https://offnews.bg/futbol/arsenal-nanese-svoia-udar-sreshtu-napoli-vizhte-vsichki-rezultati-ot-701097.html", "text": "Отборите на Арсенал и Наполи завършиха при резултат 2:0 на стадион “Емиратс” в Лондон в първа среща от 1/4-финалната фаза на турнира Лига Европа. Головете за \"артилеристите\" отбелязаха Аарън Рамзи в 14-та минута, а в 25-та минута Кулибали вкара топката във собствената си врата.Лондончани влязоха по-уверено в мача и поведе още преди да е изтекъл и четвърт час. Отнета топка в средата на терена стигна до Лаказет, който намери Мейтланд-Найлс в наказателното поле, а той подаде на измъкналия се от отбраната Аарън Рамзи и уелският халф с лекота от близко разстояние изпрати топката в мрежата зад Алекс Мерет.В 25-та минута Фабиан Руис изгуби топката по лековат начин от Лукас Торейра в половината на Наполи. Това позволи на уругваеца да напредне и след хубав финт стреля към вратата на гостите. Топката се отби от краката на Калиду Кулибали и направи така, че Мерет единствено да види как топката се спира за втори път в мрежата му.Играчите на Унай Емери продължаваха да са по-активни и в 39-та минута Пиер-Емерик Обамеянг стреля опасно извън наказателното поле, но Мерет спаси. Само две минути по-късно стражът на Наполи се прояви с нова важна намеса, спирайки Обамеянг.Минута преди края на полувремето бе ред и на Наполи да застраши вратата на Петр Чех. Хосе Кайехон даде превъзходен пас отдясно на намиращия се фронтално срещу вратата Лоренцо Инсиние, но нисичкият италианец стреля неточно от движение. Седем минути след почивката Инсиние бе изведен сам срещу Чех и без проблеми го преодоля, но попадението бе отменено заради явна засада.В 59-та минута Мерет отново спаси своя отбор, спирайки опасен изстрел на Рамзи, а секунди след това Начо Монреал не уцели вратата. Малко след това пък Дрис Мертенс се отскубна от защитата на домакините, но белгиецът не успя да играе с глава и топката се озова в ръцете на Чех.Играчите на Карло Анчелоти търсеха попадение, но по-близо до такова изглеждаха домакините. В 69-та минута Мерет направи поредно спасяване в двубоя, този път след шут от въздуха на Мейтланд-Найлс.Три минути по-късно пък неаполитанците пропиляха златен шанс. Инсиние центрира отдясно към връхлитащия Пьотр Желински, но полякът не успя да намери целта от чудесна позиция.В 81-та минута Рамзи пропусна да сложи точка на спора, стреляйки в аут от от близко разстояние. Две минути преди края пък Обамеянг имаше шанс да направи победата на Арсенал още по-убедителна, но не уцели вратата на Мерет от нелоша позиция.В останалите срещи Бенфика се наложи у дома с 4:2 над Айнтрахт Франкфурт, Валенсия спечели с 3:1 след късна драма като гост на Виляреал, а Челси взе минимална преднина от 1:0 в Прага срещу местния Славия.", "date": "2019.04.12", "title": "Арсенал нанесе своя удар срещу Наполи, вижте всички резултати от Лига Европа"}
{"url": "https://offnews.bg/obshtestvo/andrej-rajchev-problemat-s-romite-e-naj-golemiat-za-balgaria-701101.html", "text": "Проблемът с напрежението в Габрово, създало се след побоя над служител в супермаркет, е изключително сериозен. Около това твърдение се обединиха социологът Андрей Райчев и политологът доц. Стойчо Стойчев в коментар по темата в ефира на „Здравей, България”.И допълни, че трябва категорично да бъде доказано на обществото, че те не са привилегировани. Социологът призова хората да не вярват на гръмки обещания на хора, които гарантират, че бързо ще решат този проблем.Стойчев и Райчев коментираха и темата с имотите на властта и дейността на Комисията за противодействие на корупцията и отнемане на незаконно придобито имущество (КПКОНПИ).А Стойчев допълни, че може антикорупционният орган да се председателства на ротационен принцип или от представител на опозицията, стига да не се използва като инструмент за някакъв натиск срещу управляващите.", "date": "2019.04.12", "title": "Андрей Райчев: Проблемът с ромите е най-големият за България"}
{"url": "https://offnews.bg/zimni/izvikaha-aleksandar-georgiev-v-natcionalnia-otbor-na-rusia-701104.html", "text": "Александър Георгиев получи първата си повиквателна за руския национален отбор. Роденият в Русе вратар на Ню Йорк Рейнджърс ще тренира със своите съотборници преди световното първенство в Словакия, което ще се проведе от 10-ти до 26-ти май, като шансът да запише официален дебют именно на Мондиала е доста голям.Руският национален отбор ще започне лагер в Новогорск на 15-и април и към него поетапно ще се присъединяват хокеисти, които отпадат с тимовете си в плейофите на НХЛ. Заедно с Георгиев повиквателна получи и ветеранът от Лос Анджелис Кингс - Иля Ковалчук.До момента Георгиев няма мачове за представителния тим на Русия. Той бе част от младежкия състав на страната  през 2016 година, когато Русия стигна до сребърните медали.", "date": "2019.04.12", "title": "Извикаха Александър Георгиев в националния отбор на Русия"}
{"url": "https://offnews.bg/obshtestvo/ne-zabraviajte-chadarite-dnes-shte-e-dazhdovno-i-oblachno-701098.html", "text": "Днес ще бъде предимно облачно и на много места ще има валежи от дъжд, показва прогнозата на НИМХ. Следобед те ще са временно интензивни, а на места - в северната половина от страната, и значителни.Ще духа слаб до умерен североизточен, в южните райони - югоизточен вятър.Максималните температури ще са предимно между 14 и 19 градуса.", "date": "2019.04.12", "title": "Не забравяйте чадърите: Днес ще е дъждовно и облачно"}
{"url": "https://offnews.bg/analizi-i-komentari/kakvo-oshte-ochakva-balgaria-701102.html", "text": "Човек на моята възраст може да смята, че всичко е видял и едва ли каквото и да било е в състояние да го изненада.И все пак две тенденции ме карат да изпитвам нещо като шок и да ме обзема тревога - какво още може да се случи в България, какво още ни очаква като общество и държава!?-- Първото е алчността на част от управляващия елит - непомерни материални и финансови желания, присвоителски страсти, хипертрофирана жажда да имат, да притежават, да си уреждат на ниски цени, да трупат, дори понякога правят това като че плячкосват.Не, подобно поведение, подобен апетит за недвижимо и движимо имущество, за влогове в банки - това е болестно състояние, то е описано в литературата като нашествие на потенциални аутсайдери, като агресия на парвенюта, като отсъствие на ценностна система, като стремеж да се удари кьоравото.Това трябва да бъде пресечено, не може да се позволява то да зачерква настоящето и да съсипва бъдещето на страната ни. Можем само да си представим докъде можем да стигнем, ако продължим да вървим по този гибелен път, когато властови ресурси се използват от късогледи хора буквално като невидели, като живеещи сега и само сега, защото им е паднало и докато им е паднало - да осребрят, да присвоят, да го вземат, да го прилапат...-- Второто е нивото, на което се обсъждат и обясняват проблемите, идеите, решенията, поведенията, плановете и намеренията на управлението - на всички нива и във всички дейности в държавата ни. Не може, не трябва, не бива така да пада равнището, така да се опростява и изпростява езикът, да се представят нещата като елементарни и с никаква сложност! Та управлението на държавата, на процсите в нея е много фина настройка върху функционирането на обществото, то е висша дейност, по-сложна и от висшата математика, и от висшия пилотаж! Управлението на държавата е визионерство, стратегиране, уникален мениджмънт, базиран на най-съвременни властови технологии. То не може да се опакова в наивност и гротескност, да се битовизира и чалгизира, да се изговорва с банални фрази и бабаитлък, пехливанство и бигбрадърска словесност! Какво да правят учените, университетските преподаватели, ако щете учителите в училищата дори, ако на повърхността на най-съкровените и сакрални дейности на държавното управление има пяна от простословие и дефицит на качествено образование!?30 години от началото на Прехода са достатъчно продължителен период, който ни дава право и ни вменяма в дълг да си направим равносметка, да теглим една междинна черта, да се замислим какво става в страната ни и накъде върви държавата ни. Все още не е късно да променим хода на деградацията, на уродливостта - във вкусовете, нравите, поведенията и щенията. Но моите притеснения са, че от един момент нататък може да стане много късно, фатално късно. А България не заслужава това да ѝ се случи. Тя за нищо не ни е виновна, че я докарахме дотук и я направихме такава, каквато е днес и каквато никога не е била. Дано и никога повече не бъде точно такава. Че да ни е толкова жал за нея.Б. ред. - Мнението на проф. Николай Слатински е от профила му във фейсбук.", "date": "2019.04.12", "title": "Какво още очаква България?"}
{"url": "https://offnews.bg/interviu/miroslava-katcarova-muzitciraneto-e-ritcarsko-zanimanie-701074.html", "text": "Окриленост, свобода и смелост.Топлота, многопластовост и нега.Стил, присъствие и ефирност.Това са първите асоциации с името на Мирослава Кацарова. Но те спокойно могат да се отнесат и към джаза, чийто пулс следва животът й.Музикант, богослов, радио и телевизионен водещ, Мирослава с лекота озарява калдъръмените артерии на музиката и смелостта да правиш това, което обичаш.Кой и кога те зарази с джаз?Бях 13-годишна, когато открих Били Холидей. У дома се слушаше джаз, защото майка и татко харесват тази музика и имат огромно уважение към таланта и изкуството. Така са ме възпитавали. Но книгата „Лейди пее блус“ открих съвсем случайно и сама, в една книжарница, което явно е било съдбовно за мен.После в Английската гимназия, където учех френски, започнах да слушам сериозен инструментален джаз като минах през Колтрейн, Дизи и Майлс, за да стигна до модерните тогава Йелоу Джакетс, Пат Матини, Орегон, Кийт Джарет, Ян Гарбарек. Така тази естетика беляза целия ми път: и екзистенциален, и професионален.Какъв е цветът на джаза?Класическите представи за тази музика са ретро романтични и преди всичко черно-бели. Но това през годините се превърна в клише, макар и естетизирано заради стилния си минимализъм.През годините джазът се развива в различни и свободолюбиви посоки. Той е многопластов, многогласов, пъстроцветен. След опитите на кого ли не да погребе този стил, джазът все пак е жив. И все още е територия на свободата, на нонконформизма, на непокорния и търсещ дух. Той винаги е бил повече от музикален стил, джазът е философия, отношение към живота и света, еманация на добрия вкус. Затова и тенденциите свързани с него непрекъснато се менят. Той е като реката на Хераклит: всеки път различен.Всеки, който се е докоснал до джаза дава свое собствено определение за него. И почти във всяко от тези определения я има думата \"свобода\". Колко свободен трябва да е човек за тази музика?Ето, и аз разсъждавам за джаза като за свобода. Тъй като ние сме смъртни хора и като такива сме обречени на относителна свобода - противоречиво и парадоксално понятие от християнската философия, но много истинно. Тази идея има своята проекция и в музиката, и в джаза. Съвсем буквално ние сме ограничени в свободата си.В джаза има правила на импровизацията, производни на хармония, ритъм, естетика. Всяка импровизация е полет, но свързан с познания, с интуиция, с въображение, с вътрешните натрупвания на твореца: съзнателни и несъзнавани. Мисля си, всеки артист бленува за тази отвъдтленна и необяснима свобода, когато духът се рее свободно през музиката, през изкуството. Тези мигове на единение с духа са възхитителни: някои твърдят, че са магия, други ги наричат дуенде, а понякога артистът се превръща в инструмент в ръцете на Бог.Джазът като всяко друго изкуство се стреми към подобни възвисяващи състояния, но в този стил има едно много важно обстоятелство и това е общуването на сцената между музикантите. Това неизбежно засяга други аспекти на свободата - чувството за мяра, доверието и борбата с егото. През годините научих един от важните си уроци: на сцената нямаш право на комплекси, защото водят до безсмислени и самоцелни изяви на егото. На сцената най-важна е музиката, а твоята свобода свършва там, където започва свободата на другия. Да музицираш е рицарско занимание. И като казвам това, пред очите ми е басистът Дейв Холанд, когото поканих на последното издание на Пловдив Джаз Фест. Неговата аристократична осанка, смиреното му и мъдро излъчване, сдържаността и великодушието му, освен таланта и интелекта му, го превърнаха за мен в метафора за истинския джазмен. Той е на 72 години, легендарен е не само, защото е работил с Майлс Дейвис, а е толкова благ и скромен, че е пример за всички ни!Къде се чувстваш по-свободна на сцена или в храм?Свободата е състояние на духа, което е трудно достижимо, така както лекотата и простотата. Отдавам му се когато и където ме застигне. А това никога не е случайно.С риск да прозвуча не особено канонично, понякога сцената е храм, а друг път храмът се оказва човек, или път, или море.В храм винаги се моля с повтаряне на Иисусовата молитва, а и извън него. Вярвам, че тя изчиства съзнанието от излишество, от страхове, алчност, планове, притежания, желания... Бог знае точно от какво се нуждаем. Да повярваш в това е трудно, но душеспасително. Повтарянето на тази молитва ме е спасявало неведнъж. Странното е, че я открих на 15 години заради един от любимите си разкази на Селинджър – „Франи“. После я преоткрих във Факултета по богословие в Софийския университет – припомних си я, но на църковнославянски език.Музиката и вярата са дълбоко лични и интимни. Колко точно трудно е споделянето им с неизброима публика?Мисля си, че работя по-скоро с моите лични символи за нещата от живота. През музиката и текстовете си преработвам личните си преживявания, чувства, открития, изобщо целия си свят. Така аз не излагам на показ суровия си личен опит, който е по-скоро несподелим и с който избягвам да занимавам света. Аз споделям моите опоетизирани, художествени образи на музиката, надеждите, вярата, любовта.Къде ти и музиката ти се чувствате най-добре?Винаги там, където е любовта. Любовта във всичките й проявления: Ерос, Филия, Агапи.Артистизмът, безлимитността и топлотата на Пловдив ли го превръщат в твоето място?Аз съм родена в Пловдив. Майка и татко, и родовете им са от Пловдив. Възпитана и отгледана съм в този пъстър от култури и храмове град: имаме турска джамия, католически храм, протестантска църква, има еврейска махала, арменска общност, три ромски махали. Изобщо, колоритът в Пловдив е ярък. Да не говорим за пазарите: понеделник пазара, четвъртък пазара, събота пазара...Обичам Пловдив и заради светлината, която малко ми напомня на Рим, обичам го заради ароматите на дърво от старите къщи, заради уханието на смокини и влага от дворовете, заради хортензиите и розите, заради камъните, дърветата, улиците, гънките му, сенките му. Винаги се сещам за Георги Божилов-Слона, който казваше в една интервю, че Пловдив има патина.Обичам забавения каданс на живота в моя град, времето, което спира съноподобно понякога и те отнася. Не обичам особено думата „айляк“, мисля, че съдържа в себе си някакво безделничене, безполезност. Предпочитам „лекота“, „нищоправене“, „южна бавност“, все думи, които и пея. А състоянията, които назовават са си пловдивски.Избираш различни пътища, за да преведеш хората до музиката. Кой от тях е най-труден - сцената, радиото, екрана?Трудно не е думата за мен. Не защото не ми е трудно, а защото в нея се съдържа някакво оплакване, жалване, самосъжаление. Знаете ли, аз харесвам живота си. Приемам трудностите като изпитания и предизвикателства. Всички тези пътища са ми едновременно близки и предизвикателни. Изискващи и задължаващи. Опитвам се винаги да съм подготвена, да слушам музиката, за която говоря, да чета, да се развивам и да се надграждам. От сцената се научих, че не е добре да се качвам там, ако няма какво да кажа. Затова гледам да работя и да чета колкото мога повече. Трудното не ме плаши. Провокира ме. Не че кризите, несигурностите, страховете не са ми присъщи. Просто за някои неща работя повече, други ми се удават с лекота. Опитвам се навреме да разбирам какво мога и какво не мога.Обичам радиото и сцената. Оттам имам друга оптика. Виждам света като през лупа. Вече повече от 20 години се занимавам с това. От скоро имам и рубрика по БНТ в Култура.бг за джаз - Джазпринтс (като препратка към пиесата на Уейн Шортър от 1966 Footprints). Надявам се да е обогатяваща.Ела Фицджералд казва: \"Там, където има любов и вдъхновение, няма как да сгрешиш\". Затова ли си толкова безстрашна в музиката си?Колко е просто и колко е точно! Да, любовта е най-важна! Тя озарява от вътре и вдъхновява. Човек сияе, когато прави нещата, които обича. А това непременно го разкрепостява и го превръща в силен и смел. Аз съм човек на действието. А дързостта ми е вродена. Все ми се иска да правя нещата по-добре. Понякога успявам, друг път - не. Провалите и грешките също ме учат. А има моменти, в които просто не се справям с „пяната на дните“... Човешко, твърде човешко. Не може да сме винаги в брилянтна форма. Паузите са за това. Просто трябва да спираме понякога, за да чуем тишината. А и себе си.Свободата и смелостта ти са особено открояващи се в новия проект Electronic Dreams. Това ли е изкуството на бъдещето - помирение между аналоговия човек и необятността на чувствата му с технологиите и необятността на възможностите им?Електронно генерираните звуци дават нови свободи. Особено, ако с мяра и вкус са втъкнати в цялостния музикален контекст. В най-новата ни концертна програма има хибридна изказност, която съвместява електро-акустични изразни средства. Понякога един шум може да бъде естетизиран и опоетизиран през електронни филтри и ефекти. Звуците, както и ароматите са сублиматори на спомени, на фантазми, на сънища. Просто понякога един звук може да създаде и донесе със себе си цял един свят. Но тази програма въпреки електрониката и техническите новости, е вдъхновена от самия човек, от неговия „аналогов“ живот: страхове, мечти, надежди, любови, срещи, раздели, спадове, възходи, лични планини и лични бездни.Какво да очакваме на концертите на 17-и и 18-и април?Концертите нямаше да ги има, ако не беше пианистът и композиторът Мирослав Турийски, който вече седма година е плътно до мен в моите сценични изяви. Той е иновативен, талантлив, умен, благороден и великодушен към мен. Но и безкомпромисен! Работим отдадено с него и заради него ставам по-добра. Негови са аранжиментите на всички песни, които ще чуете, повечето от тях са стари български песни от миналите ми албуми. Ще пея „Игонично“, „Път към безкрайното лято“, „Музика, мартини и дим“, „Летни улици“, „Парфюми“. Миро написа две много красиви и интересни нови песни, бих казала не лесни. Аз отново съчиних текстовете им. Редом с нашите неща, ще чуете в нов прочит, през електрониката на песни на Бийтълс, Есбьорн Свенсон, Ленард Коен, Сара Тавареш. Визуалната среда е на фотографа-концептуалист Павел Червенков. А на сцената с нас ще са още Александър Леков басет и бас китара, Младен Димитров барабани, програминг. Очакват ни хубави вечери с музика и със светли хора.", "date": "2019.04.12", "title": "Мирослава Кацарова: Музицирането е рицарско занимание"}
{"url": "https://offnews.bg/drugi/petar-kasabov-v-zhenskata-borba-sme-sred-naj-silnite-v-sveta-701105.html", "text": "\"Резултатите доказват, че България разполага с една от най-силните школи за женска борба в света\", заяви треньорът на отбора Петър Касабов след трите финала на европейското първенство. От тях родните националки спечелиха един златен и два сребърни медала.\"Очаквам титла и от Тайбе Юсеин. Не обичам да говоря предварително, но с тази увереност и тази стабилност, тя показва само и единствено това\", продължи той в интервю за БНТ.", "date": "2019.04.12", "title": "Петър Касабов: В женската борба сме сред най-силните в света"}
{"url": "https://offnews.bg/obshtestvo/chetirima-sa-zadarzhani-za-bezreditcite-v-gabrovo-701100.html", "text": "Четирима души са задържани след снощния протест в Габрово. Това съобщи на извънреден брифинг в града главен комисар Христо Терзийски, директор на главна дирекция „Национална полиция”, съобщи Нова телевизия.И добави, че срещу три от задържаните лица ще бъдат образувани досъдебни производства. Докладвани са на дежурен прокурор в Районната прокуратура в Габрово. Четвъртият е задържан заради липса на лични документи.Има и един леко пострадал служител на реда.Тя припомни, че още миналата година в града са съборени къщи на незаконно настанили се роми. Закрито е и едно напълно сегрегирано училище.Според вицепремиера Томислав Дончев силите на полицията не са в Габрово „за да пазят една част на обществото от друга част на обществото”.По-рано тази сутрин пострадалите снощи журналисти обясниха в предаването \"Здравей, България\" какво точно се е случило с тях. Това са Даниел Стефанов - оператор в местното радио 999 и колегата му - репортер Веселин Цветанов.„Определено между нашия екип и жандармерията не е имало диалог. Реакцията на жандармерията не беше адекватна”, обясни Веселин Цветанов.", "date": "2019.04.12", "title": "Четирима са задържани за безредиците в Габрово"}
{"url": "https://offnews.bg/politika/promeni-po-varhovete-v-severna-koreia-smeniat-90-godishnia-shef-na-p-701106.html", "text": "Севернокорейският парламент е избрал нов формален държавен глава и нов премиер на страната, съобщи Ройтерс, цитирана от БТА.За председател на Президиума на Върховното народно събрание е бил избран Чхуе Рьон-хе, който замества на поста Ким Йон-нам. Формално заемащият поста е смятан за държавен глава на Северна Корея и обикновено представлява страната на дипломатически събития, въпреки че според реалната власт е съсредоточена в ръцете на лидера Ким Чен-ун.Ким Йон-нам, роден през 1928 г., беше един от най-дълго задържалите се висши държавни представители и заемаше поста от 1998 г.Наследникът му Чхуе в миналото е бил подложен на \"превъзпитание\", но през последните години изглежда, че придобива все по-голямо влияние, след като през октомври 2017 г. беше включен в могъщата партийна Централна военна комисия. Според южнокорейското разузнаване той стои зад наказанието на генерал Хван Пьон-со, някога един от най-доверените съветници на Ким Чен-ун. Чхуе, роден през 1950 г., беше един от най-влиятелните държавни функционери в Северна Корея като ръководител на организационния и управленски отдел на Корейската трудова партия, бил е заместник-председател на младежкия съюз на Ким Ир-сен през 80-те години, водил е младежки делегации в Китай, Русия, Япония, Либия и Гърция и лично е познавал Ким Чен-ир, бащата на Ким Чен-ун в продължение на 50 години. Той е и един от тримата високопоставени севернокорейски представители, срещу които през декември САЩ обявиха санкции заради подозрения за нарушения на човешките права.Северна Корея сменя и правителствения си ръководител. Досегашният премиер Пак Пон-джу беше на поста от 2013 г. и според анализ на сайта \"Ен Ка Нюз\" (NK News) е ръководил процеса на \"радикална реформа\" на икономиката, който ѝ е позволил да оцелее при санкциите. Сред реформите беше отслабването на контрола върху държавните предприятия, даването им на по-голяма свобода на пазара и търсене на частни инвестиции.Малко е известно за приемника на Пак, Ким Дже-рьон, но позицията му ще бъде ключова за все по-интензивните усилия на Ким Чен-ун в областта на икономическото развитие.Очаквано севернокорейската информационна агенция КЦНА съобщава, че Ким Чен-ун е бил преизбран за председател на Държавния съвет.", "date": "2019.04.12", "title": "Промени по върховете в Северна Корея - сменят 90-годишния шеф на парламента и премиера"}
{"url": "https://offnews.bg/politika/elena-joncheva-borisov-izlaga-i-go-osadih-na-izborite-vsichki-balgar-701108.html", "text": "„Европейските избори са важни за България, защото от хората, които ще изпратим в ЕП, зависят много важни за страната ни неща”. Това каза водачът на листата на БСП за предстоящите европейски избори Елена Йончева на среща с жители на район Слатина в столицата. Тя добави, че тези избори са важни и защото те ще бъдат вот на недоверие към управляващите и ГЕРБ.Тя обясни, че България има 17 места в ЕП, но това дали са малко или много, зависи много от хората, които ще изпрати народът ни там и към коя политическа група ще принадлежат.Елена Йончева добави, че групата на Социалистите и демократите в ЕП има много успехи в този мандат.Пред жителите на Слатина Елена Йончева каза още, че въпреки огромната помощ, която получаваме от ЕС, заради режима у нас, ние сме третирани като втора категория хора и Европа трябва да разбере за това. Тя бе категорична, че силата на българските представители в ЕП се обезсмисля, ако нямаме силно правителство, което да работи за хората.Народният представител даде пример с пакета „Мобилност”, който по думите й, не може да бъде решен в полза на България в европарламента.Във връзка с напускането на парламента от Делян Добрев, Елена Йончева коментира, че оставката му е в резултат на една дълга битка, която се е водила с факти и документи.Йончева добави, че другата малка битка, която е спечелила, е това, че осъди премиера Бойко Борисов за лъжа.Тя бе категорична, че всички българи можем да осъдим Борисов чрез избори.", "date": "2019.04.12", "title": "Елена Йончева: Борисов излъга и го осъдих. На изборите всички българи могат да го осъдят"}
{"url": "https://offnews.bg/obshtestvo/saprugata-na-vitcepremiera-donchev-gabrovtci-iskat-grada-si-chist-ot-701103.html", "text": "Това коментира във фейсбук профила си съпругата на вицепремиера Томислав Дончев - Светлана, по повод размириците в Габрово. Напрежението избухна, след като продавач в града бе нападнат от трима роми. Наложи се да бъде изпратена жандармерия, за да се предотвратят сблъсъци.Съпругата на вицепремиера не за пръв път взема публично отношение по темата за ромското малцинство.\"Морковите за циганите са на свършване, време е за тоягата!\", . Тогава тя бе остро критикувана за коментара си. \"Това, че съм обвързана семейно с един от вицепремиерите на България не означава, че трябва да си запуша устата и да нямам право на свободно изразяване на това, което мисля. Аз съм независима личност и нямам никакво намерение да спазвам някакъв измислен остарял и ненужен етикет\", обяви Дончева. \"Ще се разгранича от Светлана, когато се разведа с нея\", каза на свой ред Томислав Дончев.", "date": "2019.04.12", "title": "Съпругата на вицепремиера Дончев: Габровци искат града си чист от придошлите цигани"}
