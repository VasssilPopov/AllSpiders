{"url": "https://offnews.bg/obshtestvo/mvr-pogreshka-proverilo-kola-na-nso-s-zhenata-na-prezidenta-obnovena-674493.html", "text": "Жандармерия погрешка е спряла и проверила автомобил на НСО, в който се е возила съпругата на президента Десислава Радева.Случаят беше потвърден пред OFFNews от пресцентъра на МВР. По информация на министерството автомобилът е бил спрян по пътя на т.нар. правителствено трасе край резиденция \"Бояна\". От МВР отрекоха информацията, че НСО отказало да спре на подаден от униформените сигнал и че колата на службата била шофирана от президентшата.За момента от НСО официално не дават информация по случая, който е прецедент. От президентството съобщиха, че тиражираната информация за това, че патрулки са гонили колата на президентшата и че тя сама е шофирала колата, категорично не отговарят на истината. Пред  началникът на НСО в оставка Ангел Антонов съобщи, че става въпрос за \"нарушена координация между службите\". \"Не са разпознати колите\", обяснил той пред изданието и допълнил, че е невъзможно охраняваното лице . В момента се извършва проверка. \"Докладват ми се нещата и ще се извършат и допълнителни проверки, докато имам тази възможност\", допълни той.По-късно от МВР обявиха, че колата на НСО, в която се е возила президентшата, е била спряна в района на НДК снощи. \"Директорът на СДВР старши комисар Ивайло Иванов е разпоредил проверка, която да изясни всички обстоятелства по случая\", допълват от МВР.Пред bTV вицепремиерът Красимир Каракачанов обяви, че в този полицаите не са забелязали лампите на автомобила на НСО, които може и да не са били включени.\"Тъй като това е голяма кола със затъмнени стъкла и това става вечерно време, са тръгнали след тях. При всеки случай, когато мине кола с тъмни стъкла и не е със специален режим на движение, тя се проверява\", поясни Каракачанов.След това веднага се е изяснило, че това е кола на НСО. По думите му днес е трябвало да има среща между МВР и НСО, за да се изясни казусът и да няма подобни недоразумения.Десислава Радева се ползва от услугите на НСО още от първия ден, в който президентът встъпи в длъжност. От службата съобщиха, че това се налагало заради конкретна заплаха за сигурността ѝ.", "date": "2018.02.08", "title": "МВР погрешка проверило кола на НСО с жената на президента (обновена)"}
{"url": "https://offnews.bg/temida/glavniat-arhitekt-na-asenovgrad-otiva-na-sad-po-obvinenieto-za-vzet-po-674499.html", "text": "Прокуратурата внесе обвинителен акт срещу главния архитект на Община Асеновград Константин Атанасов заради получен подкуп. Според обвинението през месец ноември 2016 г. в град Асеновград в качеството си на главен архитект Атанасов е поискал от управител на банков офис С.Б. 10 000 лева да съгласува идеен проект за реконструкция на бивш хотел в Асеновград в \"многофункционална сграда със смесено предназначение\".На 10 декември 2016 г. му е бил предаден подкуп от 8000 лева в Пловдив от Митко З. Деянието е извършено с изнудване, посредством злоупотреба със служебното положение, като е заявил на С.Б., че за да се одобри проектът, Митко Захариев трябва да бъде нает за консултант.На 63-годишния Митко Захариев също е повдигнато обвинение. По делото са били разпитани свидетели, назначени експертизи, иззети веществени доказателства и документи, и др.Двамата обвиняеми са пуснати под гаранция в размер на 5000 лева и им е наложена забрана да напускат страната. На главния архитект на Асеновград беше повдигнато и обвинение за това, че е издал разрешение за строеж в имот, защитен по Закона за културното наследство, в Метошка махала, без това да е съгласувано с Министерството на културата. По същото дело беше повдигнато обвинение и на кмета на Асеновград Емил Караиванов. ", "date": "2018.02.08", "title": "Главният архитект на Асеновград отива на съд по обвинението за взет подкуп"}
{"url": "https://offnews.bg/sviat/11-godishno-momche-zagina-sled-kato-spasi-svoj-priatel-ot-ledeni-vodi-674501.html", "text": "11-годишно момче от Ню Йорк почина, след като спаси живота на свой приятел, паднал в ледено езеро в \"Куинс\".Момчето на име Антонио Перез успява да спаси приятеля си от ледените води, но без да иска пада в тях. Спасителен екип успява да извади детето от водата 30 мин. по-късно и го откарва в болница, където издъхва, съобщава ABC.Той ходил по леда на над метър във вътрешността на езерото, за да извади приятеля си, когато ледът под краката му се чупи.Преди това двете момчета играли върху замръзналото езеро, въпреки предупредителните табели.Двама от пожарникарите, участвали в спасителната акция, са приети в болница с хипотермия.", "date": "2018.02.08", "title": "11-годишно момче загина, след като спаси свой приятел от ледени води"}
{"url": "https://offnews.bg/obshtestvo/fandakova-pred-posolstvoto-ni-vav-vashington-shte-ima-barelef-na-dimi-674494.html", "text": "Кметът на София Йорданка Фандъкова и председателят на Градския съвет на Вашингтон Фил Менделсон се договориха да бъде поставен барелеф на Димитър Пешев пред Българското посолство във Вашингтон. Паметният знак ще се постави във връзка със 75-та годишнина от спасяването на българските евреи. Софийският кмет благодари на Фил Менделсон за личната ангажираност и подкрепа за именуване на площада пред Българското посолство на името на Димитър Пешев. По време на срещата Йорданка Фандъкова и Фил Мендалсон обсъдиха предизвикателствата пред големите градове – транспорта, чистотата на въздуха и достъпа до образование. Председателят на Градския съвет на Вашингтон информира столичния кмет Фандъкова за мерките, които вземат за справяне с големия трафик и подобряване чистотата на въздуха. Той посочи като ключови изграждането на метро във Вашингтон, изграждането на велоалеи, провеждането на кампании, насочени към ходенето пеша и карането на велосипеди, както и стимулиране на гражданите от съседните населени места да се придвижват в американската столица с обществен транспорт. Градската управа използва и различни механизми, за да поощрява гражданите да използват възобновяеми енергийни източници като слънчеви панели. Системата за прием в детските заведения на Вашингтон е сходна със системата в София. Задължителният обхват на децата в детски заведения – всички 5-годишни, а основен критерии за прием в училище е близостта до дома. Кметът Фандъкова проведе среща и с конгресмена Дон Байер. По време на разговорите столичният кмет представи проектите на София в областта на образованието, културното наследство и инфраструктурата. Двамата обсъдиха възможностите за инвестиции в София в сферата на IT сектора, туризма и образованието. Според Фандъкова София има потенциал да се развива като туристическа дестинация. Природните дадености, културно-историческото наследство и съвременната култура правят града атрактивен за туристите, а една от най-перспективните сфери за инвестиции са минералните извори. Фандъкова запозна конгресмена с бъдещата инвестиция на фондация \"Лаудер\" в изграждане на училище, детска градина и културен център в София и с факта, че в българската столица работят американски компании в IT сектора. По време на разговорите Фандъкова го информира и за частнопубличното партньорство при предстоящото изграждане на станция на метрото между станция „Сливница“ и станция „Обеля“. ", "date": "2018.02.08", "title": "Фандъкова: Пред посолството ни във Вашингтон ще има барелеф на Димитър Пешев"}
{"url": "https://offnews.bg/temida/tcatcarov-podozirame-koj-e-porachiteliat-za-otvlichaneto-na-adrian-zl-674502.html", "text": "Главният прокурор Сотир Цацаров обяви, че прокуратурата има подозрения кой е поръчителят за отвличането на Адриан Златков. По думите му има данни, че с престъплението са свързани още хора, които са \"или помагачи, или просто част от изпълнителския апарат\".\"Едно такова престъпление изисква и поръчител, а такъв поръчител има\", обясни Цацаров, цитиран от \"Фокус\".Той подчерта, че според него по случая е извършена огромна работа, включително от сръбската прокуратура, но е трудно да се доказват подобен тип деяния. Софийският апелативен съд реши днес да освободи от ареста четиримата обвинени в съпричастност с отвличането на Адриан Златков. Под гаранция бяха пуснати Ивайло Борисов-Ториното, Мартин Марков, Георги Джамбазов и Здравка Стефанова.Цацаров коментира и думите на лидера на БСП Корнелия Нинова, че шуменската прокуратура изпълнява политически поръчки. Той поиска Нинова да предостави всички документи, които има, за да бъде назначена проверка. \"Колегите са проверявали сигнал за документно престъпление, така че едва ли може да се говори, че се проверява партийна дейност или нещо такова. Но нека има постъпили документи, незабавно ще бъде разпоредена проверка и резултатите от нея ще бъдат публични\", заяви главният прокурор.Цацаров посочи още, че е притеснителен фактът, че има данни за подадени сигнали срещу кметове в прокуратурата и полицията, на които обаче не е реагирано или сигналите са затваряни.„Отправени бяха обвинения към ДАНС по отношение на документи, които са попаднали в кмета на Септември и които са издадени от агенцията. Проверката, която е разпоредена обаче след сигнал и на наблюдаващия прокурор, показва, че те са преминали и през прокуратурата, и през органи на МВР и така са стигнали до нощното шкафче на кмета”, допълни той.", "date": "2018.02.08", "title": "Цацаров: Подозираме кой е поръчителят за отвличането на Адриан Златков"}
{"url": "https://offnews.bg/politika/borisov-osvobodi-zam-ministar-na-turizma-zamesti-go-s-bivsh-kadar-na-674496.html", "text": "Министър-председателят Бойко Борисов освободи зам.-министъра на туризма Милко Теофилов. Теофилов е освободен по негова молба, считано от 15 февруари, съобщиха от правителствената пресслужба.На мястото на Теофилов е назначен Любен Кънчев. Той е магистър по френска филология от СУ „Св. Климент Охридски“, има и втора специалност „Български език и литература“.Над 30 години е работил на различни позиции в БНТ.От 2012 г. е заместник-кмет в община Костинброд с ресори образование, култура, социални дейности, спорт и туризъм.", "date": "2018.02.08", "title": "Борисов освободи зам.-министър на туризма, замести го с бивш кадър на БНТ"}
{"url": "https://offnews.bg/obshtestvo/politcaite-v-ihtiman-imali-samo-vizualen-kontakt-s-pochinalia-mazh-674504.html", "text": "Върху починалия 65-годишен мъж в Ихтиман не е оказано никакво насилие. Полицаите не са имали никакъв физически контакт с него, само визуален. Това обяви директорът на ОДМВР-София старши комисар Георги Григоров. \"Сутринта при проверка на адрес, който е в един двор... Значи, ако може така да се нарече къщата, в която е починал човекът, тя е отделно от адреса, който е проверяван за издирваните лица\", обясни Григоров.От МВР са категорични, че акцията не е имала нищо общо с издирвания Мюлер Даскалов, който във вторник не спря с автомобила си за проверка, след това блъсна патрулка и се укри, за да не бъде задържан, а негови роднини и съседи нападнаха полицаите, дошли пред дома му.Според официалното съобщение за акцията е ставало въпрос за \"предварително планираните действия, насочени срещу криминалния контингент, както и с цел недопускане на ескалация на напрежение в района\". От думите директора на местното РПУ Лъчезар Колев стана ясно, че при акцията има задържани четирима души, различни от задържаните баща и син от случая с издирвания Даскалов. \"Това са два различни случая, просто това, че се получава едно, така да кажем, условно съвпадение, няма нищо общо с тая работа\", каза Колев. По думите му няма ескалация на напрежението в града, а засиленото полицейско присъствие е заради полицейската акция по издирване на лица от криминалния контингент, което нямало нищо общо с нападението на полицаи дни по-рано.\"Чисто тактически обяснявам – значи, за да се проверят няколко адреса, район Ихтиман не разполага с безброй служители, мене ми трябват повече сили, трябват ми лица, които като се укриват, аз трябва да ги ударя в по-тъмната част на денонощието, т.е. рано сутринта, което позволява законът и затова ми трябват повече екипи. Повече адреси – повече екипи и така, разберете, няма ескалация на напрежение, има случай отпреди два дни с пострадали служители, образували сме делото, водят се процесуално-следствени действия и това е – съвсем елементарни неща\", каза Колев. ", "date": "2018.02.08", "title": "Полицаите в Ихтиман имали само визуален контакт с починалия мъж"}
{"url": "https://offnews.bg/sviat/navalni-obvini-ruski-ministar-za-vrazki-s-miliarder-674497.html", "text": "Руският опозиционер Алексей Навални публикува разследване, в което се твърди, че член на руското правителство е получил разточително гостоприемство от милиардера Олег Дерипаска, свързван с бившия шеф на предизборния екип на Доналд Тръмп, Пол Манафорт, предаде Асошиейтед прес, цитирана от БТА.Публикуваното днес разследване на Навални се опира на разказ в социалните мрежи на жена, която твърди, че е имала интимна връзка с Дерипаска.Жената, която се представя като Настя Рибка, е написала книга за работата си като компаньонка. Тя заяви в интервю за руската телевизия миналата година, че е била наета от модна агенция да прекара време на яхтата на Дерипаска.През 2016 г. Рибка пусна в интернет няколко видеоклипа, на които се вижда Дерипаска на яхтата му в разговор с руския вицепремиер Сергей Приходко. В един от разговорите обяснява на жената защо отношенията между Русия и САЩ са толкова лоши.Навални се позовава и на официални данни, според които Приходко е прекарал няколко дни на яхтата и е бил закаран там с частния самолет на Дерипаска.По-рано фондацията на Навални публикува документи, в които се казва, че Приходко, който е държавен служител без съществени лични средства, притежава луксозно имение в предградие на Москва.", "date": "2018.02.08", "title": "Навални обвини руски министър за връзки с милиардер"}
{"url": "https://offnews.bg/obshtestvo/pochina-direktorat-na-bulgartransgaz-674506.html", "text": "Почина директорът на \"Булгартрансгаз\" Георги Гегов.Това съобщиха от Министерството на енергетиката. От съобщението на министерството става ясно, че Гегов е починал след влошено здравословно състояние. \"В този изключително труден момент семейството на господин Гегов моли да бъде уважена скръбта им и правото им на уединение\", посочиха от ведомството. ", "date": "2018.02.08", "title": "Почина директорът на Булгартрансгаз"}
{"url": "https://offnews.bg/protesti/shtafetata-za-pirin-stigna-do-ministerskia-savet-ska-keler-pozdravi-p-674472.html", "text": "Маратонците от щафетното бягане в защита на Пирин стигнаха до Министерския съвет и се вляха в протеста тази вечер, а германската евродепутатка от групата на \"Зелените\" Ска Келер поздрави демонстрантите.Над 50 души са тичали в последния етап на маратона, съобщиха организаторите му.Маратонците са изминали близо 400 километра -  щафетата тръгна от Свиленград и премина през 10 града в страната.Маратонците са носили кутия, в която са събирали послания за Пирин от градовете, през които е минала щафетата.Сред тях: \"Пирин няма глас, Пирин има нас\" (послание от Асеновград), \"Природата не е наша - взели сме я назаем от децата си\" (послание от Хасково), \"Пирин не е капама\" (послание от Дупница).Толкова много хора застават седмица след седмица за своите права. Вие отстоявате правата на всички европейци. Ние заставаме на ваша страна. Борим се за правата си и за природата. И това е нещото, което трябва да отстояваме. Продължавайте битката за правата си, ние от Брюксел ви подкрепяме, заяви пред демонстрантите германският евродепутат от \"Зелените\" Ска Келер.Към 19.30 ч. шествието потегли към парламента.След това протестиращите се насочиха към Орлов мост, където блокираха кръстовището.След това протестиращите се насочиха към БНТ, където поискаха оставката на програмния директор на телевизията Емил Кошлуков. Около сградата на телевизията имаше сериозно полицейско присъствие. ", "date": "2018.02.08", "title": "Щафетата за Пирин стигна до Министерския съвет, Ска Келер поздрави протеста (снимки)"}
{"url": "https://offnews.bg/zimni/vladi-zografski-shte-skacha-na-final-v-piongchang-674509.html", "text": "Владимир Зографски преодоля квалификациите на малката шанца в ски скоковете на зимните олимпийски игри в Пьонгчанг.Българинът прелетя 98,5 метра, за което получи 118,8 точки и завърши 17-ти от общо 57 състезатели. Така той си осигури място в първия кръг на основната надпревара. Битката за медалите е в събота от 14,35 часа наше време.24-годишният самоковец даде заявка за успех в квалификациите още по време на тренировките, като в една от тях постигна пето място.За Зографски това е втора олимпиада след Сочи 2014, където се класира 47-и на голямата шанца.Най-добър резултат в квалификацията постигна световният вицешампион от Лахти 2017 Андреас Велингер (Германия) със скок от 103 метра и 133,5 точки. Двойният олимпийски шампион от Сочи 2014 Камил Стох (Полша) се нареди втори със 131.7 точки с опит от 104.0 метра.", "date": "2018.02.08", "title": "Влади Зографски ще скача на финал в Пьонгчанг"}
{"url": "https://offnews.bg/medii/bi-aj-ti-s-nov-sobstvenik-674505.html", "text": "Телевизия Би Ай Ти има нов собственик. Това става ясно от обръщение на досегашния собственик Павел Вълнев. Според в. \"24 часа\" новият собственик е телевизионният продуцент Мирослав Янев - изпълнителен директор на продуцентската компания MediaPro Entertainment, която е част от СМЕ (Central European Media Enterprises), собственик на bTV.\"Би Ай Телевизия (Bulgarian International Television) вече не е мое притежание. Въпреки че винаги съм гледал на телевизията като на бизнес проект, трябва да призная, че се разделям с нея с тъга. За малко повече от две години тук срещнах хора, които биха били гордост за всяка световна медия – и журналисти, и зрители. И тъй като нямам друг бизнес в България, не познавам политиците й, освен тези, които са гостували в Чикаго, преживявам раздялата като прощаване с чиста мечта\", обяви Вълнев.\"Пазарът в България е особен – телевизионният е съсредоточен в мейнстрийма, а рекламата е насочена натам\", допълва той.\"Няма да намерите човек, отвътре в Би Ай Ти или отвън, който да каже, че някога съм се намесил в съдържанието. Нещо повече – винаги съм опазвал медията от външна намеса – политическа или икономическа. Затова хората на Би Ай са свободни. Новият собственик няма да сгреши, ако уважи и съхрани свободата и независимостта на екипа\", казва още Вълнев.Ето и цялото обръщение на Павел Вълнев:", "date": "2018.02.08", "title": "Би Ай Ти с нов собственик"}
{"url": "https://offnews.bg/futbol/berbatov-se-otpushi-v-india-674507.html", "text": "Бившият нападател на националния отбор Димитър Бербатов отбеляза първия си гол за Керала Бластърс при днешното гостуване на Атлетико де Колката в мач от индийското първенство, завършил 2:2.Керала поведе с 2:1 след красиво попадение от въздуха на Бербо в 56-ата минута, но след това резултатът беше изравнен. Нашият футболист се завърна в стартовия състав, след като лекуваше контузия в последните седмици и остана на терена до 80-ата минута.Знаменитият българин вече има попадения в родната \"А\" група, германската Бундеслига, английската Висша лига, френската Лига 1, гръцката елитна дивизия и индийското първенство.Бластърс ще се борят за място в плейофите в оставащите двубои до края на редовния сезон.", "date": "2018.02.08", "title": "Бербатов се отпуши в Индия"}
{"url": "https://offnews.bg/sviat/zashtitnikat-na-salah-abdeslam-go-obiavi-za-nevinen-i-ospori-razsledva-674490.html", "text": "Защитникът на Салах Абдеслам го обяви за невинен и оспори процедурата по разследването пред съда в Брюксел, съобщи БТА. Според адвокат Свен Мари делото е пълно с дописки от медиите, но въпреки обществения натиск, съдът е редно да реши по убеждение. По неговите думи най-добрият удар срещу \"Ислямска държава\" би бил постановяването на справедлива присъда.Мари коментира, че би било по-редно Абдеслам първо да бъде съден във Франция за атентатите в Париж от ноември 2015 г., в които бе единственият оцелял терорист. Защитникът оспори и оценката на престрелката с полицията в Брюксел от март 2016 г. като терористични действия.По-рано днес защитата на Суфиян Аяри, другия подсъдим в делото в Брюксел, посочи, че клиентът му и Абдеслам очевидно не са шахиди.Той отбеляза, че подсъдимите са избягали от засадата на полицията, без да стрелят и без да се взривяват - следователно не са искали да умрат. Защитникът поясни, че шахидите са терористи, решени да дадат живота си в защита на своите убеждения.Очаква се с днешното заседание делото в Брюксел да приключи на първа инстанция. Прокуратурата поиска 20 години затвор за подсъдимите. Във Франция, където е задържан, Абдеслам предстои да се яви по делото за атентатите в Париж, за които отговорност пое ИД.", "date": "2018.02.08", "title": "Защитникът на Салах Абдеслам го обяви за невинен и оспори разследването"}
{"url": "https://offnews.bg/obshtestvo/zalichavat-dumata-invalid-ot-balgarskoto-zakonodatelstvo-674489.html", "text": "Парламентът гласува на второ четене промени в Закона за държавните такси, предвиждащи изменение в 9 други законопроекта, с което се заличи определението „инвалид” от българското законодателство.Законопроектът бе внесен от параолимпиеца и депутат от „БСП за България” Михаил Христов и неговият колега Крум Зарков.В мотивите се посочва, че промените ще улеснят социалната интеграция на хората с увреждания и заличаването на определението \"инвалид\" от българското законодателство ще допринесе за преодоляването на стереотипното мислене за хората с увреждания.Терминът „инвалид” ще бъде заменен с „лице с увреждания”.", "date": "2018.02.08", "title": "Заличават думата 'инвалид' от българското законодателство"}
{"url": "https://offnews.bg/istoria/ot-srednovekovieto-do-vazrazhdaneto-unikati-na-hristianskoto-izkustvo-674495.html", "text": "„Сакралното пространство на религиозната култура и народното изкуство по българските земи ХV–ХІХ в.“ показва уникати на християнското и народно изкуство, създадени в период от няколко века. Изложбата може да бъде видяна в Националния исторически музей.За първи път посетителите ще могат да видят ценни образци на църковното златарско изкуство като таксидиотска кутия с изображение на Богородица Страдаща и позлатен кръст със скъпоценни камъни, облечена в кадифе, сребърен потир с позлата и изображения на четиримата евангелисти от XVIII в., йеромонашески сребърни пафти с колан от 1741 г. Сред акцентите е икона от 1632 г. на светци-безсребреници, тримата лечители Св. Козма, св. Дамян и св. Панталеймон.Експозицията разкрива многообразието на една епоха, през която се извършва дългото сбогуване на българското общество със Средновековието и се полагат основите на модерната култура в края на Възрожденския период.Чрез изложените в четвърта зала икони, ръкописи и църковна утвар може да бъде проследен процесът на постепенното сближаване на канонично организираната и затворена в себе си система, каквато е църквата, с народното творчество.Посетителите ще могат да видят и ръкописи и ранни печатни книги с изключително влияние върху формирането на националните идеи и запазването на историческата памет. Такива са История славянобългарска (Паисиева белова) от XVIII в., Историите на Христаки Павлович и Гаврил Кръстевич, ценни образци на дамскинарската и апокрифната литература.Изложбата е съпътствана и от образователна програма в Детския образователен център на НИМ. Детският център организира четири занятия, пряко свързани с темата и предметите от експозицията – писане на великденски яйца (1 март), приготвяне на обредни хлябове (14 април), калиграфски занимания (май) и изработване на глинени икони (юни).", "date": "2018.02.08", "title": "От Средновековието до Възраждането: Уникати на християнското изкуство могат да се видят в НИМ"}
{"url": "https://offnews.bg/sviat/amerikanski-samoleti-bombardiraha-silite-na-asad-v-siria-674508.html", "text": "Американски самолети са бомбардирали отряди на президента Башар Асад в Сирия.Ударите са нанесени в района на град Дейр аз Зур. Съобщава се за жертви, но техният брой не се уточнява. Репортер на държавната телевизия \"Ал-Ихбария\" съобщи за \"десетки убити и ранени\" при атаката. Според \"Ал Ихбария\" коалиционните сили са атакували \"местни хора, борещи се срещу \"Ислямска държава\" и подкрепяните от САЩ Сирийски демократични сили\".Дамаск нарече ударите \"открита агресия\" и \"военно престъпление\", съобщи сирийската осведомителна агенция САНА, цитирана от Ройтерс и БТА.В писмо на сирийското министерство на външните работи, изпратено до ООН, се казва, че предвожданата от международната коалиция е незаконна и трябва да бъде разпусната.\"Призоваваме международната общност да осъди това масово убийство и да държи коалицията отговорна за него\", се казва в писмото на външното министерство, цитирано от агенция САНА.", "date": "2018.02.08", "title": "Американски самолети бомбардираха силите на Асад в Сирия"}
{"url": "https://offnews.bg/politika/gerb-vnese-pitaneto-si-za-istanbulskata-konventcia-v-ks-674486.html", "text": "ГЕРБ депозира в Конституционния съд искането си за преценка на съответствието на Истанбулската конвенция с Конституцията.Документите бяха внесени от народните представители Данаил Кирилов и Тома Биков, а искането е подписано от 75 от депутатите на ГЕРБ.От партията са предоставили на съда като материали и преписката за ратификацията на документа в Народното събрание, както и 8 доклада, които са били изработени през последните 4 години и представляват анализ и оценка на възможността за прилагане на Истанбулската конвенция.Председателят на парламентарната Комисия по правни въпроси Данаил Кирилов обясни, че в документите са приложени и всички становища, постъпили в рамките на законодателната процедура до сега, както положителните, така и отрицателните.Конституционният съд с решение ще даде най-обективната правна експертиза и заключение за това дали Истанбулската конвенция съответства на Конституцията, коментира той пред журналисти, цитиран от \"Фокус\".„Първо сме анализирали всички отрицателни становища. След това сме дали и нашите аргументи „за”. Смятаме, че с това искане максимално изчерпателно сме представили проблема и ситуацията пред конституционните съдии”, обясни Кирилов.По думите му реалните варианти са два – Конституционният съд да приеме, че Конвенцията съответства на Конституцията и ратификацията е допустима, вторият вариант е обратният.„Съобразно това кой от тези варианти ще се случи, ние ще съобразим по-нататъшното си правно поведение. В никакъв случай не искаме да коментираме бъдещи, евентуални или хипотетични промени в Конституцията. Това е един следващ въпрос, който зависи от много обстоятелства, включително и от съгласието и консенсуса в парламента”, допълни Кирилов.„До този момент ние активно се борим за подкрепа в парламента, но бих казал, че не събираме кой знае колко широка подкрепа в парламентарния аспект на този анализ”, коментира още той. ", "date": "2018.02.08", "title": "ГЕРБ внесе питането си за Истанбулската конвенция в КС"}
{"url": "https://offnews.bg/obshtestvo/art-galeria-v-podzemiata-na-bivshia-mavzolej-100-000-lv-zaradi-osob-674475.html", "text": "Подземията на бившия мавзолей на Георги Димитров стават галерия за съвременно изкуство като филиал на Софийската градска художествена галерия, реши Столичният общински съвет.Бетонната площадка над подземната сграда ще бъде укрепена, а първата творба, която ще се появи на нея е Бронзовата къща. Към трите нива под земята с обща площ 1460 кв метра в момента води една шахта в Градската градина, пространството е на практика недостъпно, обясни за OFFNews зам.-кметът по култура и образование Тодор Чобанов.Идеята е като галерия да се използва първото от подземните нива. Там са били съхранявани консумативи и техника за поддържането на мумията на Георги Димитров. Остатъци от тях още има в \"гримьорната\" на балсамираното тяло на Димитров, запазени са и въздухопроводи. Долните две нива ще се превърнат в хранилища. СОС одобри и исканата сума от 100 000 лева за укрепване на площадката и ремонт на подземните нива, както и оформяне на вход към тях.  обясни още Христова. Тя допълни и, че при гласуването за поставянето на инсталацията Бронзовата къща от ГЕРБ са заявили, че това няма да струва нито лев на София. Чобанов обясни, че при обследване на площадката и подземното пространство се е установило, че се налага укрепване, заради \"особеностите при демонтажа на мавзолея\". Той бе взривен през 1999 г. под ръководството на вицепремиера тогава Евгений Бакърджиев, като сградата не падна от първия път. БСП не подкрепи предложението, което беше прието с гласовете на 41 общински съветника. Подземията на мавзолея вече са общинска собственост на София. До 2016 г. те не съществуваха в правния мир, нямаше ги нито в кадастъра, нито в който е да е държавен документ. След съгласуване с държавните институция Столична община е станала собственик, обясни Чобанов. По думите му проектът за музей е възможен и след съгласуване с НСО, заради бункерите и лабиринтите, свързани със сигурността в района. Предстои конкурс за идеен проект за това как точно да изглежда новата бункерна галерия, както и още един за цялата зона около площад Батенберг. ", "date": "2018.02.08", "title": "Арт галерия в подземията на бившия мавзолей, 100 000 лв. заради 'особеностите на демонтажа' му"}
{"url": "https://offnews.bg/sviat/politcia-spasi-balgari-ot-robski-trud-v-britanska-ferma-674510.html", "text": "Британската полиция освободи около 200 имигранти от робски труд във ферма за цветя в Корнуол.Повечето работници са мъже от България, Румъния и Литва.Работниците били настанени в каравани, паркирани близо до фермата, и живеели в ужасяващи условия, съобщиха британски медии.Освободените са настанени в приемен център на Армията на спасението. Оказва им се хуманитарна и правна помощ.Посолството ни в Лондон е отправило запитване до британските власти по повод съобщенията в британските медии. Във връзка със случая са задържани трима души. ", "date": "2018.02.08", "title": "Полиция спаси българи от робски труд в британска ферма"}
{"url": "https://offnews.bg/obshtestvo/evroparlamentat-ne-vze-reshenie-za-smianata-na-vremeto-vazlozhi-anali-674479.html", "text": "Евродепутати призоваха за подробна оценка на смяната на часовото време два пъти годишно. Ако е необходимо, тази практика ще бъде коригирана.Това бе записано в гласувана от Европейския парламент днес резолюция. Преди нея се проведе дебат по темата.Резолюцията бе приета с 384 гласа \"за\", 153 \"против\" и 12 \"въздържали се\".До дебата се стигна след като граждански инициативи изразиха загриженост по повод практиката часовниците да се превъртат с час напред и назад през март и октомври. Според различни проучвания няма категорично заключение за това дали смяната на времето е по-добре да бъде отменена, но всички признават някои негативни ефекти върху здравето, посочи участник в дебата в пленарната зала в Страсбург. Европейските депутати призоваха Еврокомисията да подготви цялостна оценка на директивата за смяната на времето и ако е необходимо, да представи предложение за редакцията ѝ.Сега действащата директива обхваща всички страни от Евросъюза и залага хармонизирани дати и часове за преминаване към лятно часово време, а целта ѝ е по-висока ефективност на вътрешния пазар.", "date": "2018.02.08", "title": "Европарламентът не взе решение за смяната на времето, възложи анализ"}
{"url": "https://offnews.bg/politika/ninova-pita-tcatcarov-izpolzvana-li-e-prokuraturata-v-shumen-za-polit-674487.html", "text": "БСП обвини районната прокуратура в Шумен, че изпълнява политически поръчки. Лидерът на БСП Корнелия Нинова обяви в парламента, че заради членство в партията е уволнен държавен служител. Нинова поиска  главният прокурор Сотир Цацаров да назначи вътрешна проверка в Районната прокуратура в Шумен.Имаме няколко въпроса: на какво основание Районната прокуратура е разпоредила на МВР-Шумен и то на „Противодействие на икономическата престъпност“ на МВР да води разследване и да изисква от Общопартийната контролна комисия на БСП информация - кои лица са присъствали на делегатски събрания на БСП, кои лица са участвали в общински съвети на БСП. На какво основание искат информация за членство на хора в БСП? Използвана ли е в този случай прокуратурата в Шумен за политическа поръчка?, попита Нинова.Тя попита и министъра на вътрешните работи от кога „Противодействие на икономическата престъпност“ не се занимава с корупция, а с разследване кой е член на БСП.Вчера излезе доклада на Международния валутен фонд, според който сме на първо място по сива икономика. И икономическа полиция, вместо да се занимава с това, прави цяло разследване- кои са членовете на БСП и кои са участвали в нейни партийни форуми. През последните години се упражнява натиск и репресии над граждани, изнудване и натиск над малък и среден бизнес, натиск над инакомислещи – ако кажеш нещо срещу властта, върху теб се изсипва цялата държавна машина, уволняват от работа, пращат ти НАП, „Митници“, всички държавни служби. В сърцето на Европа, по време на председателството на Европа, цари беззаконие и диктатура. Искаме да кажем на тези хора, че всеки български гражданин, който бъде подложен на това, независимо от коя партия е, всяка малка или средна фирма, бизнес, който бъде подложен на това, ще има нашата защита с всички законови български и европейски средства. Защото това е борба и за свобода на слово, за различно мнение, за демокрация и плурализъм, заяви още Нинова. Вътрешният министър Валентин Радев дойде в парламента за да отговори на Нинова. \"Един член на БСП или техен активист е написал сигнал до прокуратурата срещу друг техен член или активист в Шумен\", каза Радев, цитиран от Дневник. Според него в в сигнала пише: \"Моля ви проверете вярно ли е, че другият член кандидатства за Комисията за противодействие на корупцията като експерт, мой колега е, имаме политическа кариера заедно, че е излъгал в декларацията си, че не е членувал в БСП. Проверете го, ако е така значи той е извършил престъпление по чл. 313 от НК\". Радев обясни, че прокуратурата е издала постановление, с което задължава МВР да извърши проверката и е разпоредено на икономическа полиция да провери декларацията.", "date": "2018.02.08", "title": "Нинова пита Цацаров: Използвана ли е прокуратурата в Шумен за политическа поръчка"}
{"url": "https://offnews.bg/politika/sds-sreshtu-dsb-v-sofia-po-dobre-s-vmro-vmesto-s-politicheski-hermaf-674483.html", "text": "Политически скандал избухна между общинските съветници Борислав Бориславов от СДС и Иво Божков от ДСБ на заседанието на СОС днес. По време на обсъжданията на доклад за пряко участие на гражданите в разпределянето на бюджетните средства на Столична община, внесен от Войслав Тодоров, Тодор Цанев, Анета Григорова (и тримата са от коалиция \"Сердика\"), Бориславов заяви: Репликата бе след изказване на Божков, че ГЕРБ подкрепя децентрализацията в управлението само на думи.В отговор на Бориславов за  Божков каза: \"Бъдещета ви коалиция с ВМРО и Атака вече се е отразила на езика ви.\"Председателят на групата на СДС отвърна: По-добре коалиция с ВМРО, отколкото с партии - политически хермафродити. Скандалът вдясно бе прекратен с гласуване на предложението 1,5% от бюджета на София да се харчи според приоритети, определени от гражданите по райони.  ", "date": "2018.02.08", "title": "СДС срещу ДСБ в София: По-добре с ВМРО, вместо с политически хермафродити"}
{"url": "https://offnews.bg/obshtestvo/4-godishno-momichentce-e-pochinalo-ot-grip-vav-vratca-674485.html", "text": "Четиригодишно момиченце е починало днес във врачанската болница от грип, съобщава БНР.Детето е прието късно през нощта в спешния център. След консултация с педиатър, е настанено в Детското отделение.Състоянието му се е влошило и е било преместено в реанимацията, където е починало.По първоначални данни причината е бързо развиваща се инфекция.Миналата седмица във Враца беше обявена грипна епидемия.След сигнал на родителите на починалото дете прокуратурата веднага започна проверка. От болницата била иззета цялата документация по случая.", "date": "2018.02.08", "title": "4-годишно момиченце е починало от грип във Враца"}
{"url": "https://offnews.bg/futbol/uefa-prizna-rozhdenika-stoichkov-za-1-v-balgaria-674484.html", "text": "След поздравите от Барселона и ЦСКА, европейската футболна централа също не пропусна да уважи рождения ден на Христо Стоичков. Нещо повече, от УЕФА обявиха, че именно Камата е №1 в историята на българския футбол.Футболната централа посвети на Стоичков материал в официалната си страница. В текста Ицо е обявен за най-добрия играч в историята на България.От УЕФА припомнят думите на Кройф при първия му досег със Стоичков. \"Искам това момче, той е гений\", цитира УЕФА легендарния холандец, след което следва трансфер на Камата от ЦСКА в Барселона.По-рано днес бившите клубове на Камата го поздравиха за празника. От \"Камп Ноу\" решиха честитят на легендата чрез видео с негово марково попадение със синьо-червената фланелка. От \"Българска армия\" пък публикуваха поздравителен текст на сайта на тима:", "date": "2018.02.08", "title": "УЕФА призна рожденика Стоичков за №1 в България"}
{"url": "https://offnews.bg/ikonomika/maria-filipova-oglavi-komisiata-po-hazarta-674488.html", "text": "Министърът на финансите Владислав Горанов назначи Мария Филипова за председател на Държавната комисия по хазарта, съобщиха от ведомството му.Мария Филипова притежава образователно-квалификационна степен „магистър“ по специалността „Право“.Била е юрист в Агенцията за приватизация и следприватизационен контрол, в Министерството на правосъдието и в Министерството на финансите. Владее английски език.Заемащият длъжността до този момент Огнемир Митев е освободен по взаимно съгласие.", "date": "2018.02.08", "title": "Мария Филипова оглави комисията по хазарта"}
{"url": "https://offnews.bg/tehnologii/triabvashe-da-sam-gotova-da-vidia-vsichko-razkazat-na-edin-bivsh-mode-674462.html", "text": "\"Повечето е порнография\"- това казва пред Би Би Си Сара Кац, която осем месеца e работила за Фейсбук като модератор на съдържание.Нейната работа е била да преглежда жалбите за неподходящо съдържание. Когато започва работа, от агенцията, която наема служители, я предупреждават какви неща може да види. \"Не бяхме оставени в тъмното\", разказва тя.\"Можехме да отделяме най-много по минута на докладвана публикация, за да решим дали е спам или трябва да бъде премахната\", продължава Сара. Тя допълва, че работният ѝ ден бил 8 часа, а за това време преглеждала близо 8000 поста - или по 1000 на час.\"Ако трябва да опиша работата си за Фейсбук с една дума, то тя би била \"напрегната\", споделя Сара.\"Решите ли да работите на подобна позиция, трябва да сте готови да видите всичко и то само след един клик. Можете да останете шокирани без предупреждение\", продължава тя. Част от нещата, с които се сблъсква Сара, е детската порнография. Сблъсквала се е с видео с 12-годишно момче и 8-годишно момиче. \"Те не носеха панталони и се докосваха, зад камерата имаше някой, който явно им казваше какво да правят\". Тя казва, че трудно се намира оригиналният източник на подобни постове, защото са споделяни от много хора. Разказва, че с времето се свиква с подобни неща, въпреки че това не е правило дните ѝ по-лесни. \"Има много графично насилие, видях как жена се обезглавява \", допълва Сара, \"политиката беше по-строга за премахването на порнографията, отколкото за графичното насилие\", обяснява тя.Относно фалшивите новини разказва, че сякаш са хванали социалната мрежа неподготвена. Често е попадала на докладвани новинарски статии, но не е била карана от ръководството да проверява информацията. Според нея работата е монотонна и след първоначалния шок от видяното се превръща просто в кликане. \"Дали бих препоръчала подобна работа? Ако можете да правите нещо друго, определено не\", категорична е младата жена.В отговор на историята на Сара от Фейсбук съобщават, че близо 7000 души се грижат за докладваните публикации, а в същото време полагат усилия да прехвърлят голяма част от тази дейност на изкуствен интелект. От компанията казват, че предоставят на служителите си подкрепа от всякакъв вид, дори психологическа, за да бъде гарантирано тяхното благополучие.", "date": "2018.02.08", "title": "Трябваше да съм готова да видя всичко: разказът на един бивш модератор на Фейсбук"}
{"url": "https://offnews.bg/ikonomika/konferentcia-uspeshniat-podbor-biznes-vazmozhnosti-i-predizvikatel-674482.html", "text": "На 15.03.2018 г. от 14:00 до 18:00 ч. в зала \"New York City\" на Capital Fort ще се проведе конференция .Организатор е консорциумът от брандове в областта на подбора и управлението на кадри Casus Futura, Creative Development Solutions и Key Success Indicators. Форумът се организира в партньорство с Българската асоциация за управление на хора и Българската асоциация по информационни технологии, както и с подкрепата на Агенцията по заетостта към Министерството на труда и социалната политика.OFFNews е сред медийните партньори на конференцията. Медийни партньори са още сп. „Икономика“ и сайтът Economic.bg.Целта на конференцията е да подготви и подпомогне бизнес лидерите и техните HR специалисти за предизвикателствата при намирането на подходящи служители.По време на конференцията ще бъдат обсъдени теми като тенденциите на пазара на труда; програмите за  насърчаване на заетостта и перспективите за сътрудничество между държавата и бизнеса; как се променят стратегиите по подбор; какво влияе върху избора на външни партньори при търсене на служители; рекрутърите на бъдещето и може ли да бъдат заменени от роботи; изкуствен интелект срещу рекрутърите; лесно ли е да намерим и привлечем добър мениджър; вдъхновяващия процес по развитие на работодателска марка и др.Сред спикърите на форума са Драгомир Николов – изпълнителен директор на Агенцията по заетостта; Ирена Жотева – управител Hill International, Евгени Иванов – бивш волейболен национал и изпълнителен директор на Asem Group, доц. Александър Христов – управляващ съдружник „Параграф 42“, Ирина Андонова – people experience manager Kinguin, Димитър Димитров – партньор в Novarto и др.Освен предвидените презентации в рамките на форума ще се проведат и практически-насочени дискусии и спийднетуъркинг.Очакванията са конференцията да събере на едно място над 200 души - изпълнителни директори и мениджъри, HR специалисти от различни сектори на икономиката, представители на консултантски компании, компании за услуги в областта на подбор, специалисти от държавната администрация, специалисти по комуникация, представители на неправителствения сектор.", "date": "2018.02.08", "title": "Конференция „Успешният подбор: Бизнес възможности и предизвикателства“ ще се проведе в София"}
{"url": "https://offnews.bg/temida/zadarzhanite-bashta-i-sin-v-ihtiman-kasali-pagoni-na-politcaj-i-go-udr-674467.html", "text": "Баща и син са задържаните за побоя над полицай на 6 февруари в . Двамата са късали пагоните от униформата на служител и са му нанесли удари по лицето.Случаят е под наблюдението на Районната прокуратура в Ихтиман.В хода на разследването и след проведените оперативно-издирвателни мероприятия и процесуално – следствени действия по несъмнен начин е установено, че двете лица са извършители на престъпленията.Според прокуратурата младият мъж с инициали М.Д. извършил непристойни действия, грубо нарушаващи обществения ред и изразяващи явно неуважение към обществото. Той оказал съпротива срещу полицейски служител, изпълнявал задълженията си по опазване на обществения ред. Агресивният мъж дърпал и скъсал униформата на младши автоконтрольор – полицейски служител при РУ Ихтиман, след което нанесъл удари в лицето му.Престъплението, за което на мъжа е повдигнато обвинение, е за хулигански действия спрямо орган на власт. За това е предвидено наказание до пет години затвор. Бащата на нападателя с инициали В. Р. е обвинен за това, че по същото време, на ул. „Дунав” употребил сила спрямо полицейски служител при РУ Ихтиман. Той е обвинен за употреба на сила спрямо орган на властта, за да предотврати действията му.По време на инцидента той дърпал полицая за униформата, скъсал пагоните и джоба ѝ и нанесъл удар в лицето на униформения. С действията си той целял да осуети извършването на полицейска проверка на сина му.Двамата обвиняеми - В. Р. и М. Д., са задържани за срок до 72 часа с цел привеждането им пред Районен съд – Ихтиман за разглеждане на мярка за неотклонение „Задържане под стража”.Работата по делото продължава.", "date": "2018.02.08", "title": "Задържаните баща и син в Ихтиман късали пагони на полицай и го удряли в лицето"}
{"url": "https://offnews.bg/futbol/nigerijtcite-si-pokazaha-ekipite-za-svetovnoto-674469.html", "text": "Отборът на Нигерия стана поредният участник на Мондиал 2018, който показа екипите си за световното първенство в Русия през лятото.Те са изработени от американската компания Найк и са в два варианта - с преобладаващо традиционно зелено и бяло. Към спортната екипировка от корпорацията от Орегон са прибавили и няколко артикула за ежедневни нужди - шапки, тишърти и суитчъри. Колекцията носи името Naija, което на местен жаргон означава оптимизъм.Световното в Русия започва на 14 юни и ще продължи до 15 юли. Нигерия е в предварителна група с Аржентина, Хърватска и Исландия. Любопитното е, че Нигерия и Аржентина попадат в една група на световни финали за пети път от 1994 година насам.", "date": "2018.02.08", "title": "Нигерийците си показаха екипите за световното"}
{"url": "https://offnews.bg/tehnologii/statistika-balgarinat-zabravi-shto-e-sms-i-glasova-poshta-674466.html", "text": "Свързаност безспорно ще бъде технологичното понятие на 2018 година. Световните лидери в областта вече говорят за ново поколение мрежи за пренос на данни – 5G. А очакванията са, че качествено ще се промени начинът, по който комуникираме с най-различни безжични свързани устройства – у дома, на работното място, в колата и в градовете, където живеем. Това ще наложи нуждата от все по-високо качество на мобилната интернет връзка, както и на широколентовия достъп до дома.Вече са ясни и новите устройства и технологии, които потребителите ще могат да тестват в най-близко бъдеще. Месец преди Световния мобилен конгрес в Барселона, тенденциите бяха представени в Лас Вегас - на световното изложение на Асоциацията на потребителските технологии. Сред тях се отличават: домашни роботи, които да ни забавляват и реално да си играят с нас; виртуални асистенти като тези на Google и Alexa, които поемат все повече от функциите на лични асистенти; приложения за здраве, които надскачат фитнес апликациите с учудващи способности като това на Testdrop, което тества качеството на питейната вода на базата на електрическото поле около нея. При телефоните тенденциите са: голям всеобхватен екран, необичайно ярки цветове и една от най-горещите тенденции на 2017-та, която ще се доразвива и през 2018 г. - фокус върху сигурността с вградени в дисплея различни типове скенери за разпознаване на собственика на телефона.Къде сме ние?Българите следват тенденциите бавно, но последователно, според маркетинговите проучвания на агенция Галъп Интернешънъл, инициирани от VIVACOM.Потребителите на мобилни услуги все по-рядко използват телефоните си само за обаждания. Доказателство за това е плавното увеличение на дела на мобилния интернет, както в плановете за гласови услуги, така и в самостоятелните пакети за тази услуга. В рамките на една година потребителите, използващи телефона само за разговори, са намалели от близо 60% до 51%.Ако все още всеки втори в България ползва само гласови услуги от телефона, то вече близо 10 процента от потребителите ползват карти с включена услуга само мобилен интернет и боравят единствено с интернет връзката на мобилното си устройство - за една година ползвателите на сим карти само с интернет достъп са се увеличили с два 2 процента.Тенденцията за ползване на мобилен интернет е плавна и стабилна и се очаква да бъде затвърдена през настоящата 2018 година, смятат специалистите от VIVACOM.В ежедневието на българите sms-ите безвъзвратно изгубиха позиция за сметка на мобилните приложения като viber, what’s up и skype – едва 3% все още пращат sms всеки ден, докато близо една трета от потребителите - 28% - влизат ежедневно в мобилни приложения за комуникация като Viber, WatsApp или Facebook messenger. Гласовата поща и mms-ите също отпаднаха като навик и вече се приближават до нулата на потребление - едва 2% ползват гласова поща ежедневно и едва 1% процент от хората прибягват всеки ден до имиджови съобщения.Навиците ни се променят и по отношение ползването на интернет през телефона – макар и с малка разлика, пристрастените към социалните мрежи, които поне веднъж дневно посещават през мобилния си телефон Facebook, Twitter или LinkedIn, вече са повече от хората, всекидневно прибягващи до интернет търсачките - 36% срещу 33%. Въпреки големите възможности на 4G технологията, обаче, гледането на видео и телевизия през мобилна мрежа все още не ни е навик – засега само 2 процента от българите се възползват от удобството да гледат телевизия на телефона си всеки ден. Прогнозите на експертите от VIVACOM обаче са за покачване на тези проценти в следващите 2 години, както и за разширяване на търсенето на висококачествена интернет връзка до дома, заради трайната тенденция към увеличение на потреблението на интерактивна телевизия вкъщи. Най-използваното мобилно приложение от потребителите на мобилен интернет у нас е Facebook, следвано от Viber. През изминалата година, обаче, социалната мрежа отстъпва позиции на собственото си приложение Facebook Messenger, което от края на 2016 до средата на 2017 увеличава дела си от 15 на 25%, а Facebook губи българската мобилна аудитория с 13% за по-малко от година.Научаваме се и все по-често да пазаруваме в крачка. Близо една четвърт от българските потребители на мобилен интернет вече пазаруват онлайн през телефона си. Само преди повече от година – в края на 2016-та, те са били само 15 %.", "date": "2018.02.08", "title": "Статистика: Българинът забрави що е SMS и гласова поща"}
{"url": "https://offnews.bg/zimni/v-kremal-nameriha-vinoven-za-doping-skandalite-674471.html", "text": "Бившият спортен министър и вицепремиер на Русия Виталий Мутко явно ще бъде изкупителната жертва за безпрецедентния допинг скандал в руския спорт. Това става ясно от публикация на местното издание \"ФедералПресс\".Според информацията, на основните държавни и частни телевизионни канали е спуснато разпореждане от Кремъл Мутко повече да не бъде показван в ефир.На телевизиите е забранено да излъчват по какъвто и да било повод до края на игрите в Пьонгчанг, интервюта и изявления на бившия министър на спорта, който е сочен за една от основните фигури в машинациите с допинг по време на олимпиадата в Сочи преди 4 години. Идеята е, да не се дразнят неутралните зрители.През декември м.г. Мутко беше отстранен доживотно от олимпийското движение и му беше забранено да се появява на олимпиади във всякакво качество. Малко по-късно той беше свален и от постовете президент на футболната федерация и председател на организационния комитет на Мондиал 2018.", "date": "2018.02.08", "title": "В Кремъл намериха виновен за допинг скандалите"}
{"url": "https://offnews.bg/temida/pusnaha-na-svoboda-torinoto-i-averite-mu-674468.html", "text": "Ивайло Борисов-Ториното и останалите трима души, с които той е обвинен за отвличането на , бяха освободени от ареста срещу парична гаранция.Ториното излиза от ареста срещу парична гаранция от 10 000 лева. Шофьорът му Мартин Марков бе освободен срещу 5 000 лева.Другите двама задържани Георги Джамбазов и Златка Стефанова също са на свобода срещу парични гаранции от 10 000 лева за всеки един от тях.Според прокуратурата Борисов и Марков са осигурили два автомобила, които били използвани за отвличането на младежа. Георги Джамбазов и приятелката му Здравка са помогнали за извършване на престъплението, като са осигурили сръбски сим-карти на извършителите за водене на преговорите за откуп.Според апелативните магистрати има доказателства, събрани до момента, които са много по обем и сочат за някаква връзка на обвиняемите с отвличането на Адриан Златков, но те са недостатъчни и фрагментарни.За Ториното и Марков нямало достатъчно основания за задържане под стража, а за Джамбазов и Стефанова има данни, че са били в Сърбия, когато са пращани съобщенията на бащата на Адриан.В същото време обаче не може да се установят връзки, че съобщенията са пращани от тези сим карти.", "date": "2018.02.08", "title": "Пуснаха на свобода Ториното и аверите му"}
{"url": "https://offnews.bg/politika/pargov-kategorichno-sme-protiv-lukovmarsh-674480.html", "text": "Категорично сме против провеждането на Луковмарш. Няма да допуснем София да стане столица на фашизма в Европа. Това каза лидерът на БСП – София и председател на групата на БСП в СОС Калоян Паргов по време на днешното заседание на Столичния общински съвет. Паргов прочете декларация от името на групата, с която социалистите се противопоставят на провеждането на Луковмарш в София.„Историята показва, че България и българските граждани никога не са проявявали търпимост и толерантност към подобни демонстрации на такава мракобесна идеология, каквато е „кафявата чума“. Доказателство за това е и отбелязването с редица събития през 2018-а на 75-ата годишнина от онзи исторически момент, в който България спасява българските евреи от лагерите на смъртта. Въпреки това у нас вече се подготвя следващият парад на омразата Луковмарш. Ние, съветниците от групата на БСП, сме убедени, че е огромна грешка Столична община да допусне шествие с участието на поддръжници на личност и идеология, която символизира най-мрачните моменти от европейската история от 20-и век – времена, които в действителност създадоха нуждата от Обединена Европа като гарант катастрофата да не се повтори. Ето защо настояваме кметът на СофияЙорданка Фандъкова ясно да заяви позицията си по темата „Луковмарш“ и да положи необходимите ефективни усилия за възпрепятстване на плановете за провеждане на парада на омразата. Предлагаме Столичният общински съвет да приеме и декларация, в която категорично се противопоставя на провеждането на Луковмарш в столицата и осъжда всички профашистки и националистки прояви на територията на София. С това наше действие категорично ще заявим, че няма да допуснем София да стане столица на фашизма в Европа“, се посочва в декларацията.Пълен текст на Декларацията на групата на БСП в СОС: В последно време все по-често ставаме свидетели на надигащи се в Европа и по света прояви на нетолерантност и ксенофобия. За съжаление, държавата ни не остава встрани от подобни прояви. Историята показва, че България и българските граждани никога не са проявявали търпимост и толерантност към подобни демонстрации на такава мракобесна идеология, каквато е \"кафявата чума\". Доказателство за това е и отбелязването с редица събития през 2018-а на 75-ата годишнина от онзи исторически момент, в който България спасява българските евреи от лагерите на смъртта.Въпреки това у нас вече подготвят следващия парад на омразата Луковмарш. Проведен за първи път в София през 2003 година, той е организиран от крайнодесни групировки в памет на ген. Христо Луков. По времето на Втората световна война той е начело на Съюза на българските национални легиони - пронацистка организация, която е и сред най-яростните поддръжници на Закона за защита на нацията, влязъл в действие през януари 1941 г.Антисемитизмът, в лицето на Луков и неговите верни последователи, е в пълен противовес на светлия момент в българската история, когато България, организира успешна кампания и спира депортацията на българските евреи в лагерите на смъртта. Същевременно режимът, поддържан от Луков, разрешава депортацията на 11 343 евреи от териториите в Беломорска Тракия, Вардарска Македония и град Пирот, които намират смъртта си в лагера Треблинка.Ние, съветниците от групата на БСП, сме убедени, че e огромна грешка Столична община да допусне провеждането на шествие с участието на поддръжници на личност и идеология, която символизира най-мрачните моменти от европейската история на 20-ти век - времена, които в действителност създадоха нуждата от Обединена Европа като гарант катастрофата да не се повтори.Ето защо настояваме кметът на София Йорданка Фандъкова ясно да заяви позицията си по темата „Луковмарш“ и да положи необходимите ефективни усилия за възпрепятстване на плановете за провеждане на парада на омразата. От началото на годината България пое европейското председателство. Страната ни е лидер, който трябва да отстоява споделените ценности на Европейския съюз, сред които са заклеймяване на екстремизма, фашизма, расизма, ксенофобията, антисемитизма и всички други форми на дискриминация.Предлагаме Столичният общински съвет да приеме и декларация, в която категорично се противопоставя на провеждането на Луковмарш в столицата и осъжда всички профашистки и националистки прояви на територията на София. За нейна основа предлагаме да стане настоящата декларация. С това наше действие категорично ще заявим, че няма да допуснем София да стане столица на фашизма в Европа.", "date": "2018.02.08", "title": "Паргов: Категорично сме против Луковмарш"}
{"url": "https://offnews.bg/sviat/putin-prizna-che-ne-polzva-smartfon-674481.html", "text": "Руският президент Владимир Путин призна, че не разполага със смартфон, предаде ТАСС, цитирана от БТА.Това се изясни при диалога му с президента на прочутия Курчатовски институт Михаил Ковалчук по време на заседание на Съвета по наука и образование в Новосибирск днес.В един момент, по време на своето изказване, ученият отбеляза, че всички присъстващи имат смартфони. Путин обаче обърна внимание, че той няма такъв телефон, а както се изясни, и самият Ковалчук няма.В изказването си Ковалчук обърна вниманието на присъстващите, че за да обработи само едно гласово съобщение, съвременният смартфон изразходва толкова енергия, колкото е необходима, за да се подгрее до кипене 1 литър вода.Тук Путин отново се намеси с усмивка и каза, че ако водата е чиста, не е необходимо да бъде кипвана.ТАСС припомня, че още през 2014 г. прессекретарят на президента Дмитрий Песков съобщи, че Путин няма свой мобилен телефон, а предпочита да използва \"други начини за връзка\".", "date": "2018.02.08", "title": "Путин призна, че не ползва смартфон"}
{"url": "https://offnews.bg/offtopic/vitc-na-denia-bdzh-i-seksa-674470.html", "text": "Железничарски виц:Купете си презервативи с марка БДЖ! Удоволствието идва с час закъснение. :)", "date": "2018.02.08", "title": "Виц на деня: БДЖ и секса"}
{"url": "https://offnews.bg/sviat/iznenada-ungaria-shte-priznava-gej-brakove-ot-chuzhbina-674477.html", "text": "Унгария направи важна стъпка към признаване на еднополовите бракове, съобщи групата на либералите в ЕП (АЛДЕ).Окръжният съд на Будапеща е постановил в сряда, че държавната администрация в страната трябва да признае сключените в чужбина гей бракове за равноправни на регистрираните в Унгария граждански бракове. Така е било потвърдено решението на първата съдебна инстанция по дело, заведено от сключили брак в Белгия американка и унгарка. Двете жени решават да съдят община Будапеща за това, че не е регистрирала сключения в чужбина съюз. В резултат на отказа американката не е могла да получи разрешение да пребиваване в Унгария на база брачното свидетелство.Сходен казус имаше и у нас преди месеци. Българският съд отказа да признае сключен във Великобритания гей брак между две жени. Делото бе заведено, след като Столичната община отказа да регистрира брака.Решението на съда в Будапеща може да се нарече изненадващо на фона на консервативните промени в унгарската конституция, приети през 2012 г. Между тях бе и конституционна забрана за сключване на еднополови бракове.", "date": "2018.02.08", "title": "Изненада: Унгария ще признава гей бракове от чужбина"}
{"url": "https://offnews.bg/sviat/soros-dal-400-000-paunda-za-anti-brekzit-kampanii-674473.html", "text": "Американският милиардер Джордж Сорос е дарил 400 000 британски лири (над 550 000 долара) на активистка група, която се опитва да предотврати излизането на Великобритания от Европейския съюз, предаде БТА.Това станало ясно от съобщение на активистката група \"Най-доброто за Великобритания\", която обявила, че дарението е направено чрез фондациите на Сорос.Противниците на Брекзита твърдят, че излизането от ЕС ще е най-голямата грешка на Великобритания след Втората световна война и ще подкопае политическото и финансовото влияние, което страната има. Според привържениците на Брекзита обаче той ще освободи Великобритания от един доминиран от Германия експеримент и в крайна сметка британската икономика ще започне да процъфтява, отбелязва Ройтерс.Премиерът Тереза Мей казва, че Великобритания ще напусне ЕС на 29 март догодина и няма да има нов референдум по въпроса.Ройтерс припомня, че милиардерът от унгарски произход придоби световна известност през 1992 г., залагайки успешно срещу британската лира.", "date": "2018.02.08", "title": "Сорос дал 400 000 паунда за анти-Брекзит кампании"}
{"url": "https://offnews.bg/futbol/kas-otriaza-6-ruski-sportisti-utre-shte-reshi-za-ostanalite-674476.html", "text": "Шестима руски спортисти загубиха шансовете си за участие на зимните олимпийски игри в Пьонгчанг, след като Спортният арбитражен съд в Лозана им отхвърли молбите.Павел Кулижников и Денис Юсков (кънки бягане), Александър Логинов и Ирина Старих (биатлон), Дмитрий Василиев (ски-скок) и Татяна Бородулина (шорттрек) няма да поемат към града от Южна Корея.Утре КАС ще се произнесе по жалбите на останалите 41 руски спортисти срещу недопускането им от МОК до участие на Пьонгчанг 2018.Припомняме, че ателетите също така са завели дела и в гражданския съд в Швейцария за дискриминация по отношение гражданството им, нарушаване на достойнството и на индивидуалните права, както и злоупотреба от страна на МОК с монополно положение.", "date": "2018.02.08", "title": "КАС отряза 6 руски спортисти, утре ще реши за останалите"}
{"url": "https://offnews.bg/kultura/aleksandrina-pendachanska-shte-bade-verdievata-violeta-na-2-april-v-nd-674474.html", "text": "Световноизвестното българско сопрано Александрина Пендачанска ще се превъплъти в образа на Вердиевата Виолета от операта „Травиата“.Оперната певица е подбрала репертоар, включващ още ария на Агрипина от едноименната опера на Хендел, ария на Графинята от „Сватбата на Фигаро” и ария на Електра от „Идоменей“ на Моцарт, както и ария на Ермионе от Росини.Със своите 70 роли и 30 години на сцената, Пендачанска ще отпразнува творческия си път на певица на 2 април от 19:00 часа в зала 1 с мултимедийния концерт-спектакъл „Това съм аз“.На сцената на НДК Пендачанска ще си партнира с оркестъра на Пловдивската държавна опера под диригентството на Мартин Пантелеев, а в спектакъла ще видим и кадри от емблематични роли от репертоара й.„За мен е изключителна радост и чест да работя с артист от тази величина“, споделя диригентът Мартин Пантелеев и не крие вълнението си от предстоящия концерт. Той е работил с повече от 30 оркестри, сред които се нареждат Берлинските симфоници, Английския камерен оркестър, Камерния оркестър на Концертгебау, Нидерландски симфоничен оркестър, Симфоничния оркестър на Шлезвиг-Холщайн, Северозападна немска филхармония (Nordwestdeutsche Philharmonie), Симфоничния оркестър на град Лече (Италия) и др. Носител е на редица престижни награди като „Златна муза” 2012, Награда за активна творческа дейност на БНР за 2013, а през 2014 е удостоен със специалната награда „Кристална лира”.Билетите вече са в продажба на касите на Билетен център на цени от 25, 35, 45, 55, 65, 80 лв. Има и 20% намаление от всеки ценови пояс за ученици, студенти, пенсионери и хора в неравностойно положение. Резервации могат да бъдат правени през онлайн платформата на НДК.", "date": "2018.02.08", "title": "Александрина Пендачанска ще бъде Вердиевата Виолета на 2 април в НДК"}
{"url": "https://offnews.bg/kultura/prezidentat-na-evropejskata-filmova-akademia-idva-u-nas-za-da-predsta-674453.html", "text": "Вим Вендерс се завръща в София почти 10 години след представянето на филма си „Снимки в Палермо“ пред българската публика. Президентът на Европейската филмова академия и световен майстор на киното избра София, за да представи амбициозния си проект „Потапяне“ - филмът, който откри 65-тия филмов фестивал в Сан Себастиан.„Потапяне” („Submergence”) е любовна история, която отвежда зрителя в напълно различните светове на двамата главни герои Даниел Фландърс и Джеймс Мор – в ролите са Алисия Викандер и Джеймс Макавой.В стая без прозорци на африканското крайбрежие, англичанинът Джеймс Мор е пленник на джихадисти. Представяйки се за експерт по състоянието на водните запаси, той отразява активността на Ал-Кайда в околността. След залавянето му е инсценирана екзекуция и Джеймс е отведен в Сомалия. На хиляди километри от там, в морето край Гренландия, Даниел Фландърс се подготвя за потапяне в морските дълбини. Тя е биоматематик, с френско-австралийски произход, обсебена от живота в най-големите морски дълбини. Киноразказът връща зрителя във времето до предишната Коледа, когато двамата герои се срещат случайно във френски хотел на атлантическото крайбрежие и се влюбват един в друг.Филмът на Вендерс е създаден по едноименния роман на Дж. М. Леджърд, а сценарист е Ерин Дигнъм (сценарист и на последния режисьорски филм на Шон Пен „The Last Face”). Сред останалите актьори с ключови роли в „Потапяне” са Шарлот Рамплинг, Александър Сидиг и Одри Кутури.Още шест от най-важните заглавия във филмографията на Вим Вендерс ще могат да видят киноманите през март и това ще бъде специалният подарък, който им поднасят Обединена българска банка и партньорът ни Гьоте-институт.Първият от тях е възстановената дигитална версия на отличения със „Златна палма” в Кан „Париж, щата Тексас” („Paris, Texas”, 1984). В главните роли блестят напусналия ни наскоро Хари Дийн Стентън и Настася Кински, а автор на забележителната музика е Рай Кудър. СФФ ще бъде първият фестивал в света след Берлин, на който ще се покаже и дигитално възстановената версия на „Криле на желанието”, с оригиналното заглавие „Небето над Берлин” („Der Himmel über Berlin”). Филмът предлага на зрителя полет над Берлин между вълшебството и реалността и носи на Вендерс наградата за най-добър режисьор на фестивала в Кан през 1987, както и още много световни награди. Той става повод за издаването на първата книга с фотографии на големия майстор на визуалните изкуства – „Written in the West”.Троен 3D Вендерс-акцент включва поетичното есе, посветено на Пина Бауш „Пина” (с номинация за документален „Оскар”), изключителният документален филм, посветен на архитектурата, „Катедрали на културата”, и игралният психологически разказ „Всичко ще бъде наред”.„Сигурен съм, че когато подобни технологии се включат при засилването на символи в интимната драма, филмите ще придобият друго измерение, ще докоснат публиката по различен начин, като я приближат съвсем реално до персонажите.” Така Вендерс коментира триизмерния си игрален филм „Всичко ще бъде наред“, създаден по сценарий на Бьорн Олаф Йоханесен, с Джеймс Франко и Шарлот Генсбур („Нимфоманка”, „Меланхолия”, „Антихрист” на Ларс фон Триер) в главните роли.Уникалната творба „Солта на земята” - завладяващ филм-портрет на един от най-талантливите фотографи на всички времена, бразилеца Себастиао Салгадо, също е част от филмите с подписа на Вендерс, които ще видим на София филм фест през март.", "date": "2018.02.08", "title": "Президентът на Европейската филмова академия идва у нас, за да представи най-новия си филм"}
{"url": "https://offnews.bg/zdrave/ms-biha-chetiri-inzhektcii-na-borisov-izpalniava-si-zadalzheniata-674456.html", "text": "Премиерът Бойко Борисов е бил тази сутрин във Военно-медицинска академия, заради оплаквания от стари травми.От правителствената пресслужба съобщиха, че премиерът не е хоспитализиран и изпълнява служебните си задължения. Заради множество запитвания от пресцентъра съобщиха, че на Борисов са били две инжекции в колената и две - в глезените:", "date": "2018.02.08", "title": "МС: Биха четири инжекции на Борисов, изпълнява си задълженията"}
{"url": "https://offnews.bg/razsledvane/kak-obshtina-berkovitca-pishe-obshtestveni-porachki-s-predizvesten-pob-672555.html", "text": "Монтанската община Берковица , с която иска да си закупи машина за събиране на листа и био отпадъци от улици и алеи. Желанието на общинарите градът им да е чист и подреден е похвално, но техническите параметри на заданието повдигат съмнения дали изборът на машина и изпълнител не е направен предварително.Поръчката е пусната още в първите работни дни на новата година, а срокът за подаване на документи е 8 февруари 2018-та.Съдейки по характеристиките, общината търси нисък клас машина за почистване. Такива са например  и RCM Patrol - имат сходни параметри и вършат еднаква работа. Разликите им са буквално в милиметри, но едната не покрива изискванията, а другата стои перфектно върху документацията на поръчката. За помощ по темата се обърнахме към Борис Велев, който от години е в бранша с почистващите машини. От община Берковица са дали следните изисквания за размери на машината:- Дължина: макс. 3400 мм- Ширина: макс. 1150 мм- Височина: макс. 2100 ммDulevo 850 се вписва с размери 3400х1100х2070мм.RCM Patrol отпада още тук заради 20 сантиметра. Размерите на машината са 2970х1300х1999 мм. Иначе машините имат еднакви дизелови двигатели и вършат еднаква работа, смята Велев. Нека отидем на едно от другите изисквания на берковчанските общинари: обем на бункера за отпадъци по документи: 800-1000 литра. Обемът на Dulevo 850 е точно толкова, а на друг модел от същия клас  - 1500 литра и директно отпада.Четейки техническите спецификации в обществената поръчка, мислим така: или в Берковица има някой голям спец по почистващи улични машини, или пък някои в общината си е харесал машина, копи-пейстнал е информацията върху документа и е качил поръчката.Ключово в обществената поръчка е желанието на Берковица новата им машина за 120 хил. лева да има и шарнирно завиване, т.е. предницата да бъде на отделна ос от задницата с бункера за отпадъци. Изискване, в което няма особен смисъл, коментираха специалисти пред OFFNews. Именно в тази част от техническата спецификация всички останали отпадат директно и конкуренция няма. Обърнахме се за коментар към община Берковица и отговор получихме зам.-кмета на Берковица Ася Велиславова. Публикуваме го с незначителни съкращения: ", "date": "2018.02.08", "title": "Как община Берковица пише обществени поръчки с предизвестен победител"}
{"url": "https://offnews.bg/zimni/stefka-kostadinova-e-veche-v-piongchang-674463.html", "text": "Председателят на Българския олимпийски комитет Стефка Костадинова пристигна рано тази сутрин в Пьонгчанг. В олимпийската столица Костадинова ще има няколко неформални срещи преди да присъства в официалната ложа на тържественото откриване, насрочено за петък вечерта от 20 ч. корейско време (българско 13.00 ч.)Междувременно българските спортисти преминаха днес през специално откритото фотостудио в Олимпийското село, за да могат техните снимки да се появяват по време на представянето на стартовите състави и решетки в телевизионните предавания.Българите са в добро настроение, без сериозни здравословни оплаквания и тренират по олимпийските обекти по график.Повечето от нашите успяха днес да дадат интервюта и да се снимат за акредитираните медии, тъй като в Олимпийското село четвъртък бе Ден на отворените врати и журналистите можеха свободно да контактуват със спортисти и треньори.Това е и последната подобна възможност, тъй като от утре селото ще бъде строго забранено за всякакви външни посетители.Пръв от нашите участие ще започне Владимир Зографски, който тази вечер ще стартира в квалификациите на ски-скоковете от малката шанца.", "date": "2018.02.08", "title": "Стефка Костадинова е вече в Пьонгчанг"}
{"url": "https://offnews.bg/offtopic/video-balgarin-predizvika-furor-v-iuzhnokorejsko-predavane-za-talanti-674465.html", "text": "Български танцьор беше черешката на тортата в програмата на южнокорейското тв шоу за таланти \"I can see your voice\" (\"Мога да видя гласа ти\").Атанас Паскалев – Начо, който беше част от родния музикален формат „Пееш или лъжеш“, както и X Factor, беше специален гост на музикалното предаване в Южна Корея и изпя \"Despacito\".Във видеото си личи, че дори още преди да е отворил уста, нашенецът е вече любимец на публиката.Атанас Паскалев е бил единственият европеец в шоуто, а сред останалите участници имало хора от Тайланд, Филипините, Малайзия и Индонезия.„Точно преди година имах удоволствието да пея и изпитам една голяма емоция в тв формата \"Пееш или лъжеш\". Нещо, което ме тласна напред и ми беше трамплин да продължа, да се занимавам с музика. Година по-късно получих покана, на която нямаше как да откажа. Чест беше за мен да бъда избран и оценен от създателите на този интересен формат, да представя не само себе си, а и България в далечна Южна Корея! Страна, която ме посрещна с много любов и уважение. За щастие, и там успях да изпитам и предам тази голяма емоция на хората. Щастлив съм, че оцениха моя талант”, пише той във Facebook.", "date": "2018.02.08", "title": "Видео: Българин предизвика фурор в южнокорейско предаване за таланти"}
{"url": "https://offnews.bg/futbol/kapitanat-na-napoli-razkri-sekretna-trenirovka-674460.html", "text": "Отборът на Наполи прави фурор в Серия А, като води пред шампиона Ювентус в класирането.Зад успеха на неаполитанците стои бившия банкер и настоящ треньор Маурицио Сари. Неслучайно той привлече интереса на европейските грандове, като за подписа му се борят тимове като Реал Мадрид, Челси, Атлетико Мадрид и Пари Сен Жермен.В интернет се появи видео от една от нетрадиционните тренировки на Наполи, разкрита от капитана на тима Марек Хамшик.След двустранна игра загубилите са били принудени да се хвърлят в локва, докато победителите ги целят с топката.Пързалянето в локва явно е запазена марка на Наполи, защото подобно видео има от април 2016 година, когато в състава е все още настоящият ас на Ювентус Гонсало Игуаин.", "date": "2018.02.08", "title": "Капитанът на Наполи разкри \"секретна\" тренировка"}
{"url": "https://offnews.bg/futbol/kliuchov-shef-napusna-levski-obertan-shte-e-na-linia-za-botev-plovdiv-674464.html", "text": "Левски и Mениджърът Асен Букарев се разделят по взаимно съгласие. Приключването на трудовите взаимоотношения между двете страни бе обявена на официалния сайт на \"сините\".\"ПФК Левски и мениджърът и координатор на спортно-техническата дейност Асен Букарев се разделят по взаимно съгласие.Клубът благодари на г-н Букарев за всеотдайната работа през последните години в ролята му на помощник-треньор и главен мениджър и му пожелава много лични и професионални бъдещи успехи\".Малко по-рано днес стана ясно, че звездата на Левски Габриел Обертан със сигурност ще бъде на линия за първия пролетен мач на отбора в елита - домакинството на Ботев Пловдив на 18 февруари.Според официалната версия французинът лекува контузия, която му попречи да играе в предсезонните контроли. Твърди се, че травмата не е никак тежка, но ръководството не иска да рискува с прибързаното включване на Обертан в игра.Най-вероятно Обертан ще вземе, макар и кратко участие още в официалното представяне на отбора за пролетния дял, което е на 10 февруари.Тогава \"сините\" излизат срещу Сливнишки герой. Мачът е от 17:30 часа на стадион \"Виваком Арена Георги Аспарухов\". Ще бъде отворен Сектор \"А\" , а входът е свободен.", "date": "2018.02.08", "title": "Ключов шеф напусна Левски, Обертан ще е на линия за Ботев Пловдив"}
{"url": "https://offnews.bg/temida/seziraha-novia-antikoruptcionen-organ-za-siderov-ne-deklariral-firma-674445.html", "text": "Антикорупционният фонд сезира новия антикорупционен орган за недекларирани от депутата и лидер на \"Атака\" Волен Николов Сидеров, съобщиха от фонда.Става въпрос за нововъзникнали обстоятелства, които не са отразени от Сидеров в декларациите за конфликт на интереси.От фонда обясняват, че той е регистрирал търговско дружество през октомври 2017 година, като не е спазил едноседмичния срок за неговото деклариране. Ако бъде потвърдено от комисията, нарушението води до глоба между 1000 и 3000 лева, както по новия антикорупционен закон, така и по наскоро отменения, уточняват от фонда и излагат фактите, с които разполагат: Според юристите на фонда към настоящия момент със своето бездействие Волен Сидеров продължава да осъществява състава на административно нарушение. В края на миналата година от пресцентъра на партия \"Атака\" съобщиха, че  заедно съдружника си и приятел Светлин Гугов. Галерията е наречена \"Стил\" се намира на адрес ул. \"Граф Игнатиев\" 31. Изложените картини в нея ще са под надслов „Художници без граници”, а идеята на Сидеров е на обществеността да се покажат творби на български класици модернисти от световна величина, се уточнява в съобщението. Сред тях са Жорж Папазов, Жул Паскин, Борис Георгиев, Христо Явашев, Иван Милев и Сирак Скитник.В изложбата са включени и картини от личната колекция на Сидеров.", "date": "2018.02.08", "title": "Сезираха новия антикорупционен орган за Сидеров - не декларирал фирма на свое име"}
{"url": "https://offnews.bg/sviat/mazh-otkradna-babreka-na-zhena-si-zashtoto-niamal-zestra-674458.html", "text": "Звучи невероятно, но е факт - съпруг открадна бъбрека на жена си в Индия. Мъжът е арестуван заедно със своя брат, след като жената разказва на полицията за случилото се, съобщава Би Би Си.Съпругът уредил операция на жена си уж от апандисит, тъй като тя се оплаквала дълго време от болки в корема. След като я изписват от болницата в края на 2017 г., по време на преглед жената установява, че и липсва единият бъбрек. Жената разказва, че мъжът я принудил да не говори много за операцията. Според нея той е продал органа, за да компенсира липса на зестра, която искал от много време.По думите на пострадалата съпругът и често се карал с нея за зестра и била подложена на домашен тормоз в продължение на години.Зестрите в страната за забранени още през 60-те години на миналия век. ", "date": "2018.02.08", "title": "Мъж открадна бъбрека на жена си, защото нямал зестра"}
{"url": "https://offnews.bg/politika/dzhambazki-brani-neno-dimov-ot-zelena-evrodeputatka-v-rodinata-%d1%9d-ima-674455.html", "text": "Евродепутатът от ВМРО Ангел Джамбазки пусна позиция в защита на екоминистътра Нено Димов след новината, че германският евродепутат от \"Зелените\" Франческа (Ска) Келер ще се присъедини към протеста за Пирин у нас.Келер поиска оставката на Димов заради промените в плана на парк \"Пирин\". Според колегата ѝ Джамбазки включването ѝ в протеста правело Димов по-симпатичен в очите на българите. Джамбазки риторично пита защо Келер не протестирала в защита на германската природа, където лифтовете били 15 пъти повече от българските.В типичния си, демонстративно незачитащ политическата коректност стил, Джамбазки пише: \"Включването на крайно леви зелени екстремисти, подкрепящи ислямското нашествие в Европа, срещу него (Нено Димов - б.р.), го прави по-симпатичен на нормалните българи.Той допълва, че Франческа Келер е известна \"с идеята си да пресели цели сирийски и други „бежански“ села в България и изобщо в Източна Европа, за да създаде атмосфера „като у дома“ за бежанците и нелегалните имигранти. Идея, безспорно екзотична, атрактивна и иновативна\".Препечатваме останалата част от позицията на евродепутата без редакторка намеса:", "date": "2018.02.08", "title": "Джамбазки брани Нено Димов от зелена евродепутатка: В родината ѝ има 15 пъти повече лифтове"}
{"url": "https://offnews.bg/futbol/gatuzo-zapochna-da-kroi-planove-kak-da-spre-marselinio-i-kompania-674449.html", "text": "Треньорът на Милан Дженаро Гатузо предприе любопитен ход преди гостуването на Лудогорец на 15 февруари. \"Росонерите\" пренебрегнат официалната тренировка на \"Лудогорец Арена\" и няма да проведат занимание в Разград ден преди срещата.Такова ще има, но на клубната база \"Миланело\", а веднага след нея чартърът на седемкратния европейски шампион ще отпътува за Варна.Причината за решението на Гатузо е ясна - той иска да проведе последна тактическа тренировка на спокойствие - нещо, което на \"Лудогорец Арена\" е трудно постижимо.Така Бонучи, Донарума и останалите звезди на Милан ще стъпят на стадиона в Разград едва в четвъртък вечер, за загрявката преди двубоя с шампионите.Любопитно е и друго - че до момента човек на Милан не е гледал на живо нито един двубой на Лудогорец по време на зимната подготовка в Турция.", "date": "2018.02.08", "title": "Гатузо започна да крои планове как да спре Марселиньо и компания"}
{"url": "https://offnews.bg/nauka/roskosmos-se-napravi-na-udaren-za-triumfa-na-ilan-mask-674446.html", "text": "Успешният старт на ракетата Falcon Heavy, която излетя на 6 февруари, доказа, че в момента е най-мощната и най-съвършената технологично ракета в света.Интересна е реакцията на конкурентите. Роскосмос и ръководителите на космическата администрация на Русия решиха, че турнирът по бадминтон на МКС е по-важен от успеха на мечтателя Илън Мъск.От НАСА също се направиха на разсеяни.Тръмп и вицепремиерът на Русия поспориха коя нация е по-талантлива. Европейската космическа агенция поздрави с една дума, Китайската космическа агенция запази мълчание.Преките конкуренти на Илън Мъск от частните космически компании пък възторжено приеха успеха му.Точно в стила на времената на космическата надпревара от 60-те от Роскосмос се направиха на ударени и както навремето запазиха мълчание за кацането на американците на Луната, така и сега  не забелязаха триумфа на SpaceX - няма никакви поздравления от космическа агенция на Русия или от ръководството на Русия.В Twitter Роскосмос съобщава за шампионата по бадминтон на МКС.НАСА като че ли също игнорираше ставащото, като по време на старта туитна архивен запис за това как през 1971 г. американските астронавти играят голф на повърхността на Луната.Илън Мъск бе поздравен от президента и вицепрезидента на САЩ. Доналд Тръмп спомена също в Twitter, че постижението на Мъск е върхът на американската изобретателност. Потребителите на социални темрежи веднага забелязаха, че Мъск е имигрант, дошъл в САЩ от Южна Африка, и припомниха на Тръмп антиимиграционната му реторика.Руският вицепремиер Дмитрий Рогозин, който отговаря за космическата промишленост и е шеф на надзорния съвет на космическа агенция на Русия, в нощта след старта и на следващия ден се запази тишина в Twitter, въпреки че обикновено активно общува.Но стартът все пак бе коментиран от друг руски заместник министър-председател, Игор Шувалов. Обръщайки се към финалистите на конкурса \"Лидерите на Русия\", той заяви, че \"руският народ е по-талантлив от американския\". \"Нека сред вас се появят такива като Илън Мъск, който вчера показа на целия свят тестването на тежката ракета\", пожела той.Директорът на Европейската космическа агенция Джон Вьорнер осем часа след старта в своя Twitter се ограничи до една дума \"Поздравления\", и официалният акаунт на неговата агенция препостна това кратко съобщение.Реакция на Националната космическа администрация на Китай не бе намерена в Twitter, което може да се обясни с липсата на Twitter в Китай - приложението в страната е блокирано, вместо него действа националният месинджър Weibo.Няма отклик от космическите администрации на Япония, Индия и Обединените арабски емирства, които разработват своя собствена марсианска програма.Частните космически корпорации, от които Илън Мъск грабна лидерството в космическата индустрия, реагираха ентусиазирано на дебюта на Falcon Heavy.\"Успешният старт на SpaceX тласна напред нашата индустрия и сега се движим по-бързо и по-далеч, - се казва в официалния профил на в Twitter на компанията Boeing. - \"Boeing скоро ще стартира своя нова ракета, предназначена да изпрати хора до Марс и отвъд него.\"Поздравления на SpaceX за днешния старт - пише корпорацията Lockheed Martin. \"Очакваме скоро да изпратим нашия спътник Arabsat 6A”'Един от основните конкуренти на Falcon Heavy е свръхтежката ракета New Glenn, която се разработва от наскоро създадената компанията Blue Origin на основателя на Amazon Джеф Безос. В навечерието на старта на Falcon Heavy Безос пожела на Мъск късмет. Той благодари на конкурента си и му изпрати емотикон с целувка.Falcon Heavy не беше просто пиар акция на компанията на Илън Мъск. Успешният му старт е още един аргумент в полза на политиката за производство на модулни компоненти за изграждане на цял флот евтини космически кораби за многократна  употреба. Ракетата на Мъск контрастира силно с разработката на НАСА, наречена Space Launch System (SLS). За нея се говори от 2011 г., когато SpaceX бе само стартъп, който би могъл да изпрати сателит в орбита. Сега този стартъп успешно извърши 18 мисии, възстанови 14 ракети и 5 от тях отново изпрати в космоса. От своя страна, SLS се основава на двигатели, разработени през 60-те, останали от програмата Space Shuttle. Ракетата все още не е направила нито един полет. Може би това ще стане през 2020 г.  разработката на НАСА е почната с единствената цел да се запазят съществуващите работни места в американската космическа индустрия.В деня преди старта на Falcon Heavy Мъск заяви, че успехът ще означава, че конкуренцията е разбита. Способността на SpaceX да използва повторно ракетите си означава, че цените му ще са значително по-ниски от тези на конкурентите му. $ 90 милиона за старт - това е само една четвърт от стойността на Delta IV Heavy, друга мощна ракета, съвместно разработвана от Lockheed Martin и Boeing. В същото време, ракетата може да носи само половината от товара, който може да изведе на орбита Falcon Heavy.Бъдещите ракети на SpaceX ще бъдат също големи и мощни. В понеделник Мъск съобщи за възможността за изграждане на Falcon Super Heavy, която ще бъде с 5 ракети носители и 45 двигателя. Възниква обаче въпросът дали пазарът на такива мощни ракети е достатъчно голям. От 2004 г. досега Delta IV Heavy е извършила само 9 старта. Но ако НАСА се откаже от стартовете и по-нататъшната разработка на SLS, ще има работа за гигантските ракети на частните фирми за мисиите до Луната.Мъск отново засрами критиците си. В крайна сметка, когато SpaceX бе основана през 2002 г. малцина можеха да предположат. че ще изпрати успешно най-мощната ракета с електрически спортен автомобил, пилотиран от изкуствен астронавт.", "date": "2018.02.08", "title": "Роскосмос се направи на ударен за триумфа на Илън Мъск"}
{"url": "https://offnews.bg/112/trima-dushi-zaginaha-pri-katastrofa-na-hemus-674450.html", "text": "Трима души са загинали при пътен инцидент на автомагистрала „Хемус“, съобщиха от пресцентъра на МВР. Сигналът за тежък пътен инцидент е подаден малко преди 10.00 часа тази сутрин.По първоначални данни на автомагистрала „Хемус“, в района на села Невша в посока Варна, лек автомобил е застигнал камион с ремарке и се е врязал в него. От удара трима от колата са починали на място.Извършва се оглед. Образувано е досъдебно производство. Работата по установяване на причините за инцидента продължава.Временно е затворена автомагистрала от Нови пазар до Ветрено. Шофьорите може да използват обходен маршрут през пътен възел Невша - път I-2 – пътен възел Ветрино.", "date": "2018.02.08", "title": "Трима души загинаха при катастрофа на Хемус"}
{"url": "https://offnews.bg/obshtestvo/vazdushniat-as-mario-bakalov-shte-uchi-detca-na-aviatcia-674452.html", "text": "Известният български пилот Марио Бакалов ще участва в доброволческата инициатива на летище София „Училище за авиация“, която ще се проведе на утре от 11:30 ч. който за първи път приземи най-големия пътнически самолет Airbus А-380 в София.Пред деца от столични училища той ще разкаже за страстта си към летенето и как е решил да стане пилот.В доброволческата си инициатива „Училище за авиация“ летище София привлича известни личности от света на авиацията, които да запалят детското любопитство към авиационните професии.", "date": "2018.02.08", "title": "Въздушният ас Марио Бакалов ще учи деца на авиация"}
{"url": "https://offnews.bg/futbol/ludogoretc-vzema-novia-mesi-674454.html", "text": "Лудогорец отново показа защо е най-успешният клуб в България през последните години.Клубът от Разград направи страхотен жест към ФК Конкордия (София), чиято дейност е насочена изцяло към подкрепа на личностното развитие и социалната интеграция чрез спорт на деца от уязвими общности.Треньорите на софийския тим Ивайло Стоименов и Методи Здравков, както членът на УС на клуба и мениджър организационно развитие Петър Крумов имаха невероятната възможност да изкарат стаж в уникалната футболна Академия на българския шампион, където бяха изключително любезно посрещнати от всички служители и се запознаха с методите на работа в школата на лидера в Първа лига.Отделно един от най-талантливите играчи на ФК Конкордия изкара успешен пробен период в детско-юношеската школа на „орлите“. След като бе наблюдаван от голяма част от треньорите на Лудогорец, директора на ДЮШ Яков Папарков и главния селекционер Валентин Станчев, младият футболист получи покана да стане част от детските формации на отбора от Разград.Според специалисти, наблюдавали младия талант, той има сходни качества като звездата на световния футбол Лионел Меси.Ръководството на „орлите“ направи страхотна изненада на гостите си, като им подари екип за официални мачове. В замяна домакините бяха зарадвани с естетични декоративни свещи от ателие „Конкордия“, изработени от млади хора от уязвими групи, за които това често е първото работно място.Футболен клуб „КОНКОРДИЯ“ направи поредната голяма крачка в развитието на детско-юношеската си школа.Същевременно от няколко дни тече усърдна работа по подобряване на тревната настилка на стадион „Атанас Михайлов“ в кв. „Орландовци“, където тренират младите отбори на ФК Конкордия.С цел по-гладко протичане на тренировъчния процес и създаване на още по-добри условия на футболистите, в момента се запълват неравностите по игрището с предоставена безвъзмездно пръст от строителна фирма „Булстрой Груп ЕООД“ , а съвсем скоро ще бъде осигурен и валяк, благодарение на който теренът ще бъде изравнен.От няколко години насам ФК „КОНКОРДИЯ“ използва, почиства и поддържа стадион „Атанас Михайлов“, който се стопанисва от Гробищен парк към община „Сердика“. Клубът използва напълно безплатно терена, а единственото условие е да не се събират такси, което напълно съвпада с философията и разбиранията на ФК „КОНКОРДИЯ“. Игрището е напълно достъпно за ползване и от общността.", "date": "2018.02.08", "title": "Лудогорец взема новия Меси"}
{"url": "https://offnews.bg/kultura/dva-dni-ni-deliat-ot-kontcerta-na-arkona-programa-674448.html", "text": "Два дни ни делят от концерта на Arkona тази събота в столичния клуб “Mixtape 5”. По-рано същата вечер ще видим родните Khanъ. Вечерта ще протече при следната програма:19:00 часа – Врати/начало20:00 часа – Khanъ21:15 часа – Arkona23:00 часа – очакван крайОрганизаторите BGTSC припомнят, че общата цел е по време на събитието да няма инциденти, а само положителни емоции. За това е необходимо всички желаещи да посетят концерта да спазват правилата на клуба.Билетите са в продажба в мрежата на Евентим, а някои от местата на които можете да ги намерите са магазините на Бензиностанции OMV, Technopolis, Български пощи, Orange, Usit Colours, магазин Яко, магазини На Тъмно, Office 1 Superstore, билетен център НДК, Дворец на културата и спорта – Варна, Пловдив – билетна каса пред общината.", "date": "2018.02.08", "title": "Два дни ни делят от концерта на Arkona (програма)"}
{"url": "https://offnews.bg/politika/bsp-iska-parlamentat-da-izslusha-shefa-na-dans-zaradi-kmeta-na-septemv-674447.html", "text": "БСП внесе искане за изслушване на председателя на ДАНС в парламентарната Комисия за контрол на службите за сигурност за откритите справки у кмета на Септември, обяви депутатът Славчо Велков.Велков обясни, че повод за искането е информацията, че в нощното шкафче на арестувания кмет на Септември Марин Рачев са открити справки на ДАНС, касаещи местните избори през 2015 г.„Как такъв материал, който съдържа такава информация и би трябвало да се съхранява в духа и изискванията на закона, се озовава в нощното шкафче на един кмет? Ще разширим въпроса – дали тази информация е била предназначена за този кмет или за всички останали в областта? Това е чувствителна информация, касаеща изборите в един определен период”, каза още народният представител.", "date": "2018.02.08", "title": "БСП иска парламентът да изслуша шефа на ДАНС заради кмета на Септември"}
{"url": "https://offnews.bg/sviat/rekord-amerikanski-politik-s-8-chasova-rech-v-zashtita-na-mladite-imi-674444.html", "text": "Лидерката на демократическото малцинство в Камарата на представителите Нанси Пелоси произнесе рекордно дълга 8-часова реч, за да призове за реформа на имиграционното законодателство, защитаваща младите нелегални имигранти в Съединените щати, т. нар. \"мечтатели\", предадоха световните агенции, цитирани от БТА.77-годишната Пелоси взе думата от трибуната на долната камара на Конгреса на САЩ в 10.04 ч. (17.04 ч. българско време) вчера и приключи речта си чак в 18.11 ч. вчера (1.11 ч. българско време днес). Тя остана права през цялото време и не спря да говори, с изключение на спорадични прекъсвания за вода.Предишният рекорд за най-дълга реч в Камарата на представителите датира според историка на долната камара на Конгреса от 1909 г., когато конгресмен е говорил \"скромните\" 5 часа и 15 минути.Процедурните правила позволяват на Пелоси, като лидер на опозицията, да говори колкото си пожелае. За сметка на това в Сената, всички 100 членове на горната камара на Конгреса, имат това право.Рекордът за най-дълга реч в Сената надхвърля 24 часа. И докато сенаторите често обуват маратонки за такива маратонски речи, Пелоси остана на високи токчета.\"Нашите мечтатели са в несигурност, жесток облак на страх е надвиснал над тях. Трябва да се сложи край на моралното малодушие на републиканците\", каза лидерката на демократическото малцинство в Камарата на представителите. Депутатката от Калифорния няколко часа чете писма и свидетелски разкази на млади нелегални имигранти, които очакват от Конгреса да узакони статута им.Пелоси произнесе рекордно дългата си реч в знак на протест срещу липсата на каквато и да било мярка за уреждане на ситуацията на стотиците хиляди \"мечтатели\", доведени незаконно в Съединените щати от своите родители, в двугодишното двупартийно бюджетно споразумение за близо 400 милиарда долара.Тя искаше да застави председателя на Камарата на представителите, републиканеца Пол Райън, да включи дебат за имиграцията в дневния ред на заседанието. Той обаче не изпълни нейното желание.След края на речта си Пелоси бе аплодирана и прегърната от свои колеги.", "date": "2018.02.08", "title": "Рекорд: Американски политик с 8-часова реч в защита на младите имигранти"}
{"url": "https://offnews.bg/sviat/izlaganoto-selo-zhiteli-na-siera-leone-chakat-milioni-ot-gigantski-di-674451.html", "text": "През декември Сиера Леоне пусна на търг гигантски 709-каратов диамант, който бе продаден за 6 и половина милиона долара. Обещанието бе половината от продажната цена да отиде за облагородяване на района, в който е бил добит скъпоценният камък.Репортер на Би Би Си решил да провери на място дали се е променил животът на хората в село Кояду, което се намира в близост до диамантената мина. Жителите на Кояду си спомнят много ясно деня, когато диамантът бил открит. \"Танцувахме навсякъде, навън и в църквите. Чухме, че е 709 карата, колкото юмрука ми\", разказва мъж от селото.В това населено място електричество. До него няма и път. Липсва медицински пункт, а водата в кладенците често пресъхва. Ръководителят на групата, открила камъка, e пастор. Той обявил, че неговият дял от прихода ще бъде насочен за подобряване на условията на живот.\"Още чакаме пастора\", казва посърнал мъж от селото.", "date": "2018.02.08", "title": "Излъганото село: Жители на Сиера Леоне чакат милиони от гигантски диамант"}
{"url": "https://offnews.bg/sviat/kmetat-na-skopie-maha-kichoznite-korabi-ot-reka-vardar-674437.html", "text": "Кметът на македонската столица Скопие Петре Шилегов е издал заповед за премахването на трите кораба от река Вардар, които бяха поставени по времето на предишния премиер Никола Груевски.Те бяха част от проекта \"Скопие 2014\", който \"антиквизира\" и напълно промени центъра на града.Шилегов е поискал да бъде премахната и основата за \"Панорамното колело\", което трябваше да бъде поставено в река Вардар, съобщи БГНЕС.Премахването на корабите и бетонната основа ще струва около 5 млн. евро. Строителните фирми, които са участвали в градежа, ще трябва да премахнат корабите. Компаниите ще трябва да изчистят и коритото на Вардар, за да няма опасност от нови наводнения.В същото време стана ясно, че покривите на над 90 на сто от обектите на проекта \"Скопие 2014\" са протекли.От правителството в Скопие и уточниха, че \"най-драматично е положението в Държавния архив\", където има истинско наводнение и реална опасност за съхранението и опазването на архивите. Поради тази причина правителството търси трайно решение за \"Държавния архив\".Проектът \"Скопие 2014\" започна при управлението на предишния премиер на Република Македония Никола Груевски. Този проект напълно промени центъра на Скопие, малкият площад в столицата бе осеян с паметници на герои от античността, а редица фасади, включително на правителствената сграда, превърнати в барок. Според различни изчисления \"Скопие 2014\" струва най-малко 700-800 млн. евро на македонския данъкоплатец.", "date": "2018.02.08", "title": "Кметът на Скопие маха кичозните кораби от река Вардар"}
{"url": "https://offnews.bg/obshtestvo/poveche-oblatci-dnes-no-ostava-toplo-674436.html", "text": "Повече облаци и дъжд на места прогнозират синоптиците за днес. Ще духа западен вятър, а по високите върхове ще превали сняг. Максималните температури ще са между 9 и 14 градуса, на 2000 метра термометрите няма да се качат над нулата. Утре слънцето се връща, но в събота от югозапад отново ще започнат валежи от дъжд, които до края на деня ще обхванат почти цялата страна. Вятърът ще се ориентира от изток-североизток и ще се усили. Ще започне понижение на температурите и до вечерта на места в западната част на Предбалкана и по високите полета на Западна България дъждът ще премине в сняг. В неделя все още ще вали, в много райони на Северна България - сняг, на места в Южна - дъжд, но от югозапад валежите ще отслабват и ще започнат да спират. Вятърът ще бъде умерен до силен и в Североизточна България, както и по старопланинските проходи, ще има условия за виелици и навявания. ", "date": "2018.02.08", "title": "Повече облаци днес, но остава топло"}
{"url": "https://offnews.bg/obshtestvo/bez-voda-v-chasti-ot-tcentara-na-sofia-i-poduene-674434.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството.Заради подмяна на сградно водопроводно отклонение на ул. „Съединение“, с. Лозен, се налага спиране на водоподаването от 09:00до 19:00 часа на ул. „Старата чешма“, ул. „Методи Бегов“, ул. „Дивано“, ул. „Съединение“, ул.“ Георги Бенковски“, ул. „Могила“, ул. „Свети Спас“, ул. „Теменуга“, ул.“73-та“, ул. „Сергин Сердарски“, ул. „Димитровче“ и стопански постройки на изхода на с. Долни Лозен. Във връзка с подмяна на сградно водопроводно отклонение на ул. „Владайска“, Център, се налага спиране на водоподаването от 10:00 до 18:00 часа по ул. „Владайска“ от ул. „20-ти април“ до бул. „Ген. М.Д.Скобелев“. Подмяна на сградно водопроводно отклонение на ул. „Росица“, с. Герман, се налага спиране на водоподаването от 09:00 до 17:00 часа на ул.„Искър“ от ул. „Патриарх Герман“ до ул. „Топола“, ул. „Градина“; ул. „Здравец“ от ул. „Искър“ до ул. „Градина“; ул. „Росица“ от ул. „Искър“ до ул. „Градина“.  Без вода поради подмяна на сградно водопроводно отклонение на бул. „Мадрид“, кв. „Подуене“, се налага спиране на водоподаването от 09:30 до 17:00 часа по бул. „Мадрид“ от ул. „Черковна“ до ул. „Алеко Константинов“. ", "date": "2018.02.08", "title": "Без вода в части от центъра на София и Подуене"}
{"url": "https://offnews.bg/futbol/nazobeni-rusnatci-spirat-tcska-da-igrae-v-evropa-674461.html", "text": "Многобройни олимпийски казуси принуждават ЦСКА да чака да свършат олимпийските игри в Пьонгчанг, за да научи решението на Спортния арбитражен съд в Лозана. Делото на \"армейците\" трябваше да се гледа на 23 и 24 януари, но бе отложено за февруари. Сега обаче има ново отлагане.\"Действието не е целенасочено. Просто в момента всички съдии за заети с олимпийските казуси. Знаете ситуацията с руските спортисти. Има и други. Освен това почти цялата администрация се изнася в Южна Корея, където ще се занимава и с казуси, които изникнат по време на игрите\", коментира адвокат Ивайло Дерменджиев, който е представител на България в Спортния арбитражен съд.Днес и утре в Лозана отново ще се занимават с руските атлети, които МОК реши да не допусне в Южна Корея въпреки решението на КАС, че са невинни за допинг. Така най-вероятно ЦСКА ще научи съдбата си през март.На \"Българска армия\" обаче едва ли ще чакат това и отново ще пуснат заявка за лиценз за Европа, която трябва да бъде направена до края на следващия месец.", "date": "2018.02.08", "title": "Назобени руснаци спират ЦСКА да играе в Европа"}
{"url": "https://offnews.bg/offtopic/kolazh-na-denia-kvo-pravim-sega-674443.html", "text": "Историческият пробив на гения Илън Мъск и неговия Фалкон Хеви продължава да вълнува мечтателите по света.Пътуването до Марс вече е с една идея по-близо.Червеният автомобил Тесла Роудстър пътува към Червената планета с манекен на кормилото, подпрял лакът на прозореца, под звуците на музиката на Дейвид Бауи.Но какво ще се случи, ако роден катаджия го спре за проверка на някой завой? ", "date": "2018.02.08", "title": "Колаж на деня: Кво правим сега?"}
{"url": "https://offnews.bg/112/tezhka-katastrofa-zatvori-patia-za-vidin-ima-zaginal-674439.html", "text": "Сигнал за пътен инцидент е подаден малко преди 6 часа тази сутрин. По първоначални данни на път Е-79, край Белотинци, челно са се ударили лек автомобил и лекотоварен бус, съобщи МВР.В резултат на удара е загинал водачът на леката кола, а другият водач - откаран в болнично заведение. Извършва се оглед.Пътни полицаи са на място и регулират движението.Ето и обходните маршрути, които могат да се използват:", "date": "2018.02.08", "title": "Тежка катастрофа затвори пътя за Видин, има загинал"}
{"url": "https://offnews.bg/sviat/bokova-oglavi-fakultet-na-iuzhnokorejski-universitet-674440.html", "text": "Бившият генерален директор на Организацията на ООН за образование, наука и култура (ЮНЕСКО) Ирина Бокова ще преподава в южнокорейски университет и ще оглави негов факултет от следващия месец, съобщи агенция Йонхап.Университетът „Кюн Хи” в Сеул съобщи, че е поканил Бокова, за да сподели своята експертиза и опит по ключови за света въпроси – от мира през мултикултурализма до глобализацията. Освен че ще преподава в южнокорейското висше учебно заведение, тя ще оглави неговия факултет по изкуства и хуманитарни науки.Следващата седмица българката ще получи почетна докторска степен по изследвания на мира.Ирина Бокова бе генерален директор на ЮНЕСКО два последователни четиригодишни мандата до ноември. Тя е първата жена, заемала този пост, припомня Йонхап.Преди броени дни стана ясно, че Бокова е номинирана за член на борда на директорите на руския холдинг \"ФосАгро\". Дружеството е собственост на олигарха Андрей Гуриев, който е собственик на най-голямото имение във Великобритания след Бъкингамския дворец.", "date": "2018.02.08", "title": "Бокова оглави факултет на южнокорейски университет"}
{"url": "https://offnews.bg/obshtestvo/parvoto-selo-s-chastna-ohrana-spim-spokojno-674441.html", "text": "Врачанското село Лиляче е първото село в страната, чиято охрана е поета от охранителна фирма.Решението взели жителите на общоселско събрание преди 6 години, след като всички пропищели от постоянни набези на престъпници, разказа bTV в сутрешния си блок.Явили се 4 фирми, от които избрали една. Сега жителите плащат по 5 лева месечно, ако къщата е необитаема, и 10 лева за необитаем имот. В Лиляче има около 400 домакинства и около 1400 жители.72-годишната Пенка Маринова, която живее в единия край на селото, си спомня времето преди да дойдат охранителие: \"Ужасия беше, душичко. Краднат и ден, и нощ. (...) Нито с дърва можеш да се видиш, ни с кокошки.\" Откраднали ѝ дори китениците, редовно задигали храната. Много жители на селото свидетелстват, че кражбите вече са в миналото, убийства няма. Случило се инцидентно да откраднат акумулатор и други дребни вещи, но извършителите били заловени.Шефът на охранителната фирма Мариян Владимиров казва, че е доволен от  Законът позволява охранителите да ползват и помощни средства, а не само голи ръце, както досега. При задържане на извършител съставяме протокол и го предаване на полицията, обясни управителят на фирмата охранител. Той призова държавата или общините да поемат таксата за охрана, за да не тежи тя на възрастните хора.", "date": "2018.02.08", "title": "Първото село с частна охрана: Спим спокойно"}
{"url": "https://offnews.bg/temida/dnes-gledat-merkite-na-zadarzhanite-za-otvlichaneto-na-adrian-zlatkov-674435.html", "text": "Софийският апелативен съд гледа днес мерките за неотклонение на задържаните за отвличането на Адриан Златков.В ареста са Ивайло Борисов – Ториното и още трима души. Те бяха арестувани миналата седмица.Според прокуратурата Борисов и шофьорът му Мартин Марков са осигурили два автомобила, които били използвани за отвличането на младежа. Другите арестувани – Георги Джамбазов и приятелката му Здравка са помогнали за извършване на престъплението като са осигурили сръбски сим карти на извършителите за водене на преговорите за откуп.От държавното обвинение казаха, че по случая ще има още задържани.", "date": "2018.02.08", "title": "Днес гледат мерките на задържаните за отвличането на Адриан Златков"}
{"url": "https://offnews.bg/112/mazh-pochina-po-vreme-na-aktcia-na-zhandarmeriata-v-ihtiman-674442.html", "text": "Мъж почина тази сутрин в ромската махала в Ихтиман, където е проведена специализирана акция на МВР. Сили на жандармерията са нахлули рано сутринта и са издирвали четирима младежи, свързани с .В хода на операцията е имало инцидент, при който е починал 64-годишен мъж, жител на махалата.\"Те за мен са убийци\", каза пред bTV Фиданка, която е сестра на починалия и свидетелка на случката. Жената твърди, че инцидентът е станал при нахлуване на жандармерията в къщата на брат ѝ. Униформените разговаряли с мъжа, който се показал на прозореца на къщата, след което го бутнали, той паднал и по-късно починал:От МВР обясниха за OFFNews, че има инцидент с починал човек, но смъртта му не е настъпила при намесата на полицейски сили. Случаят тепърва се изяснява. Според властите нахлуването на жандармерията тази сутрин няма нищо общо с инцидента от сряда, при който пострада полицай. Акцията била свързана с установяване и задържане на лица от криминалния контингент. За нападението над полицаи вече има задържани, за които се очаква днес прокуратурата да реши дали ще иска постоянен арест. Агресията над полицейския патрул била провокирана след опит на униформените да проверят шофьор, за когото имали съмнения, че е пиян. Последвала гонка, а в ромската махала полицаите били посрещнати от около 60 души. Служителите на реда разказват, че са им нанесени удари по лицето и тялото. Майката на един от задържаните пък се оплака, че е била бита от полицаи.", "date": "2018.02.08", "title": "Мъж почина по време на акция на жандармерията в Ихтиман"}
{"url": "https://offnews.bg/sviat/kremal-predupredi-che-zapadni-medii-gotveli-hibridna-vojna-sreshtu-ru-674432.html", "text": "Западни медии подготвят фалшиви обвинения срещу Русия, че е свързана с кибератаки срещу Зимните олимпийски игри в Пьончан, предупреди руското министерство на външните работи, цитирано от световните агенции.То допуска, че към \"тази антируска кампания може да бъдат привлечени не само ангажирани средства за масова информация (в. \"Вашингтон пост\" и сайтът \"БъзФийд\", например)\", но и компютърни компании, които отдавна имат тесни връзки с ЦРУ и Агенцията за национална сигурност на САЩ (ТретКънект (ThreatConnect), Тренд Микро (Trend Micro), ЕСЕТ (ESET) и други), посочва ТАСС.\"Известно ни е, че западни масмедии планират да добавят псевдоразследване по темата за \"руската следа\" в хакерски атаки срещу информационни ресурси, свързани с провеждането на Зимните олимпийски игри в Южна Корея. Както и преди, никакви доказателства няма да бъдат представени на света\", се казва в изявлението.Руското външно министерство само не представи доказателства в подкрепа на своите твърдения, отбелязва Асошиейтед прес.Агенцията посочва, че изявлението е било публикувано на фона на недоволството в Русия, след като нейните спортисти бяха принудени участват на олимпиадата под неутрален флаг заради големия допинг скандал, в който бе замесена страната.Миналия месец специалисти по киберсигурността казаха, че са открили ранни индикации, че базирани в Русия хакери може да планират кибератаки срещу антидопингови и олимпийски организации в отмъщение за изключването на страната от участие в Игрите в Пьончан, съобщи БТА.", "date": "2018.02.08", "title": "Кремъл предупреди, че западни медии готвели хибридна война срещу Русия"}
{"url": "https://offnews.bg/obshtestvo/i-germanski-evrodeputat-se-vkliuchva-v-protesta-v-zashtita-na-pirin-674433.html", "text": "Днес продължават протестите в защита на Национален парк „Пирин”. Недоволни от решението да се строи в планината, ще се съберат отново пред сградата на Министерския съвет тази вечер.Очаква се протестиращите да посрещнат и маратонците от щафетното бягане в защита на планината. То тръгна от Свиленград и вече премина през общо 10 града в страната.Днес в протеста ще се включи и германският евродепутат от \"Зелените\" Ска Келер. Именно тя подложи на кръстосан разпит в Европарламента министър-председателя Бойко Борисов по темата за Пирин.Именно след нейното изказване дойде и премиерското признание, че е зелен човек, че министрите му носят на ръце блатни кокичета и че се бавят с години инвестиционни проекти за да се излюпят новите щъркелчета.", "date": "2018.02.08", "title": "И германски евродепутат се включва в протеста в защита на Пирин"}
