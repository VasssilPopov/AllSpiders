{"url": "https://offnews.bg/futbol/anri-poiska-trofeiat-v-anglia-da-se-kazva-sar-aleks-fargiusan-663057.html", "text": "Легендата на Арсенал Тиери Анри, който днес празнува 40 години, даде интересна идея. Нападателят поиска трофеят в Премиършип да бъде кръстен на Сър Алекс Фъргюсън. Джентълменска постъпка на Тити, особено като се има предвид колко бой изяде любимият му тим от Манчестър Юнайтед. Но уважението е налице!Сър Алекс има невероятните 13 титли на Олд Трафорд, последната спечели през 2013 година, когато се оттегли. Оттогава Юнайтед се мъчи и не може да се качи над четвърто място.Според Анри, голмайстор на Арсенал за всички времена, трябва да се отдаде заслуженото на Сър Алекс!  Французинът говори пред \"Скай спортс\" по случай 25-ата годишнина на Висшата лига.\"Когато го срещнах за първи път, го нарекох мистър Висша Лига! 13! Това е смешно! Трофеят трябва да носи неговото име. Хората могат да не са съгласни с мен, но аз не съм фен на Ман Юнайтед. 13 пъти? Прекалено много е?\", мотивира се Тиери Анри.", "date": "2017.08.17", "title": "Анри поиска трофеят в Англия да се казва Сър Алекс Фъргюсън"}
{"url": "https://offnews.bg/futbol/kak-se-promeniat-futbolnite-prognozi-prez-poslednite-godini-663060.html", "text": "Вероятно малцина знаят, но преди Световното първенство по футбол в Южна Африка през 2010 г. нито един европейски отбор не беше печелил титлата на мондиал, провел се извън Европа. И никога отбор – текущ европейски шампион – не беше ставал и световен шампион веднага след това.Част от многобройните футболни традиции, също както и това, че световният шампион по правило играе зле на мача на откриването на следващото първенство, а почти никога една държава не е повтаряла световната си титла на два поредни мондиала.Традиции, които неизменно ръководеха международния футбол още от първото световно първенство, провело се в далечната 1930 г. в Уругвай и спечелено от същата държава. И които първият африкански мондиал направи на пух и прах. А последващият, провел се четири пъти по-късно в Бразилия, затвърди тяхното унищожение, извеждайки отново европейски тим – Германия – до шампионската титла, този път на южноамериканска земя. При това след феноменална и напълно неочаквана победа срещу Бразилия насред Маракана със 7:0.Какво се случва?Днес футболът се променя с изключително бързи темпове под влияние на комерсиализирането на играта, новите тенденции и технологии, подобряването на физическата кондиция на спортистите и не на последно място - маркетинга и медиите. Фактори, които за броени години промениха изцяло традициите в най-популярния спорт.„Футболът става все по-динамичен и интересен, което прави неговото анализиране и прогнозиране все по-комплексно. А това от своя страна увеличава и значението на навременната и качествена информация и прогнози“ - споделят от екипа на уебсайта Prognozirame.com. В момента той е един от бързо развиващите се портали в сферата на футболните прогнози и спортните залози у нас. Можете да се запознаете с разнообразни прогнози, както и с подробното ревю на букмейкъра  в сайта.Защо традициите в този спорт се променят толкова бързо?Футболът е относително стара игра и е нормално той да се променя с времето. През годините зрителите са ставали свидетели на различни нови тенденции, които са навлизали в този спорт с гръм и трясък, насочвайки прожекторите към нови отбори и треньори. Италианското катеначо на Хеленио Херера и Интер, техничната и красива игра на Бразилия, тоталният атакуващ футбол на Ринус Михелс и Аякс – това са само част от тези тенденции.Да, футболът се променяше през годините, но въпреки това дълго време той се развиваше доста по-предвидимо. А основните традиции в този спорт успяваха някак си да се запазят, маркирайки относителния паритет между Европа и Латинска Америка.ТрадициитеСамо допреди седем години по-старите фенове и специалисти по този спорт си знаеха: по правило европейските тимове винаги печелят световната титла на европейска земя, а южноамериканските отбори – когато първенствата се провеждат в Южна или Северна Америка. Един бърз преглед в  показва, че това е така.Е, първото твърдение си има и едно малко изключение – през 1958 г. Бразилия успява да стане световен шампион на шведска земя. Считаше се обаче, че изключението си има своята съвсем логична причина – в бразилския тим тогава играят феноменални футболисти като Пеле, Гаринча, Диди, Вава, Нилтон Сантос и Жилмар. Звезден състав, какъвто просто няма как да видим отново в игра. Все пак не е случайно, че Пеле е всепризнат за крал на тази игра.Като изключим този случай, традициите винаги се запазваха – допреди последните два мондиала. Е, изненади винаги е имало. Например когато Уругвай обръща звездния отбор на Бразилия на Маракана през 1950 г. и изненадващо взима титлата. Или когато Германия побеждава на финала четири години по-късно вундертима на Унгария, който е бил считан за почти сигурен шампион. Но като цяло основните футболни традиции някак си се запазваха и оставаха доминиращи за период от близо 100 години.Защо сега?Икономистите наричат този тип явления „черен лебед“ - събития, които са били абсолютно неочаквани и непредвидими, но все пак са се случили. За специалистите по футболна история световното първенство в Южна Африка преди седем години и това в Бразилия четири години по-късно бяха именно такъв „черен лебед“. И за него си има обяснение, което може да бъде открито в динамиката на промените в съвременния футбол.През последните години играта се промени до неузнаваемост. Ако едно време футболистите са печелели по-малко от добре платени професии като адвокати или лекари, то днес клубове вече подписват с играчите многомилионни трансферни договори. Треньорите анализират стратегията и тактиката чрез сложни компютърни програми и с цели армии от анализатори, физическото натоварване на играчите също се увеличава.Масмедиите и онлайн стриймингът могат да повлияят на часовете на футболните срещи, нови технологии навлизат и при възстановяването на играчите и лечението им. Увеличава се и броят на страните, които се конкурират за водещите места на световните и европейски първенства, а сочената за аутсайдер Гърция дори успя да спечели европейската титла през 2004 г. в Португалия.Всичко това създава нови модели, а с времето – постепенно се зараждат и нови традиции. Затова и очакванията са тепърва футболът да става все по-интересен и непредсказуем. А значението на качествените сайтове за прогнози като  да се увеличава все повече.", "date": "2017.08.17", "title": "Как се променят футболните прогнози през последните години"}
{"url": "https://offnews.bg/razsledvane/shte-ostanat-li-horata-v-sliven-na-studeno-prez-zimata-663054.html", "text": "Газовият сектор на територията на община Сливен е апетитен залък повече от десет години. През него обаче, освен газ, преминават и потоци с пари, за които не става ясно къде се вливат. Последиците от злоупотребите в сектора могат да навредят на общината и нейните граждани.Още в далечната 200 4 г. в град Кюстендил е регистрирано дружеството „Промишлено газоснабдяване“ – от убития по-късно бизнесмен и собственик на „Локомотив“ (Пловдив) Александър Тасев. Целта на дружеството е да навлезе в газоразпределението и снабдяването с газ в Сливен.Съдружници на тогавашния кюстендилски бос в „Промишлено газоснабдяване“ са Стоян Михов, Десислава Радкова и Екатерина Фурнаджиева. Десислава Радкова е съпруга на Радостин Радков – два пъти председател на Районен съд – Сливен и вече втори път начело на Административен съд – София град. Екатерина Фурнаджиева е омъжена за съдия Красимир Бамбов – председател на Окръжния съд в Кюстендил от 1999 г. до 2009 г. Неговото име и телефонен номер бяха открити в тефтерчето на Красимир Георгиев – Красьо Черния, обвинен през 2009 година, че е осигурявал гласове за избор на висши магистрати.Новоучредената фирма на Тасев успява да придобие фалиралото дружество „Оранжерии Сливен“, като погасява неговия дълг към „Булгаргаз“. По този начин „Промишлено газоснабдяване“ става собственик на газоразпределителни мрежи с обща дължина 20 км., които му позволяват да извършва пренос на газ на територията на Сливен.През март 2005 г. Тасев предлага да се създаде общо дружество за газоснабдяване, с участието на община Сливен. В края на април на свое заседание общинските съветници приемат предложението на кмета Йордан Лечков общината да участва в новосформираното дружество с не по-малко от 20% дял. Решението е неочаквано, тъй като дружество със същия предмет на дейност вече съществува между сливенската община и „Овергаз инк“. То обаче от години се бори да получи лиценз за дейността си от ДКЕВР, но не успява.След решението на общинския съвет се осъществяват промени в „Промишлено газоснабдяване“, като Стоян Михов излиза от него, а дялове получава „Метан пътстрой“ с едноличен собственик Коста Петков. Той и брат му Евгений Петков са считани за лицата, които управляват обръча от фирми на Йордан Лечков. Те още са управители на дискотеката и пицарията на бившия сливенски кмет.На 11 декември 2006 г. ДКЕВР провежда конкурс за 2 лицензии за разпределение и обществено снабдяване на газ в Сливен. „Промишлено газоснабдяване“ с капитал 5 000 лв. се изправя срещу „Овергаз Инк“ с 50 млн. лв. и съвместното предприятие „Acegas – APS” S.p.A – “Construzioni Dondi” S.p.A с общ капитал от 286 млн. евро. Дружеството на Тасев печели и двете лицензии, които са с максималния възможен срок от 35 години.Оценката на комисията на ДКЕВР е разделена на две групи, като първата група има по-висока тежест на критериите. В нея се оценяват финансовите възможности на кандидата, предишен опит, техническа и организационни възможности и материални и човешки ресурси. И в трите категории фирмата на Тасев се класира на последно място. Но високата оценка по втората група критерии – за инвестиционния проект на участниците, прогнозните цени и маркетинговите проучвания, води до първото място на „Промишлено газоснабдяване“ в конкурса.Проектът, с който „Промишлено газоснабдяване“ печели, предвижда изграждането на 376 км. газопреносна мрежа в следващите 10 години.След убийството на Александър Тасев през 2007 г. мажоритарен собственик на дружеството става „Метан пътстрой“ на Йордан Лечков. „Промишлено газоснабдяване“ променя своя адрес в Сливен, а негов управител става Веселин Василев, вече управител в дружеството на Лечков.През 2011 г. започва процедура по несъстоятелност на газоразпределителното дружество, като то е натрупало дългове от 4.6 млн. евро към „Инвестбанк“ и 3 млн. лева към доставчика „Булгаргаз“. „Промишлено газоснабдяване“ е придобито през 2013 г. от „Газтрейд-Сливен“ с едноличен собственик „Енерджи Инвестмънт Тръст“, чийто управител е Илко Йоцев – зам. министър на енергетиката в правителството на НДСВ. Името на Йоцев също присъства в тефтерчето – указател на Красьо Черния. Като прокурист на „Газтрейд“ е записан Веселин Василев – топлата връзка с Йордан Лечков.ДКЕВР позволява двете лицензии за газоразпределение и снабдяване да бъдат прехвърлени на новото дружество. Само 3 години по-късно обаче то следва съдбата на „Промишлено газоснабдяване“. „Газтрейд“ натрупва дълг в размер на 10 млн. лева към „Инвестбанк“ и 7 млн. лева към „Булгаргаз”. Интересно съвпадение е, че седалището на „Газтрейд - Сливен“ е преместено обратно в Кюстендил 4 месеца преди делото по несъстоятелност, а то „изненадващо“ е разглеждано от кюстендилския съдия Красимир Бамбов – същият, чиято съпруга първоначално участва в „Промишлено газоснабдяване“.Правят впечатление и огромните инвестиционни кредити, отпуснати на двете дружества от „Инвестбанк“. След появата на сливенския клон на банката негов директор става дотогавашната служителка към община Сливен Веселка Цонева.Впоследствие всички сметки на общината биват прехвърлени в „Инвестбанк“. Там са и сметките на ОФК „Сливен 2000“ на Йордан Лечков. В онзи момент Мария Григорова, председателката на тогавашния Общински съвет и член на управителния съвет на ОФК „Сливен 2000“, е също юридически съветник на сливенския клон на „Инвестбанк“.Към днешна дата на територията на Община Сливен има изградени едва 52 км. газопреносна мрежа, а не обещаните от „Промишлено газоснабдяване“ за 2016 г. 376 км.Огромният дълг от 7 млн. лева на „Газтрейд“ към „Булгаргаз“ доведе до възможно възникване на газова криза в началото на 2017 г. Общественият доставчик заплаши със спиране на доставките на газ от 1 януари към снабдителя на Сливен, ако дългът не бъде изплатен. Такъв сценарии би оставил без газ голяма част от производствения сектор на Сливен, както и две детски ясли, едно училище и едно социално заведение. Дългът на дружеството е погасен с нов отпуснат кредит от „Инвестбанк“ след среща на сливенския кмет Стефан Радев с изпълнителен директор на „Булгаргаз“ и надзорния съвет на банката – кредитор.Не става ясно обаче къде са „потънали“ общо 30 млн. лева, преминали през „Промишлено газоснабдяване“ и неговия правоприемник „Газтрейд – Сливен“. Остава и въпросът ще успее ли община Сливен да развие газопреносна мрежа и възможно ли е в бъдеще да бъдат преустановени доставките на газ към общината поради задлъжнялост?", "date": "2017.08.17", "title": "Ще останат ли хората в Сливен на студено през зимата?"}
{"url": "https://offnews.bg/drugi/burgas-e-na-pat-da-zagubi-basketbolnata-emblema-chernomoretc-663053.html", "text": "Още една спортна емблема на Бургас е на път да изчезне. След краха и неясното бъдеще на футболните тимове, в над 70 годишната си история има вероятност баскетболният клуб Черноморец да не стартира сезона с мъжки отбор, както и цялата детско - юношеска школа на клуба да бъде закрита.Отборът, донесъл два пъти купата на България, два пъти носител на бронзовите медали от републиканските първенство, дал редица състезатели на националните отбори на страната, изпитва сериозни финансови затруднения и е пред реалната възможност да прекрати своето съществуване.Причините са много, казва Пламен Янев от новия управителен съвет на клуба: „От началото на календарната година, от източниците на приходи, които са били в продължение от десетки години – Община Бургас, Пристанище Бургас и други фирми, клубът е получил 0 лева.Ноември, 2015 г., веднага след смяната на ръководството, което е било начело с Димо Костов, е била направена ревизия от НАП, при която са установени неизплащане на осигуровки и данъци. Доколкото знам – над 40 000 лв. Фрапиращото е, че тези задължения са били трупани през години, в които клубът е бил доста добре финансово обезпечен“, коментира Янев.Парадоксът е, че хем клубът трябва да вземе около 28 000 лв. субсидия от Община Бургас, хем не може, защото още от 2010 г. той има задължения към същата община - около 5 000 лв. \"Искаме да се приспаднат от субсидията, за да почнем да изчистваме задълженията си\", коментира Янев.Шест месеца новото ръководство се опитва да спаси клуба, но – безуспешно. Откази получават и от общината, и от спонсори. Бъдещето е неясно, признава треньора Радостин Стоянов, чийто живот е минал в Черноморец:„Аз, с моето бъдеще, съм наясно. Но имаме много хубави деца, които имат желание да играят, а и трябва да играят. Оставим ли ги на улицата – виждате какво се случва“, казва Стоянов, който с носталгия си спомня как Черноморец е пълнил с фенове спортната зала „Бойчо Брънзов“.А необходимите пари въобще не са много, посочва Пламен Янев. Без задълженията, около 70 000 – 80 000 лв. годишно. Председателят на комисията по спорта към общинския съвет Калчо Белов, обаче бе категоричен, че нищо не може да се направи. Наредбата била такава, че когато има задължения, не може да се отпусне субсидията. А и едва ли не, няма голяма драма, защото има и други отбори„Тоз, който иска да прави клуб, иска да поеме управлението на клуба, все пак трябва да разполага с някакви финансови средства или поне с идея откъде да вземе средства. Чета едни работи, които са абсолютна неистина – че се затрива един спорт в града, че децата няма къде да тренират, че ще ходят да пушат по градинките. Знаете ли колко баскетболни клуба има в Бургас? Три“, казва Белов.Така че, ако се ликвидира единият, няма да настъпи спортна драма в Бургас. Не на това мнение е колегата му Евгений Мосинов: „Излиза, че спортът с марката „Черноморец“ загива. Сещам се за футболният отбор, сега – ето и баскетболният.Не бива да се допусне това, защото „Черноморец“ е един от най-старите клубове в страната. Не можем да си затворим очите за проблемите на баскетболния отбор, така както дълги години мълчахме за проблемите на футбола с марка „Черноморец“ и за проблемите със стадиона.Двата образцови строежа, които снимаме, показваме, гордеем се с тях – басейна и новата спортна зала (Арена Бургас – б.а.), се нуждаят от спортисти, които да напълнят капацитета им. Общината трябва да се намеси, правила го е за футбола, сега, според мен, трябва да го направи и за друг спорт“, смята Мосинов.Общината, обаче, няма да се намеси. Ресорният заместник–кмет Лорис Мануелян е категоричен, че докато не се изчистят поне част от задълженията и не се представи план за погасяването им, субсидията няма да им бъде отпусната. От клуба поясняват, че при липсата на спонсори, това няма как да стане.Мануелян посочва, че вече са правени няколко пъти отстъпки за Черноморец, но лошото управление на клуба го е докарало до това състояние. Общинските съветници от комисията по спорта също не се трогнаха, че натрупаните задължения са наследени от предишното ръководство и на свое заседание подкрепиха становището на Мануелян.Отсякоха, че клубът е частен и трябва сам да се спасява. В случай, че до 1 септември не се намерят средства от някъде, баскетболният Черноморец най-вероятно ще бъде закрит.", "date": "2017.08.17", "title": "Бургас е на път да загуби баскетболната емблема Черноморец"}
{"url": "https://offnews.bg/112/pozharnikari-spasiha-padnal-v-kladenetc-kon-video-663056.html", "text": "Пожарникари от Търговище спасиха кон, паднал в кладенец.Сигналът е получен около 9 часа днес. Кметът на търговищкото с. Ралица се обадил да потърси помощ за паднал кон в открит кладенец, дълбок към 10 м и на около една трета пълен с вода, съобщиха от МВР. На мястото са изпратени пожарникари от Търговище със специализирана техника – автомобил за аварийно-спасителни дейности и автокран.Пожарникарите подготвили въжета с привързан към тях специален широк колан, един от тях се спуснал в кладенеца и успял да го преметне през тялото на коня.Животното било изтеглено от кладенеца в добро състояние. ", "date": "2017.08.17", "title": "Пожарникари спасиха паднал в кладенец кон (видео)"}
{"url": "https://offnews.bg/sviat/kralskiat-dvoretc-tciala-ispania-e-s-barselona-las-ramblas-otnovo-sh-663068.html", "text": "Испанският кралски дворец осъди днешния атентат в Барселона, макар че крал Фелипе Шести не беше цитиран директно, предаде ДПА.\"Това са убийци, просто престъпници, които ни тероризират\", написа дворецът в Туитър.\"Цяла Испания е с Барселона. Лас Рамблас отново ще принадлежи на всички нас\", посочва дворецът.Папа Франциск изрази \"голямо безпокойство\" по повод атаката в Барселона, пише в комюнике на Ватикана.Светият отец \"се моли за жертвите на този атентат и държи да изрази своята близост с целия испански народ и по-специално с ранените и семействата на убитите\", се казва в текста.Американският президент Доналд Тръмп осъди \"терористичното нападение\" в Барселона и обеща помощта на Съединените щати на испанските власти.\"САЩ осъждат терористичното нападение в Барселона, Испания, и ще направят всичко необходимо да помогнат\", написа Тръмп в Туитър.\"Бъдете храбри и силни, обичаме ви!\", добави той.Френският президент Еманюел Макрон изрази \"солидарността на Франция за жертвите на трагичното нападение в Барселона\".\"Оставаме единни и решителни\", добави той в Туитър.Великобритания \"е солидарна с Испания срещу тероризма\", заяви британският премиер Тереза Мей.\"Мислите ми са с жертвите на ужасното нападение в Барселона и със спасителните служби. Великобритания е солидарна с Испания срещу тероризма\", заяви Мей в Туитър.Говорителят на Ангела Меркел Щефен Зайберт осъди \"отблъскващото нападение\" в Барселона.Руският президент Владимир Путин поднесе съболезнования на испанския крал Фелипе Шести, съобщи пресслужбата на Кремъл.\"Решително осъждаме това жестоко и цинично престъпление, извършено против мирни граждани\", се казва в комюникето.Руският президент подчерта, че атаката в Барселона \"потвърждава за пореден път необходимостта от реално обединяване на усилията на цялата международна общност за безкомпромисна борба против силите на терора\".", "date": "2017.08.17", "title": "Кралският дворец: Цяла Испания е с Барселона. Лас Рамблас отново ще е на всички нас"}
{"url": "https://offnews.bg/futbol/naj-bogatiat-afrikanetc-kupuva-arsenal-i-uvolniava-venger-663059.html", "text": "Нигерийският милиардер Алико Данготе се закани да купи Арсенал. И заяви, че първата му работа ще бъде да уволни мениджъра Арсен Венгер. Данготе е запален фен на \"топчиите\" от средата на 80-те години.Бизнесменът ще пристъпи към сделката, но след като завърши работата по нова рафинерия в Лагос. Данготе каза пред Блумбърг:“Първата работа е да уволня треньора. Той е свършил добра работа, но и друг трябва да опита късмета си\", сподели най-богатият африканец.Венгер е в Арсенал от 21 години и е с най-солиден стаж в един клуб сравнение с всички свои колеги от елитните първенства на Европа. Не го събориха дори масовите протести на феновете миналия сезон, а наскоро подписа нов контракт за още 2 сезона.Мажоритарен собственик на клуба е Стан Крьонке, който вече отхвърли оферта за 1 милиард паунда на минотарния такъв Алишер Усманов. 60-годишният нигериец обаче е уверен:\"Ако получат точната оферта, аз съм сигурен, че ще се оттеглят\", сподели той по отношение на акционерите в Арсенал. И когато завърша рафинерията, ще съм в позиция да го сторя! Това е велик тим, добре управляван. Но може да бъде управляван и още по-добре\", сподели още Данготе.", "date": "2017.08.17", "title": "Най-богатият африканец купува Арсенал и уволнява Венгер"}
{"url": "https://offnews.bg/sviat/brizhit-makron-v-parvoto-si-interviu-ako-ne-biah-izbrala-emaniuel-sh-663062.html", "text": "Ако не бях избрала Еманюел, щях да пропилея живота си. Това заявява в първото си интервю след встъпването в длъжност на френския президент Еманюел Макрон съпругата му Брижит, която е с повече от 20 години по-възрастна от него. Брижит Макрон даде ексклузивно интервю за списание \"Ел\", част от което беше публикувано на интернет страницата на изданието, а цялото ще може да бъде видяно на страниците на списанието утре. Брижит за първи път говори за отношенията със съпруга си след президентските избори. По време на кампанията връзката им стана широко обсъждана, след като стана ясно, че двамата са се запознали, когато Еманюел е бил неин ученик и е учел в класа на дъщеря ѝ. В интервюто първата дама разказва, че е усетила отношенията им да се променят, докато са работили по пиесата \"Изкуството на комедията\" на Едуардо де Филипо. \"Пишехме заедно всяка петък вечер и от събота чаках с нетърпение следващия петък. Не разбирах защо. Струваше ми се толкова абсурдно\", казва тя.Брижит е категорична, че е опитала да устои и именно тя е накарала Еманюел да замине да учи в Париж. \"Знаех, че е за негово добро. В онзи момент нямаше нищо между нас, но клюките вече бяха започнали. Мислех единствено за децата ми, Себастиян, Лоранс и Тифани, не ме интересуваше никой друг\", обяснява първата дама. По думите ѝ най-тежък в тяхната история обаче са били разстоянията, които са ги разделяли до 2007 г. \"През този период си пишехме страшно много\", казва тя.На въпроса как е преживяла клеветите и критиките за разликата във възрастта по време на президентската кампания Брижит отговаря, че ги е приела зле, но си е казала: \"Тежко ти е, но си мълчи. После всичко минава\".Попитана дали се е чувствала като човек, извършил нещо нередно, Брижит отговаря: \"Не, изобщо. Тази история се разви внимателно. Накарах постепенно семейството ми да разбере, че любовта ни има бъдеще. Еманюел направи същото със своето семейство\".\"Във всички случаи разделите имат последствия. Децата са тези, които най-често страдат. Знам, че причиних болка на децата си - за това се упреквам най-много. Но не можех да не го направя. Има моменти в живота, в които взимаме съдбовни решения. За мен това беше такъв момент. 20 години разлика не значат нищо. Разбира се, закусваме и обядваме заедно - аз с моите бръчки, той - със своята младост, но това е положението. Ако не бях направила този избор, щях да пропилея живота си. Бях много щастлива с децата си, но в същото време чувствах, че трябва да изживея тази любов, за да бъда истински щастлива\", каза тя.Брижит обяви, че ще се заеме с обществената си роля, като обеща прозрачност и отчетност за средствата, които ще харчи като първа дама. Тя обясни, че на електронния сайт на Елисейския дворец ще бъде публикувана информация за срещите и ангажиментите ѝ, за да могат французите да знаят какво прави и да има пълна яснота. Еманюел Макрон искаше да създаде официален статут \"първа дама\", но идеята получи критики и срещу нея започна подписка, която за три седмици събра над 300 000 подписа.", "date": "2017.08.17", "title": "Брижит Макрон в първото си интервю: Ако не бях избрала Еманюел, щях да пропилея живота си"}
{"url": "https://offnews.bg/tenis/stariat-grigor-dimitrov-se-zavarna-i-unishtozhi-del-potro-video-663065.html", "text": "Григор Димитров унищожи традиционно неприятния му съперник Хуан Дел Потро с 6:3,  7:5. Мачът беше от третия кръг на силния Мастър 1000 в Синсинати, САЩ.Българинът имаше 5 загуби от 5 срещи с аржентинеца, но днес не допусна обрат, както при последния им сблъсък в Рим. И даде ясни сигнали, че си връща тениса от началото на годината, когато взе два турнира и игра полуфинал на Откритото на Австралия. Нашето момче буквално сгази 6:3 Дел Потро в първия сет за 40 минути. Вторият обаче не беше за хора със слаби нерви.Той започна с ранен пробив за  Кулата от Тандил. Гришо получи възможност да го върне при 3:4. И успя от първия опит след невероятен минаващ удар при наглед безнадеждна ситуация.После извади пак по инфактен начин свое подаване при 4:5. Гришо няколко пъти беше на път да допусне пробив и изравняване на сетовете. Но показа желязна психика, а и доста майсторство! После проби Дел Потро, бивш шампион от US Open. Преди да го довърши с лекота за 7:5.Димитров отива на 1/4-финал срещу Карен Хачанов или Юичи Сугита. Хасковлията има да защитава полуфинал тук от миналата година.", "date": "2017.08.17", "title": "Старият Григор Димитров се завърна и унищожи Дел Потро (видео)"}
{"url": "https://offnews.bg/sviat/po-iskane-na-tramp-razrabotvat-izpalnimi-voenni-varianti-sreshtu-sever-663051.html", "text": "По искане на американския президент Доналд Тръмп се разработват \"изпълними военни варианти\" срещу Северна Корея. Това обяви генералът от морската пехота и председател на Съвета на началник-щабовете на въоръжените сили на САЩ Джоузеф Дънфорд. Той посочи, че е получено такова разпореждане от Тръмп и то се изпълнява. Военното решение за севернокорейските ракетни заплахи би било \"ужасяващо\", но е \"немислимо\" да бъде позволено на Пхенян да разработи потенциал за извършване на ядрена атака срещу САЩ, коментира Дънфорд, цитиран от Асошиейтед прес и БТА. Напрежението между Пхенян и Вашингтон се засили в последните седмици, след като Северна Корея тества отново балистична ракета и заплаши САЩ. В отговор Северна Корея заплаши да удари американската военна база в Гуам. По време на преговорите си с американския генерал председателят на Централния военен съвет на Китай Фан Чанлун заяви, че намаляването на напрежението на Корейския полуостров можа да стане само по пътя на мирния диалог.Той подчерта, че двете страни трябва да проявят сдържаност и да избягват изявления, увеличаващи напрежението. Фан посочи, че се надява Китай и САЩ да успеят заедно да решат севернокорейския ракетно-ядрен проблем. Неправилните действия на САЩ \"по въпроса за Тайван\", патрулирането в Южнокитайско море и разполагането на модерна система за противоракетна отбрана в Южна Корея оказват силно негативно въздействие върху взаимното доверие във военната област, обяви Фан Чанлун пред американския военен.По време на посещението на Дънфорд в Китай е било подписано рамково споразумение за установяване на механизъм за диалог между съветите на началник-щабовете на САЩ и Китай, като между тях вече ще е възможна и видеоконферентна връзка. ", "date": "2017.08.17", "title": "По искане на Тръмп разработват изпълними военни варианти срещу Северна Корея"}
{"url": "https://offnews.bg/sviat/terorat-stigna-i-barselona-van-se-vriaza-v-turisti-13-ubiti-i-100-ra-663063.html", "text": "Микробус се вряза в туристи в центъра на Барселона. Каталунските власти потвърдиха за 13 убити и най-малко 100 ранени при атентата.Атаката е станала на най-оживената пешеходна улица в столицата на Каталуня - Лас Рамблас, в близост до търговския център \"Ел корт инглез\". Властите предупреждават хората да избягват района около Плаза Каталуня. Регионалният премиер на Каталуния Карлес Пучдемон съобщи, че полицията е арестувала двама души след атентата - единият е мароканец, а другият е от испанския анклав в Северна Африка Мелиля. Те са свързани със случилото се, но нито един от тях не е шофьорът.След нападението шофьорът е напуснал микробуса и е тръгнал пеша. Както изглежда, не е въоръжен, заяви говорител на каталунската полиция.Вестник \"Вангуардия\" съобщи, че един от предполагаемите организатори на нападението е убит в престрелка с полицията - това е станало в община Сан Жуст Десверн, на около 10 километра от Барселона.в жилище в община Алканар край Барселона е предшествала атентата и е свързана с него. Има един убит, седем са ранени. Къщата е изцяло разрушена. По информация на вестник Ел Паис, на мястото на взрива са открити бутилки с пропан-бутан.В четвъртък вечерта бял Форд Фокус е прегазил двама полицаи на КПП за контрол на автомобилното движение в Барселона. Шофьорът е застрелян от служители на реда. Все още не е ясно дали случаят е свързан с атентата.Каталунската полиция уточни, че няма заподозрени, укрили се в заведение в града. По-рано днес вестник \"Периодико\" съобщи, че шофьорът на микробуса се е укрил в турски ресторант и е възможно да е взел заложници - това обаче не се потвърди.Дрис Укабир, на името на когото е бил нает бусът, използван за атентата в Барселона, е заявил пред полицията в Каталуния, че са му откраднати документите.Открит е втори микробус, който вероятно принадлежи на извършителите на терористичния акт, предаде телевизия \"24 орас\". в Барселона, съобщи информационната агенция на групировката Амак, цитирана от Ройтерс.\"Извършителите на атентата в Барселона са войници на Ислямската държава и проведоха операцията в отговор на призивите за нападения срещу държавите от коалицията\", пише агенция Амак, имайки предвид предвожданата от САЩ международна коалиция срещу групировката.По време на нападението много хора са се скрили в магазините и кафенетата по улицата. Метрото и градският транспорт в района са спрени.\r\n ", "date": "2017.08.17", "title": "Терорът стигна и Барселона: Ван се вряза в туристи, 13 убити и 100 ранени"}
{"url": "https://offnews.bg/sviat/venetcueltci-otkradnali-zhivotni-ot-zoopark-za-da-se-nahraniat-663055.html", "text": "От зоопарк във Венецуела са откраднати животни, а властите подозират, че крадците са гладни венецуелци, търсещи начин да се изхранят.Животните са откраднати от зоологическа градина в град Маракайбо в западния щат Сулия на фона на хроничния недостиг на храни в страната, съобщи Ройтерс. Регистрирани са повече от 10 кражби, като сред откраднатите животни има бик, няколко тапира, диви прасета и птици. Според полицията крадците се възползват от това, че животните са кротки и са свикнали с хора. Ръководството на зоопарка обаче смята, че животните са откраднати от наркотрафиканти, които ги продават. Разпадането на социалистическия икономически модел на Венецуела предизвика хроничен недостиг на хранителни продукти, които водят до недохранване и принуждават милиони души да си набавят храна по всякакви начини, включително като ровят в контейнерите, посочва Ройтерс.Заради кризата зоопарковете пък са силно затруднени да осигуряват храна за животните. Според синдикален лидер през миналата година само в столицата Каракас около 50 животни са умрели от глад.Президентът Николас Мадуро обвини за недостига на храни протестите на опозицията, които блокираха улици и магистрали, както и \"икономическата война\", водена по думите му от негови противници с помощта на Вашингтон. ", "date": "2017.08.17", "title": "Венецуелци откраднали животни от зоопарк, за да се нахранят"}
{"url": "https://offnews.bg/ikonomika/v-evropa-niama-takova-neshto-kato-taksa-prazen-stol-tia-e-nezakonna-663061.html", "text": "Собствениците на ресторанти би трябвало да информират предварително клиентите си, ако налагат такса за неявяване при направена резервация, обясниха от Европейската комисия след запитване на БНТ.Поводът за запитването на медията е твърдението на собственика на \"Miloz Fish end Grill\" в Созопол, че таксата от 20 лева за празен стол е нормална практика за \"всеки реномиран ресторант по света\".Ако резервирате маса в ресторант по телефона или онлайн и ви предупредят, че при неявяване сте длъжен да платите неустойка, тогава, според европейските закони, правата ви на потребител не са нарушени. Освен, ако не прецените, че сумата, която трябва да платите, е несъразмерно висока и решите да я оспорвате. Българският случай с такса \"празен стол\" обаче нарушава европейското законодателство, защото клиентите не са били предварително информирани, обясниха от ЕК.Ако прецените, че вашите права като потребители са нарушени, Еврокомисията съветва да сезирате националната организация за защита на потребителите.Можете да се оплачете и директно в Брюксел - в ", "date": "2017.08.17", "title": "В Европа няма такова нещо като такса \"празен стол\", тя е незаконна"}
{"url": "https://offnews.bg/kultura/edni-dva-chasa-na-tcentralna-zhp-gara-663058.html", "text": "Тази история е публикувана на фейсбук профила на Николета Василева на 15 август. Дали всичко в нея е истина не успяхме да установим, но всеки човек, който редовно ползва услугите на националния жп превозвач едва ли би се усъмнил във фактологията. Независимо дали става дума за реална случка или художествен разказ, четенето си струва:ЦЕНТРАЛНА ЖП ГАРА/едни два часа днес/Гише за предварителна продажба на билети.- Билет за Мездра и обратно, моля. За 18.10 ч утре в посока Мездра, а обратно към София – на следващия ден, седемнайсети август, в пет сутринта.- Влакът в пет може и да не върви.- Но в разписанието го има, проверих и в интернет..- Това няма значение, казвам ви, че може и да не върви.- Откъде да разбера със сигурност?- Питайте на 15-то гише – „Информация“.Премествам се на гишето. Пред мен стоят две момичета, англоговорящи. Опитват се да обяснят колко билета в каква посока искат, с колко багаж са и т.н. „Информация“-та долавя тук - таме по нещо, ама не съвсем, и дава озадачаващи за момичетата обяснения. След дълги опити за жестомимичен превод и лепене на документи по стъклото, двете момичета се обръщат с умолителни погледи към опашката:\"Някой говори ли английски?\"Никой не си признава.- Айде някой ако говори да ги види какво искат бе, да се махат по-бързо – набира скорост един чичакис със сламена шапка и риза на едри квадрати. Под напора на шкембето му третото копче отдолу нагоре моли за милост.Някой разбутва опашката и сред глъчка недоволстващи се появява тържествено велосипед. Бута го притеснен човечец .Блузата му с цвят на пъпеш яко пуска сок.- Дай му на тоя билет за колелото, че не може да се оправи! –твърдо пристъпва отстрани тантуреста кака в костюм на служител на БДЖ-то. - За Истанбул пътува.- Не мога от това гише да му дам, мини на шеснайсто - разправя „Информацията“.- Айде изкарай един билет де, да го пращам нанякъде, шеснайсто ще затвори секи момент, дванайсе и половина стана – настоява каката. Някакси изкарват билет на турския такова с колелото.- Ще има ли влак на седемнайсти в пет сутринта от Мездра за София – питам.- Ще има ми, що да няма - отговаря ми „Информацията“.- Колежката ви каза, че може и да няма.- Ами питайте колежката тогава – отговарят ми..Премествам се отново на гише „Предварителни продажби“. Там стои възрастен мъж с документи и десет лева в ръката. И стои, и стои, и стои…Отвътре две служителки човъркат нещо на компютрите. Стоим си. След десет минути се осмелявам да попитам:- Проблем ли има някакъв?- Ами малко по-дълго ще продължи това с моя билет, случаят е малко по-особен – отговаря човечецът. След още пет минути гишето хлопва. Почивка от 12.30 до 13.00ч. Половината документи на човека са вътре, половината – извън гишето.- Обслужиха ме наполовина – обръща се той с извинителна усмивка към опашката.След викове на пътници бива отворено съседното гише. Там последните стават първи. Съответно моя милост е в новите последни.– Жулиета се казвам – представя се на служителката пътничка.– Как? – не чуват отвътре.– Жулиета.– Какво, какво? – вика пак жената зад дебелото стъкло.– Жулиета, като в „Ромео и Жулиета“ – крещи пътничката.– Аз пък съм Шекспир – добавя мъжът преди мен. На „Шекспир“ обаче не му издават билет. Тук е гише „Предварителни продажби“. „Предварителни“ значи два дена предварително. А той иска да си купи за довечера…да слиза долу.– Къде долу? – пита той.– Ами долу бе, господине, колко „долу“ има според Вас? Разбиха го….– И аз ли съм за „долу“? – пита слепец, който почуква с бастуна си на опашката. Оказва се, че да.– Кой ще ме упъти, не знам как да сляза – тревожи се слепият.– Ей оттука вляво и надолу – сочи с пръст една жена. Опашката е вперила поглед напред и само напред.– Айде някой да помогне на човека да се ориентира – приканва майка с дете. Поне днеска малко милост, Богородица е …– Айде стига и Вие с тая религия бе! – почва да вика „Шекспир“. Аз съм атеист. Жена ми е от Куба. Имам приятели от всички раси и религии. Ама стига сте промивали мозъците на хората! Сега пак се мъчат да пробутат религия в училище. Никакви такива не трябва да се позволяват, само история да учат и това е! - Шекспир е червен и запотен . Опашката се клати и се разделя надве. Едните запълзяват с куфари, чанти и деца към заветното „долу“. Там било пълно с билети и нямало опашка, шушукат.След мен стои жена, наперена стринка, мирише на „Живанши“. Вносен кец. Връзките вързани педантично, че и подпъхнати с все клуп в предходната връзчена преградка. Хитро.- Вие закъде пътувате? – пита ме.- Пътувам, евентуално, за Мездра и обратно – отговарям.- О, Мездра! Никога не съм била в Мездра. Какво има там?Какво има там… Айде сега де?- Ами там е … хм…. родена Цеци Красимирова – отговарям й.- А! – зяпва жената. Оная с куршума.. оо, не знаех..- Един билет отиване и връщане за…- опитвам се да…- Съжалявам, затваряме от 13.00 до 13.30 ч за почивка. Отидете на следващото гише.Ех, ама започвам да се ядосвам вече. Добре че насреща се задава свещеник. Припомня ми, че днес е празник Богородичен. Че не бива да се гневим. Че трябва да сме благодарни и да прощаваме. ..Колко е човешкият живот – билетче в една посока. Щрак с перфоратора..- Честит празник, отче – поздравявам го и понечвам да му целуна ръката.- Честит празник, жива и здрава бъди. Но ръка недей да ми целуваш. С цигара съм. А и пих две ракии, да ме прости Господ. Мой приятел си отиде днес, голям приятел. Какъв шегобиец беше.. голям майтапчия. И да вземе точно днес на погребението котакът му да си пъхне главата в една консервена кутия. Вървя аз със катафалката, а котката - отпреде, тича, мяучи, размахва консервената кутия и я таралянка по улицата…Така ни разсмя Павлето и от оня свят…Стискам билета в ръка и ги обичам. Ако прекараш с някого в затворено помещение две нощи, почваш да го понасяш и даже може да го обикнеш, казват. Ако прекараш с някого на опашка на Централна гара едни два часа…", "date": "2017.08.17", "title": "Едни два часа на Централна жп гара"}
{"url": "https://offnews.bg/futbol/ludogoretc-s-edinia-krak-v-grupite-na-liga-evropa-663070.html", "text": "Лудогорец докосва групите на Лига Европа след победа 2:0 над литовския Судува в плейофите. Все пак след седмица предстои реванш и българският шампион трябва да бъде внимателен. Съперникът унищожи 3:0 швейцарския Сион в предния кръг.Дебют начело на тима от Разград направи Димитър Димитров - Херо. Настроението вдигна и откриването на новата трибуна на стадиона. Херо не направи промени, освен принудителните, сравнение с Георги Дерменджиев.Мачът тръгна трудно, преди почивката положенията почти липсваха. Судува се защитаваше с 9 души, риташе здраво и не мислеше въобще да атакува.След почивката обаче Лудогорец направи нужния натиск. Може би играчът на мача Сисиньо подаде за първия гол, вкаран с глава от Моци. Румънецът се разписа пред трибуната, кръстена на него. Той обаче пропуска реванша заради картони. Лошо!Второто попадение отбеляза Мисиджан, който си върна титулярното място след продажбата на Кафу. И се стара много. Холандецът завърши със страховит удар продължителна атака.До края домакините изтърваха две уникални възможности за трети гол чрез резервата Паоло. Бразилецът първо нацели гредата, после стреля над нея, останал сам срещу вратаря. Но и 2:0 стига, стига в реванша да не бъдат допускани много груби грешки!", "date": "2017.08.17", "title": "Лудогорец с единия крак в групите на Лига Европа"}
{"url": "https://offnews.bg/futbol/dembele-izbiaga-iznudva-borusia-za-transfer-v-barselona-663040.html", "text": "Нападателят на Борусия Дортмунд Усман Дембеле избяга от клуба и заяви желание да премине в Барселона. Новината съобщи \"Билд\".Бързакът е във Франция. Той позвънил на шефовете в Дортмунд и им съобщил, че няма да мръдне от дома си, ако не го пуснат в Барса.Дембеле е фаворит на каталунците за заместник на Неймар, който премина в ПСЖ за 222 милиона евро. Барса дава на Борусия 80 милиона евро за правата на французина, който спря да тренира още преди няколко дни.Дембеле пристигна в Дортмунд преди година от Рен. Той направи страхотен сезон, в който записа 49 мача, 10 гола и 21 асистенции!Другата цел на Барселона - Филипе Коутиньо, също върти селски номера на клубния си тим, в случая Ливърпул. Бразилецът не игра в първите мачове за сезона. Неговата цена минава 100 милиона евро.", "date": "2017.08.17", "title": "Дембеле избяга, изнудва Борусия за трансфер в Барселона"}
{"url": "https://offnews.bg/izvan-terena/slaven-vratar-na-barsa-hvarlia-rakavitcite-stava-televizionen-magnat-663044.html", "text": "Вратарят Виктор Валдес, който спечели всичко с Барселона и Испания, зарязва футбола, въпреки че има добри оферти от Спортинг Лисабон и Депортиво Ла Коруня. Той ще става медиен магнат.Да, за разлика от други бивши величия испанецът няма интерес към треньорството или коментирането. Валдес вече е основал заедно с двама партньори телевизионна компания, наречена called Crazy4fun.Тя е международна, като ще има офиси в Барселона, Абу Даби и Лондон. Виктор няма да се задоволи само с директорското кресло.Той вече е започнал работа по собствено шоу, в което ще интервюира бивши звезди на футбола. Програмата му дори е продадена авансово в 12 държави!Виктор Валдес е юноша на Барса, изкара 14 години в първия отбор на клуба. После игра за малко в Манестър Юнайтед, последно беше в Мидълзбро. ", "date": "2017.08.17", "title": "Славен вратар на Барса хвърля ръкавиците, става телевизионен магнат"}
{"url": "https://offnews.bg/sviat/isliamska-darzhava-poe-otgovornost-za-atentata-v-barselona-663069.html", "text": "\"Ислямска държава\" пое отговорността за атентата в Барселона, съобщи информационната агенция на групировката Амак, цитирана от Ройтерс.\"Извършителите на атентата в Барселона са войници на Ислямската държава и проведоха операцията в отговор на призивите за нападения срещу държавите от коалицията\", пише агенция Амак, имайки предвид предвожданата от САЩ международна коалиция срещу групировката.Днес следобед микробус се вряза в туристи в центъра на Барселона. Каталунските власти потвърдиха за 13 убити и най-малко 100 ранени при атентата.Атаката е станала на най-оживената пешеходна улица в столицата на Каталуня - Ла Рамбла, в близост до търговския център \"Ел корт инглез\".Регионалният премиер на Каталуния Карлес Пучдемон заяви, че испанската полиция е арестувала двама души след атентата в Барселона. Засега не е ясен броят на нападателите.", "date": "2017.08.17", "title": "Ислямска държава пое отговорност за атентата в Барселона"}
{"url": "https://offnews.bg/politika/radev-i-borisov-balgaria-stoi-redom-s-priatelskia-ispanski-narod-663067.html", "text": "Президентът Румен Радев и премиерът Бойко Борисов изразиха съболезнования за жертвите в Барселона.В изявлението на президента Румен Радев, разпространено от неговия прессекретариат, се казва:В телеграма до испанския си колега Мариано Рахой премиерът Бойко Борисов изрази искрените съболезнования на българското правителство за жертвите при днешния терористичен акт в Барселона.Той заявява и решимостта на българското правителство да продължи активно да участва в борбата на международната общност срещу тероризма.", "date": "2017.08.17", "title": "Радев и Борисов: България стои редом с приятелския испански народ"}
{"url": "https://offnews.bg/ikonomika/stroitelstvoto-na-gazoprovoda-kam-turtcia-varvi-po-plan-663042.html", "text": "Дейностите за изграждане на транзитния газопровод за Турция в участъка  Лозенец - Недялско се извършват в срок. Това констатираха днес министър-председателят Бойко Борисов и министърът на енергетиката Теменужка Петкова, които инспектираха обекта в района на Ямбол. Изграждането на двадесеткилометровата газопроводна отсечка от компресорна станция Лозенец до Недялско се реализира с цел повишаване на сигурността и капацитетните възможности на съществуващата транзитна газопреносна мрежа на „Булгартрансгаз” ЕАД.Дейностите са част от проект за рехабилитация, модернизация и разширение на съществуващата газопреносна система, определен за проект от общ интерес от Европейската комисия.Строежът е свързан с разширяване на транзитния газопровод за Турция и е ключов за развитието на съществуващата междусистемна свързаност на България с южната ни съседка. Реализирането му ще повиши сигурността на преносната система на „Булгартрансгаз” ЕАД и ще се осигури възможност за пренос на допълнителни количества газ по транзитния газопровод в участъка между компресорна станция „Лозенец” и българо-турската граница, уточняват от Министерството на енергетиката. Според премиера Бойко Борисов, с изграждането на реверсивни газови връзки европейският газоразпределителен център Балкан ще се захранва от различни източници на природен газ.\"Спазваме европейското законодателството и изискванията на Третия либерализационен пакет при реализация на проектите, всеки може да заплаща транзитни такси и да тразнитира през България\", каза още Борисов.А министър Петкова добави, че кабинетът предприемал реални действия за диверсификация на източниците и маршрутите за доставка на природен газ. Въвеждането на обекта в експлоатация се очаква през 2018 г. С изграждането на газовата връзка с Турция ще се увеличи възможността за транзитиране на природен газ от България към Турция от 14 млрд. куб. м. до 15.7 млрд. куб. м. годишно. Наред с това ще може да се транзитира природен газ и в реверсивна посока - от Турция към България.  ", "date": "2017.08.17", "title": "Строителството на газопровода към Турция върви по план"}
{"url": "https://offnews.bg/koloezdene/olimpijski-shampion-izgarmia-s-doping-predi-vueltata-663048.html", "text": "Олимпийският шампион по колоездене Самуел Санчес (BMC Racing) е дал положителна допинг проба, съобщиха проверяващите ченгета. Тестът е направен на 9 август.Анализът е намерил хормони на растежа, които влизат в забранения списък. Със същите бяха заловени Стефано Пираци и Никола Руфони томно преди Джирото. Санчес трябваше да кара на Вуелтата, която започва в събота.Естествено, испанецът е наказан до отваряне на втората проба. От BMC Racing освободиха веднага аса, но с уточнението, че това също е мярка до отваряне на \"Б\" пробата. Санчес спечели златото на Олимпийските игри в Пекин преди 9 години. Той имаше контракт до края на Вуелтата и после щеше да обяви дали сменя отбора.Испанецът е силен състезател, има 3 класирания в шестицата на Тур дьо Франс, 6 пъти е бил в десетката на Вуелтата. Изключително влиятелен колоездач, който е майстор на изкачванията и на откъсванията.Санчес е шестият професионалист, хващан със същите хормони, за последните 2 години. Наказанията са жестоки и явно испанецът ще трябва да се сбогува с колоезденето. ", "date": "2017.08.17", "title": "Олимпийски шампион изгърмя с допинг преди Вуелтата"}
{"url": "https://offnews.bg/futbol/hristo-jovov-podsili-levski-chikago-663064.html", "text": "Един от любимците на \"сините\" фенове – Христо Йовов, пристигна в Чикаго, за да играе в местния Левски. Той посети офиса на спонсора – „Montway Auto Transport“.Бижутера беше придружен от неговия братовчед Тодор Йовов, който също е бивш футболист, играл за най-стария български клуб зад Океана - Балкан. Христо Йовов изненада приятно президента на компанията г-н Михаил Михайлов, като му подари екип на Левски София.От своя страна Михайлов също връчи екипировката на Левски Чикаго на Христо Йовов. Бившият национал предизвика въодушевление в офиса на компанията. Много от служителите на която са българи и с радост го поздравиха, и се снимаха с него за спомен.После ръководството на отбора отиде на работен обяд в ресторант „Балканика“. На срещата присъстваха финасовият директор Евгени Руссу, основателят на отбора Николай Василев и бившият професионален футболист Венцислав Динков.„Благодаря на всички за топлото посрещане, надявам се да успеем да вдигнем купата“, беше кратък Йовов. Той прие поканата на Левски Чикаго да подсили отбора за националните финали на САЩ този уикенд в Детройт.", "date": "2017.08.17", "title": "Христо Йовов подсили Левски Чикаго"}
{"url": "https://offnews.bg/futbol/bundesligata-se-zavrashta-po-evrosport-s-shou-ot-miunhen-663052.html", "text": "Б\"Байерн за шести пореден път? Сигурно мнозина се надяват да не бъде така през май, но малцина биха се обзаложили, че това няма да бъде крайният резултат от новия сезон в Бундеслигата. И то, въпреки слабите резултати на баварците в контролите и отсъствието на ключови фигури като Филип Лам и Чави Алонсо. Просто шампионът отново изглежда твърде силен за конкуренцията.Лайпциг и Хофенхайм ще бъдат разсеяни от участието си в Европа, Борусия Д – от трансферните саги около Обамеянг и Дембеле, а и идването на нов треньор не помага на „жълто-черните”. Шалке и Байер Леверкузен също са с нови треньори, Гладбах се раздели с ключови фигури… Още в първия кръг всъщност ще видим дали това е суровата действителност.Новият сезон, който феновете отново ще могат да наблюдават в ефира на Евроспорт 2, се открива в петък вечер (18 август) в Мюнхен със сблъсък между Байерн и Байер. След серията от провали в контролите, отборът на Карло Анчелоти се върна на правилния път и спечели Суперкупата, а преди седмица отнесе Кемниц с 5:0 за купата.Роберт Левандовски се разписа и в двата двубоя, което показва, че намира формата си, а и защитниците не допуснаха толкова много грешки, колкото в предишните срещи. Леверкузен също имаше серия от слаби резултати в подготовката, а преди седмица се нуждаеше от продължения, за да се справи с Карлсруе за купата. Но пък поне записа първи мач през последния месец без допуснат гол.След като спечели на „Алианц Арена“ през 2012-а, Леверкузен има четири загуби в Мюнхен. Сега Хайко Херлих има сериозни проблеми със състава – и Ларс, и Свен Бендер са контузени, а същото важи за Хаверц и Брандт. Под въпрос пък са Та, Кампл и Поянпало, който вкара втория гол срещу Карлсруе.За Байерн ще отсъстват Мануел Нойер и Боатенг, макар че вратарят вече е почти напълно възстановен от травмата, заради която не игра четири месеца. От Байерн обаче обявиха, че ще действат по-внимателно с Боатенг, с надеждата той да изиграе повече мачове през сезона в Бундеслигата, отколкото през миналия, в който той взе участие само в 13 срещи\". ", "date": "2017.08.17", "title": "Бундеслигата се завръща по Евроспорт с шоу от Мюнхен"}
{"url": "https://offnews.bg/obshtestvo/vmro-sofia-e-hristianska-niama-miasto-za-nova-dzhamia-v-tcentara-663050.html", "text": "ВМРО ще се противопостави на всякакви опити за изграждане на нова джамия в центъра на София, заявиха от партията, която е част от коалицията \"Обединени патриоти\". Уважаваме всяка религия, но смятаме, че идеята за нова джамия в центъра на София е неуважение дори пред самите мюсюлмани, пише в декларацията на воеводите.От ВМРО са категорични, че няма да допуснат някой да променя облика на София като демократична, свободна, европейска столица, която държи на своята християнска история и ценности.Само преди седмици в „Орландовци\" местни жители протестираха срещу подобни планове. Пълен текст на декларацията:", "date": "2017.08.17", "title": "ВМРО: София е християнска, няма място за нова джамия в центъра"}
{"url": "https://offnews.bg/politika/stojnev-na-miastoto-na-zavoda-za-bokluk-beriaha-makove-663045.html", "text": "Последният ремонт на участъка от бул. \"Цариградско шосе\" от Орлов мост до алея „Яворов“ е бил преди 11 години.Това подчерта зам.-председателят на СОС Николай Стойнев в централата на ГЕРБ, който определи твърденията на БСП по проблема като неверни. „Фабриката за фалшиви новини работи на пълни обороти“, посочи Стойнев.Кметът тогава Бойко Борисов констатира неизпълнение на дейностите и наложи санкция в размер на 300 000 лв., които не бяха платени. Толкова струва и ремонтът на бул. „Цариградско шосе“, но по него се ремонтират различни участъци и спекулациите са много, каза още Николай Стойнев. За завода за отпадъци в София той обясни, че през 2009 г. на мястото са се брали макове, а сега функционира един от най-модерните заводи за преработка на отпадъци в Европа. ", "date": "2017.08.17", "title": "Стойнев: На мястото на завода за боклук беряха макове"}
{"url": "https://offnews.bg/sviat/niama-informatcia-za-postradali-balgari-pri-atentata-v-barselona-663066.html", "text": "Към 21.30 ч. няма постъпила информация за пострадали български граждани при извършения терористичен акт в Барселона, съобщава Министерството на външните работи.Посолството ни в Мадрид е в постоянен контакт с местните власти и следи ситуацията.МВнР препоръчва настоятелно на всички сънародници, които се намират в града, да избягват района на пл.“Каталуня“ и бул. „Лас Рамблас“.Препоръчваме на българските граждани да следят местните медии за актуална информация по случая, да следват стриктно инструкциите на органите на реда, да избягват места с големи струпвания на хора, както и да избягват пътуване с градския транспорт и метрото в града до изясняване и успокояване на ситуацията, заявиха още от МВнР.Всички български граждани, които желаят да получат актуална информация или да подадат сигнал за техни близки и познати, могат да го направят на дежурните телефони на посолството в Испания: 0034 913 455 761; 0034 913 456 651, или на дежурния телефон на Министерството на външните работи: +359 2 948 24 04.Телефон на местните власти за актуална информация: +34932142124МВнР призовава българските граждани, които се намират в Барселона, да се свържат с близките си или да отбележат в социалните медии, че са на безопасно място, защото мрежите на мобилните оператори са претоварени.", "date": "2017.08.17", "title": "Няма информация за пострадали българи при атентата в Барселона"}
{"url": "https://offnews.bg/obshtestvo/otvariat-orlov-most-kam-rektorata-v-nedelia-remont-i-po-kanala-do-ari-663032.html", "text": "Движението по бул. \"Цариградско шосе\" при \"Орлов мост\" в посока ректората ще бъде пуснато в неделя. Ремонтните дейности ще се преместят в платното към Плиска. При ремонта на южното пътно платно на бул. “Цариградско шосе“ ще се извърши и текущ ремонт на участък от бул. “Евлоги и Христо Георгиеви“ между Орлов мост и бул. “Гурко“, съобщи столичният кмет Йорданка Фандъкова във фейсбук. Очаква се ремонтите и по двата булеварда да приключат за 7 дни при благоприятни климатични условия, уточнява тя. От 12 август до днес беше извършено цялостно фрезоване, поставяне на стоманена мрежа за допълнително заздравяване на настилката и положен основният слой асфалт. Днес започна полагане на износващия пласт асфалт – първо по пътното платно за директно движение, а утре по лентата за десен завой към бул. “Евлоги и Христо Георгиеви“. Технологията на работа изисква горещото асфалтово покритие да изстине 48 часа, за да се стегне и заздрави, след което движението ще бъде възстановено, обясни Фандъкова.  ", "date": "2017.08.17", "title": "Отварят Орлов мост към Ректората в неделя, ремонт и по канала до Ариана"}
{"url": "https://offnews.bg/evropa/niama-da-ni-triabvat-vizi-za-anglia-sled-brekzit-tvardi-gardian-663036.html", "text": "Гражданите на страните от ЕС няма да имат нужда от визи за Великобритания и след Брекзит, съобщава британският вестник \"Гардиан\".Информацията не е обявена официално, но вестникът се позовава на високопоставен източник от правителството.Очаква се свободното влизане в страната да залегне в плана за новата имиграционна политика на Обединеното кралство, който ще бъде публикуван до края на годината.Липсата на визов режим обаче не означава автоматично, че гражданите на ЕС ще могат да останат за неограничен период на Острова, уточнява източникът на вестника. Ако те искат да работят във Великобритания, ще трябва да отговарят на новите имиграционни условия.Очаква се Междувременно новоизбраният лидер на Либералните демократи, една от основните партии във Великобритания, коментира, че има \"значителна вероятност\" Брекзит изобщо да не се случи. \"Въпреки че правителството и Джеръми Корбин (лидер на лейбъристите - б.р.) са на различни позиции в много отношения, те са абсолютно на една и съща вълна за Брекзит и много от хората, които гласуваха на лейбъристите преди няколко седмици, вероятно не са наясно, че ръководството се занимава с варианта при Брекзит да напуснем единния пазар\", коментира председателят на Либералните демократи сър Винс Кейбъл.\"Другият фактор, който мисля, че самото правителство осъзнава ясно едва сега, е че целият процес (по Брекзит - б.р.) е ужасно сложен\", добавя лидерът на либерал-демократите.", "date": "2017.08.17", "title": "Няма да ни трябват визи за Англия след Брекзит, твърди Гардиан"}
{"url": "https://offnews.bg/protesti/koj-pozvoli-da-se-stroi-v-morskata-gradina-na-obzor-663046.html", "text": "Скандалната сделка, при която част от морската градина на Обзор е продадена и за парцела има строителен интерес, изкара днес на протест няколкостотин души. Главният път за кратко и на етапи бе блокиран от местни жители, подкрепени от свои съмишленици от Сопот и Асеновград, включително и от гайдари. Сделката е осъществена през 2003 г. от тогавашното ръководство на Община Несебър, които продават около 600 дка от парка на града на частна фирма. Теренът е препродаван, след което към него се появяват и апетити за строеж на хотел. Настоящото ръководство на общината атакува сделката в съда, защото, според тях, е незаконна – морската градина е била публична – общинска собственост и няма право да се продава – цялата или на части. Окръжният съд в Бургас я анулира, но Апелативният отмени решението на първата инстанция. Според юриста Марин Божков, обществен наблюдател на процеса и председател на програма Достъп до правосъдие, има допуснати редица грешки. Сред мотивите, пояснява Божков, е че на този парцел е имало заведение и това било предназначението на имота. Тоест – нямало обществен интерес и парцелът не бил публична общинска собственост. Съдът пропуска, според Марин Божков и че част от имота се намира в плажната ивица, която е изключително държавна собственост. Решението на апелативните магистрати противоречи и на постоянната практика на ВКС и юристът смята, че последната инстанция ще се произнесе в тяхна полза.„“, коментира Марин Божков. Очаква се след края на съдебната ваканция ВКС да насрочи делото за спорния парцел в морската градина. Жителите на Обзор заплашиха, че ако то не е в тяхна полза, ще преместят протеста си в София.", "date": "2017.08.17", "title": "Кой позволи да се строи в морската градина на Обзор"}
{"url": "https://offnews.bg/razsledvane/ndk-dava-12-mln-na-priako-dogovariane-s-onia-galchev-zaradi-kojto-iz-663034.html", "text": "НДК ще отпусне близо 12 млн. лв. с пряко договаряне за изграждане на система за сигурност във връзка с предстоящото председателство на Съвета на ЕС. Това става ясно , в която за изпълнител за пряко договаряне е посочена \"Галчев Инженеринг\" ЕООД. Дружеството към момента е ангажирано с друга поръчка - тази за реконструкцията на НДК.Името на фирмата се завъртя  с бившия директор на НДК Мирослав Боршош. Тогава назначеният на неговия пост за един ден Борислав Велков оповести кореспонденция, свързана с обществената поръчка за ремонта на НДК. От съобщенията се разбра, че \"Галчев инженеринг\" е \"побутната\" от комисията за избор на изпълнител на поръчката за реконструкцията на НДК. Компанията предложи цена 16 549 998 лв без ДДС, която беше по-висока от предварително обявената стойност – 13.9 млн. лева без ДДС. Служителят в НДК Иван Беров, който е единият от участниците в чата с разменени съобщения, , че публикациите на Борислав Велков са манипулация. С новата поръчка, която е обявена на 16 август, възложителят НДК посочва, че е избрано прякото договаряне заради възможната заплаха за националната сигурност, като се позовава на предвидените в Закона за обществените поръчки \"изключителност\" на обстоятелствата и \"непредвидимост\" на събитията. Ако поръчката бъде пусната по нормалния ред, това би отнело много време, което е опасно предвид \"критично краткия срок за привеждане на сградата на НДК за нуждите на българското председателство\". Първите предвидени събития са на 1 ноември 2017 г., а изпълнението на обществена поръчка по надлежния ред би се проточило с до 6 месеца.Срокът, необходим за техническото изпълнение на предвидените дейности, в т.ч. доставка и изграждане на системите за видеонаблюдение, пожаро-известяване, система за контрол на достъпа и др. е три месеца, се посочва в заданието. В него е записано, че неизпълнението на проекта \"поставя под опасност живота и здравето на участващите във всяко едно от събитията\" в рамките на българското председателство, което може да представлява и непосредствена заплаха за националната сигурност.Възложителят посочва, че парите по тази поръчка са отпуснати с постановление на правителството, с което се правят промени в капитала на НДК с 28 млн. лв. От тях \"до 12 млн. лв. с ДДС\" са за провеждането на обществена поръчка по реда на ЗОП и избор на изпълнител за Единна хомогенна глобална система за сигурност. Средствата са осигурени от бюджета на министерството, ангажирано с организацията на председателството. Допълнителните средства бяха  от правителството през юни, което до голяма степен противоречи на хипотезата за непредвидимост и изключителност на събитията.  На запитване на OFFNews през юни месец от министерството, оглавявано от Лиляна Павлова съобщиха, че не са предвидени средства във връзка с охраната и сигурността на председателството.\"Във връзка с въпросите, които засягат разходите за охрана, Ви уведомяваме, че този бюджет се разпределя от МВР и би следвало да отправите питането си към тях\", отговориха тогава от ведомството.В същото време от МВР обясниха, че не се предвижда участието на частни дружества в дейността по охрана на председателството. В същото време обаче за обезпечаването на сигурността в НДК щяло да се разчита освен на ресурсите на МВР и НСО, но също и на фирмата, която към момента охранява сградата - дружеството \"Форс Делта\".\"Като следва да се има предвид, че по отношение на обезпечаването на сигурността на главната сграда на НДК, където се провеждат по-голяма част от събитията и определената прилежаща територия по време на председателството на Съвета на ЕС 2018 г. ще се разчита на ресурси на МВР и НСО и охранителната фирма, която към момента осъществява охраната на НДК\", се казва още в отговора.От там припомнят, че на 29 юни правителството е отпуснало допълнителни разходи от 9.5 млн. лв. за изпълнението на мерките за сигурност и обезпечаване на събитията по време на председателството през 2018 г. ", "date": "2017.08.17", "title": "НДК дава 12 млн. на пряко договаряне с оня Галчев, заради който изгоря Боршош"}
{"url": "https://offnews.bg/politika/bsp-meri-efektivnostta-na-gerb-zaradi-tcankov-kamak-663039.html", "text": "Искаме да коментираме ефективността на проектите. Точно ефективността е основното обвинение към проекта Цанков камък, в който бяхме намесени. Това заяви зам.-председателят на НС на БСП Деница Златева пред медиите в централата на партията. Тя цитира премиера Борисов от стенограмата на Министерски съвет вчера: „Нашето даване на „Цанков камък” на прокуратурата сега е, защото не работи. Това е все едно да си направил завод за битови отпадъци и той да не работи. Естествено, че ще търсят виновника за загубите, затова сме дали сега Цанков камък на прокурор”.Не работим с фалшиви новини. Нека всеки, който излезе да ни опровергава, да декларира същото. Относно ефективността на завода за боклук, голямата гордост на Борисов, той трябваше да постигне конкретни резултати – след преработването на отпадъци в завода, под 10% да отива на депо. Фактите сочат обаче, че само 2 години след откриването му, той не може да достигне тези проценти”, заяви депутатът от левицата Георги Свиленски. По думите му този голям проект за над 350 млн. в момента не работи ефективно. „За да се доближи до желаната ефективност, Столична община е принудена да пристъпи към сепарираща лента, около която работят 50 работника в бели престилки и маски и разделят боклука”, заяви той. Депутатът коментира, че за това общината е обявила през март обществена поръчка за 6 млн. лв., а август за 2 млн. лв. - меки мерки, които да обучат тези 50 човека да правят разлика между кутийка за безалкохолна напитка и парче винкел или стъклена от пластмасова бутилка. Той допълни, че втората задача е да се осигури приемственост или достъпност на служителите до правителството. „Голямата гордост и ефективност на Борисов е сведена до едни наши съграждани да сепарират ръчно боклука, след като той вече е излязъл от завода. Предлагаме вместо тези 6 млн. да се дават за това, във всеки един квартал на тези хора, които така или иначе обикалят по улиците и сепарират на място боклука, да им се дават пари да вършат това, без да ходят до завода”, предложи социалистът.Ремонтът на „Орлов мост” при кмета Борисов не издържа и 11 дниСвиленски даде и друг пример - качеството на ремонтите в София. Той припомни, че 2007г. първият ремонт, който е направил Борисов, е този на „Орлов мост”. „Къде е ефективността? Г-жа Фандъкова вчера каза, че утре ще приключи ремонтът и всичко ще бъде забравено. Не, няма да бъде забравено”, категоричен бе той. Депутатът от БСП обясни, че „Орлов мост” е емблемата на ГЕРБ за всеки един ремонт – строителство, контрол, отговорност на фирмите и ощетяване на гражданите. Той припомни, че на 12.08.2007г. завършва ремонтът, като 700 000 лв. са дадени само за „Орлов мост”, а 1,2 млн. лв. за отсечката от него до „Ропотамо”. По думите му само 10 дни след това „Цариградско шосе” става „Цариградско море”, а „Орлов мост” е нагънат на коловози.Г-н Борисов няколко дни след това твърди, че фирмата, която е извършила ремонта, поема гаранцията от 5 год.„Вчера на Министерски съвет той казва: „Какво искате, 11 години тежкотоварни автомобили, камиони, таксита, автобуси, кой път ще издържи 11 години? Г-н Борисов, не 11 години, 11 дни не ви издържа ремонтът”, каза той.Свиленски подчерта, че днес е Орлов мост, миналата седмица е бил „Черни връх”, който само няколко месеца след големия ремонт и пускането на метростанцията, при един по-голям дъжд настилката се е напукала. „Фандъкова каза, че ще бъде ремонтирано за сметка на изпълнителя. Кой е изпълнителят, г-жо Фандъкова, и за чия сметка ще бъде направен поредният ремонт – изпълнителят е Метрополитен - 100% общинско дружество и отново 100% столичани ще платят за втори път некачествения ремонт”, обясни той. Свиленски заяви, че автомагистралите Марица и Тракия също са били ремонтирани повторно на 3 месеца и малко преди да навърши година втората.Георги Свиленски подчерта, че докато през тези няколко дни ни занимаваха с „Цанков камък”, вчера МС е дал на концесия интермодалния терминал в Пловдив. „Само преди 6 месеца искахме тази процедура да бъде спряна. Това е поредният грабеж на българското общество – дават се под наем 71 декара, с изградената инфраструктура, за 5 хил. лева на месец за 27 години. Съоръжението е построено за 12 млн. евро, а го даваме под наем за цената на будка в центъра на София”, обясни той. Според него тази фирма ще стане монополист и ще контролира отношенията на всички транспортни фирми с този терминал. „Казахме, че фирмата ще е пловдивска с 4 букви. Сега вече може да я кажем ПИМК. Да видим дали те няма да са концесионер на летище „Пловдив”, каза още той. Искам да запозная обществото с ефективността на Бойко Борисов като кмет на столицата. Вчера бе блокирано движението на бул. „България” и бул. „Петко Ю. Тодоров”, заради имот, който по общия устройствен план от 2009 г. трябва да бъде парк, зелена площ и има дървета. С подписа на Борисов като кмет, през 2006 г., тази публично-общинска собственост става частна и е дадена на частна фирма, която е заградила пространството и е нарушила нормалния ритъм на живот на кв. „Стрелбище”, в София.” Това заяви общинският съветник от БСП в СОС Николай. „Понеже фирмата не зачита нито районната, нито столичната власт, прави каквото си поиска и както си поиска, моят призив е г-н Борисов да вземе отношение по казуса, тъй като цялото това ходене по мъките е започнало с неговия подпис”, призова Николов.", "date": "2017.08.17", "title": "БСП мери ефективността на ГЕРБ заради Цанков камък"}
{"url": "https://offnews.bg/obshtestvo/darzhavata-i-it-biznesat-zapochvat-obuchenie-za-programisti-v-uchilish-663013.html", "text": "Държавата и IT компаниите обединяват усилията си и наесен започват обучение на ученици за приложни програмисти. Целта е да се разшири броят на квалифицираните кадри със средно образование и още след XII клас те да могат да започват работа в софтуерните компании, които сега страдат от остър недостиг.То ще се осъществява по националната тригодишна програма \"Обучение за ИТ кариера\", ще се финансира от Министерството на образованието с общо 770 000 лева, а за предстоящата 2017/2018 г. се отпускат 270 хил., съгласно решение на Министерския съвет от края на април. Предстоящо изменение на документа предвижда пет регионални центъра да организират занятията. Те ще бъдат обособени към пет професионални гимназии, които ще работят в партньорство с висши училища и представители на ИТ бизнеса.В програмата могат да се включат завършили IX клас ученици от средни училища, професионални и профилирани гимназии, които не учат специалността \"Приложен програмист\". Желаещите ще бъдат отсети чрез тестове за допустимост.Предвижда се през 2017/2018 г. да бъдат обучени минимум 60 учители, да бъдат включени поне 200 ученици, а най-малко 150 от тях да преминат теста в края на първия етап на програмата.Обучението ще се провежда в професионални гимназии и училища с паралелки по специалности от направление \"Компютърни науки\" в свободното време на учениците през седмицата, в събота и неделя и/или през ваканциите. Част от него ще е онлайн.Няма да се учи по налични към момента учебници. Бизнесът ще разработи Държавен образователен стандарт, след това в партньорство с фирмите ще се създадат и учебните планове и програми, материали за обучение, включително софуер за споделено учене.Кои ИТ организации, училища фирми ще се включат ще стане ясно след провеждането на обществена поръчка.Петте центъра, които ще ръководят процеса на регионално ниво, ще са в Правец, Русе, Пловдив, Бургас и София.Този в Правец - към Професионална гимназия по компютърни технологии и системи, гр. Правец и Технически университет, София - ще отговаря за: София регион, Видин, Враца, Монтана, Плевен, Перник, Кюстендил, Благоевград и Ловеч.Към центъра в Русе – към Професионална гимназия по електротехника и електроника „Апостол Арнаудов“, Русе и Русенски университет „Ангел Кънчев“ - ще са: Русе, Силистра, Разград, Шумен, Търговище, Добрич, Габрово и Велико Търново.Пловдивският център – към МГ „Акад. Кирил Попов“ и Пловдивски университет „Паисий Хилендарски“ - ще организира работата в Пловдив, Стара Загора, Пазарджик, Кърджали и Смолян.Към в Бургас – към Професионална гимназия по електротехника и електроника „К. Фотинов“ и Университет „Проф. д-р Асен Златаров“, Бургас - ще са Бургас, Сливен, Ямбол и Хасково.Петият, в София – Технологично училище „Електронни системи“ и Технически Университет, София - ще има за задача да обхване столичните училища.Няма да е задължително обучението да се провежда там, където е центърът, това може да става и в някой от останалите изброени градове.Центровете трябва да организират изпълнението на националната програма, като:- изготвят онлайн платформа или подобно решение/продукт за предоставяне на учебно съдържание и тестови задачи;- разработят процедура по подбор на участниците в обучението;- разработят програма за обучението;- подберат и подготвят учители или лектори за провеждане на обучението;- организират провеждане на тестове и в края на тригодишния период на програмата - полагане на изпити за придобиване на професионална квалификация по професия „Приложен програмист“.Предвижда се по програмата да се покриват: комадировъчните разходи на ученици, лектори, ръководители на учениците, организатори на спортни и културни дейности; разходите за възнаграждение, вкл. хонорари за водене на учебни занятия и провеждане на тестове; разходите за административно обслужване и организация; разходите за техническо и софтуерно разработване и обслужване; разходите за канцеларски и други материали и консумативи; режийни разходи.Инициативата е съобразена с целите в приетата през декември 2015 г. Концепция на МС за насърчаване обучението на софтуерни специалисти. В тази връзка през декември 2016 г. министърът на образованието подписа Споразумение за сътрудничество за софтуерно обучение на ученици с представителите на ИТ индустрията: Българската асоциация на софтуерните компании (БАСКОМ), Българската асоциация за информационни технологии (БАИТ), Българската аутсорсинг асоциация и Фондация „Клъстер информационни и комуникационни технологии (ИКТ Клъстер).", "date": "2017.08.17", "title": "Държавата и IT бизнесът започват обучение за програмисти в училищата"}
{"url": "https://offnews.bg/snukar/raketata-pokazva-fenomenalna-forma-v-kitaj-663037.html", "text": "Великият Рони О’Съливан нямаше особени проблеми да се класира за втори кръг на Шампионата на Китай по снукър (China Championship). Той победи с 5:2 Сам Беърд.Ракетата демонстрира великолепна форма, въпреки че все още играе с щеката, от която се оплаква вече повече от месец. Независимо от това Рони направи брейкове от 124, 91, 66, 56 и 100 точки.Така единствено спечели третия фрейм без да се отчете с поне халф-сенчъри.Жребият на О’Съливан не е особено благосклонен, като следващият му опонент ще бъде Дейвид Гилбърт, който се стреми да влезе в топ 16 на световната ранглиста.Както е известно, Ракетата евентуално може да срещне Джъд Тръмп още на четвъртфиналите в Китай.", "date": "2017.08.17", "title": "Ракетата показва феноменална форма в Китай"}
{"url": "https://offnews.bg/obshtestvo/sofijska-voda-prodalzhava-izgrazhdaneto-na-kanalizatcia-v-gorubliane-663043.html", "text": "„Софийска вода“ АД започна нов етап в израждането на канализацията на квартал „Горубляне“. Строителните дейности ще се реализират по ул. „Искър“, от ул. „Деян Попов“ до ул. „Хан Аспарух“, включително ул. „Хан Аспарух“ от ул. „Искър“ до ул. „Крайречна“. Проектът е на стойност 1 050 000 лева и се очаква да бъде завършен към средата на януари 2018 г., съобщиха от компанията. Тогава ще завърши и започналият по-рано тази година етап на стойност 1 980 000 лева, който обхваща следните улици: ул. „Висока ела“, ул. „Георги Зоев“, в участъка от ул. „Искър“ до бул. „Самоковско шосе“, ул. „Боте Бърборков“, в участъка от ул. „Георги Зоев“ до ул. „Деян Попов“, ул. „Деян Попов“, ул. „Манол Велев“ и ул. „Шамако“.В квартала, през последните години, „Софийска вода“ АД, част от „Веолия“, инвестира в изграждането на нови канали и подмяна на старите и амортизирани етернитови водопроводи.През 2016 г. бе изграден отливен канал на стойност 1 400 000 лева. Той е с дължина 375 метра, изграден е от стоманобетон и отвежда към река Искър прелелите при дъжд водни количества. Реализацията на отливния канал облекчи значително работата на канализационната система на кв. „Горубляне“, в това число и на съществуващата помпена станция, намали риска от наводняване на имотите, разположени на изток от бул. „Самоковско шосе“.Доказателство за това е, че въпреки обилните дъждове през последната седмица, от живущите в квартал „Горубляне“ не е постъпвал сигнал за наводнен имот или проблеми с канализацията, което в минали години се случваше многократно, съобщават от компанията.", "date": "2017.08.17", "title": "Софийска вода продължава изграждането на канализация в Горубляне"}
{"url": "https://offnews.bg/ikonomika/pogvat-bezrabotnite-kojto-otkazhe-trud-gubi-pomoshti-663033.html", "text": "Министерство на труда и социалната политика предприема мерки срещу записаните на борсата безработни, които отказват работа. Щом лицето няма здравословни и други проблеми и откаже работа, няма да получава помощи - категорични бяха от ведомството, което днес представи своите приоритети.Ако безработният не приеме работа по националните схеми, ще се прилагат рестриктивни мерки, обобщи зам. социалният министър Росица Димитрова. Министърът на труда Бисер Петков добави, че част от мерките ще бъдат насочени към 12-те хил. безработни с ниска степен на образование. Той отбеляза още, че в момента безработицата е най-ниска от кризата през 2008 г. насам.\"Равнището на безработицата за юни месец е 6.1% и през юли броят на безработните е 220 884. Това е най-ниският регистриран брой безработни за целия период, в който Агенцията по заетостта поддържа статистика. Такъв е бил броят на безработните преди настъпването на икономическата криза\", каза социалният министър. Приоритет на министерството е гарантиране правата на всички деца, като за целта чиновниците ще подобрят нормативната уредба. Едната мярка е свързана с изработване на Закон за детето и семейство и подобряване на процедурите за осиновяване чрез промени в Семейния кодекс. Ще се изработи регистър на децата, които подлежат на осиновяване и ще се създаде Съвет, който да разглежда кандидатурите на потенциалните осиновители. Социалното министерство има намерение да изготви и нов Закон за интеграция за хората с увреждания. Министър Петков отбеляза, че пенсионната система няма да се променя и ще остане така, както е установена през 2015 г.\"Трябва да се случи заложеното в Кодекса за социално осигуряване отпадане на тавана за новоотпуснатите пенсии от 2019 г. Политиката по увеличаване на пенсиите ще продължи чрез прилагане на мярката за увеличаване на тежестта на осигурителния стаж в началото на всяка година, като този процес започна в началото на тази година. Тази година тежестта е 1.126, ежегодно новите пенсии ще нарастват. Приоритет на министерството остава повишаване на доходите и жизнения стандарт. Напълно достижимо е минималната заплата да достигне 650 лв., а средната - от 1500 лв. към края на мандата, смята министър Бисер Петков.", "date": "2017.08.17", "title": "Погват безработните - който откаже труд, губи помощи"}
{"url": "https://offnews.bg/sviat/ukrajna-premahna-vsichki-pametnitci-na-lenin-663038.html", "text": "В градовете в Украйна вече няма нито един паметник на Владимир Ленин, съобщи директорът на Украинския институт за национална памет Володимир Вятрович, цитиран от ТАСС и БТА.В страната са демонтирани 2389 социалистически паметника, сред които 1320 на Ленин.\"По наша информация в градовете вече няма Ленин\", посочи Вятрович, като уточни, че става дума за територията под правителствен контрол.По думите му все още може да има нерегистрирани паметници на Ленин в села и предприятия, които също ще бъдат премахнати, ако бъдат намерени. Гипсовите скулптурни изображения на болшевишкия вожд не представляват материална и историческа ценност и затова са били унищожени. Бронзовите бюстове може да бъдат претопени или предадени в музеи, обясни Вятрович.Очаква се в края на годината да заработи музей на монументалната съветска пропаганда, в който ще бъдат изложени и скулптури на Ленин. Украйна прие закон срещу комунистическата пропаганда през 2015 г. След приемането на закона започна премахване на социалистически паметници, а географските обекти, назовани в чест на съветски държавници и партийни дейци, са преименувани. По данни на украинските власти в страната са преименувани 987 населени места.Преди месец Полша прие закон, който предвижда демонтирането на паметници от съветската епоха. До края на годината ще бъдат премахнати общо около 500 паметника, като над половината са мемориали в чест на Червената армия.", "date": "2017.08.17", "title": "Украйна премахна всички паметници на Ленин"}
{"url": "https://offnews.bg/turizam/mareshki-kato-si-mlad-na-slanchev-briag-kato-porasnesh-i-imash-det-663011.html", "text": "Лидерът на партия Воля Веселин Марешки, който е и концесионер на плажа Кабакум във Варна, коментира проверките по морето това лято. Той е категоричен - Слънчев бряг се е обособил като място за купонясване и трябва да си остане такова, а който иска да спи спокойно, трябва да иде на Албена или Златни пясъци.\"Курорти, които са обявени за шумни по света и за хора, които искат да купонясват, няма как да искаме да бъдат място за семейства с малки деца. Те ще отидат на Албена и на други места за семейства. Всеки трябва да има право на избор.Когато обявиш един курорт за шумен, за денонощен купон, според мен трябва там да се спазват други правила. Тези млади хора, които са дошли сега в Слънчев бряг и които сигурно ще изгоним от България като дестинация за парти туризъм, те ако сега са доволни, ще се върнат. След това като пораснат, ще отидат на Албена, на Златни пясъци, на други курорти по Южното Черноморие, които са по-тихи\", беше обяснението на Марешки за случващото се по дискотеките и акциите на Валери Симеонов по морето. Веселин Марешки обясни, че по цял свят има такива курорти и знае, че в курортите, където партита вървят до зори, това не притеснява държавите, а дори ги рекламират. Той бе категоричен: \"Слънчев бряг трябва да си остане такова място за забавление и там всички чужденци и българи искат да купонясват, а не да спят спокойно. Трябва да има едно такова място и то се е обособило от само себе си - в Слънчев бряг. За другите проверки по морето - на плажовете, Марешки коментира, че в България е по-лесно да си нарушител, отколкото да работиш по правилата. \"7 години сме на Кабакум и нямаме никакво нарушение, спазваме всички правила. Но в тази държава се поощряват нарушителите, тъй като си плащат\", каза още той.Веселин Марешки коментира и политическите теми - КТБ и Антокорупционния закон. За Цветан Василев той смята, че за да се стигне до искане на закрила от САЩ по Закона Магнитски, адвокатите му имат данни за огромна корупция по най-високите етажи на властта. \"Тук въпросът не е дали на Цацаров ще му бъде отказан достъп до Щатите или ще го спрат в някоя страна. Въпросът е, че моралното зашлевяване ще бъде огромно и може да направи революция в прокурорския и политически живот\", каза Марешки. За Антикорупционния закон лидерът на партия Воля смята, че най-лошото е, че той се предлага от две партии - ГЕРБ и БСП, които са управлявали последните години. Марешки е категоричен, че ако трябва да избира между президента и Народното събрание дали да избират председател и членове на Антикорупционния орган, той избира - президентът. \"Аз по принцип винаги съм за мажоритарността, тъй като колективната безотговорност в Народното събрание и Общинските съвети пречи на развитието на България. По-добре в случая да е президентът, поне да е ясно кой носи отговорността\", обясни Марешки.", "date": "2017.08.17", "title": "Марешки: Като си млад - на Слънчев бряг, като пораснеш и имаш деца - на Албена"}
{"url": "https://offnews.bg/112/rabotnik-padna-ot-skele-v-burgas-i-zagina-obnovena-663041.html", "text": "Работник по санирането на блок в бургаския комплекс „Славейков“ е паднал от скеле и е загинал. Инцидентът е станал при ремонта на бл. 38 в квартала. Загиналият е Мустафа Акиф, на 28 години, от варненско село. На мястото на инцидента пристигна и Инспекцията по труда, които извършват проверка дали работникът е бил обезопасен, а скелето – в изправност. Трагедията е станала в обедната почивка, загиналият е правел довършителни дейности. Някой трябва да си понесе отговорността, посочи началникът на инспекцията Павлин Васков, подчертавайки, че има немърливост в случая.Това е вторият фатален инцидент с работник в Бургас, след като през миналия месец, друг човек загина след токов удар от необезопасен климатик.", "date": "2017.08.17", "title": "Работник падна от скеле в Бургас и загина (обновена)"}
{"url": "https://offnews.bg/ikonomika/ryanair-predlaga-otstapki-i-bezplaten-bagazh-za-studentite-po-erazam-663035.html", "text": "Нискотарифната авиокомпания Ryanair обяви, че предлага отстъпки и безплатен багаж на студентите, обучаващи се по образователната програма \"Еразъм\" (Erasmus).Партньорството между авиопревозвача и \"Erasmus\" ще даде възможност на студентите да ползват 15% отстъпка при резервация на сайта Ryanair.com, да чекират един куфар безплатно и да ползват други промо оферти.За целта е създадена нова платформа. Студентите могат да се регистрират през секцията MyRyanair на сайта на компанията, ако имат валидна ESN карта (ESNcard).", "date": "2017.08.17", "title": "Ryanair предлага отстъпки и безплатен багаж за студентите по \"Еразъм\""}
{"url": "https://offnews.bg/ikonomika/dashteriata-na-ianka-takeva-vleze-v-rakovodstvoto-na-sofia-teh-park-663030.html", "text": "„София тех парк“ АД е с нов борд на директорите, обявиха от Министерството на икономиката, което е принципал на развойния център, в който повечето от помещенията са празни заради липса на какъвто и да е инвеститорски интерес.В новото ръководство влизат хора, които нямат много общо с технологичния бизнес. В борда попада професорът с картонче от ДС Николай Андреев, който е лидер на пенсионерската организация на ГЕРБ и бивш дипломат, юристът Тодор Ангелов, който се очаква да бъде и изпълнителен директор на парка, а третият нов член на борда е Живка Такева, която е известна основно с факта, че е дъщеря на Янка Такева, председател на най-големия синдикат в страната - този на учителите към КНСБ. Досега младата Такева бе заместник областен управител на София.Ето как от ведомството на министъра от квотата на Атака Емил Караниколов обосновават кадровата рокада:Освен това от ведомството посочват, че има \"и някои констатации, свързани с оперативното управление на компанията, които са направени от вътрешни одитори на Министерството на икономиката и предстои да бъдат разгледани от АДФИ\". ", "date": "2017.08.17", "title": "Дъщерята на Янка Такева влезе в ръководството на София тех парк"}
{"url": "https://offnews.bg/volejbol/poriazaha-zhestoko-natcionalite-po-volejbol-663023.html", "text": "Българският волейболен тим за мъже не е сред поставените 12 в света. Това обявиха от Международната федерация, след като премахваха Световната лига при мъжете и Гран При при жените и оповестиха създаването на Нова волейболна лига.Новите правила на най-престижния турнир в света на волейбола ощетяват жестоко мъжкия представителен отбор на България. В новосформираната надпревара всяка година ще участват 16 тима. 12 от тях ще са със статут на \"класифицирани\", тоест те ще бъдат постоянни участници в елита на Новата волейболна лига.Останалите 4, сред които и ние, ще бъдат \"претенденти\", което означава, че всяка година те трябва да запазят мястото си в елита чрез постигнатите резултати.Постоянните отбори при мъжете са Бразилия, Италия, САЩ, Русия, Сърбия, Франция, Аржентина, Полша, Иран, Германия, Япония и Китай. \"Претенденти\" са Канада, България, Австралия и Южна Корея.Новите правила подпалиха недоволството на волейболния свят. Словенската федерация заплаши ФИВБ със съдебно дело, защото националният отбор на страната спечели второто ниво на лигата и трябваше да се изкачи в елита, но това няма да се случи.Критериите, по които първите придобиват правото да се състезават в група 1, са комбинация от фактори - волейболна история, по-специално историята на участието им в турнира, последните резултати, позициите в класирането и инфраструктурата на съоръженията за домакинства.", "date": "2017.08.17", "title": "Порязаха жестоко националите по волейбол"}
{"url": "https://offnews.bg/temida/romi-otivat-na-sad-za-splashvane-na-gorski-viknali-tcialata-mahala-da-663022.html", "text": "По искане на Районната прокуратура в Исперих съдът задържа под стража трима роми за закана с убийство на горски стражари и полицейски служители и за престъпление против реда на управлението, съобщиха от прокуратурата в града.На 13 август 2017 г. на спешния телефон 112 е получен сигнал за незаконна сеч на дървесина в землището на Исперих от група роми. Горски стражар и помощникът му от ДГС „Сеслав“ поискали съдействие от екип на полицията. На мястото на незаконната сеч служителите на реда установили три конски каруци, натоварени с дърва. При вида на служителите едната каруца била изоставена от ромите.Малко по-късно проверяващите били обградени от 30 – 40 роми, които искали да приберат каруцата с незаконните дърва за огрев. С подкрепа на жандармерията тримата извършители са задържани.Напрежението ескалирало, след като обвиняемият Райко Г. започнал да насърчава ромите да вземат каруците, натоварени с дърва, и да се заканва с убийство на полицейските служители и горския стражар.За срок до 72 часа са задържани 41-годишния Райко Г., 46-годишния Пенко П. и 32-годишния Алекси А. като след искане на прокуратурата те са оставени за постоянно в ареста. Срещу тяхса образувани три бързи производства, наблюдавани от Районната прокуратура в Исперих.Спрямо Райко Г. са повдигнати три обвинения – за закана с убийство на горски стражар, като подбудител на тълпа от роми да осуетят проверка за законност на транспортирани с три каруци дърва, както и за противозаконно пречене на органи на властта да изпълнят задълженията си.46-годишният Пенко П. е привлечен като обвиняем също за закана с убийство на горски стражар и заплашването му с цел на пропусне да извърши нещо по служба. 32-годишният Алекси А. е обвиняем също за закана и за възпрепятстване на служебно лице да извърши задълженията си. Райко Г., Пенко П. и Алекси А. са осъждани многократно за умишлени престъпления, изтърпявали са ефективни присъди.", "date": "2017.08.17", "title": "Роми отиват на съд за сплашване на горски, викнали цялата махала да се разправя"}
{"url": "https://offnews.bg/sviat/neonatcistite-pohvaliha-tramp-za-reaktciata-mu-sled-sharlatsvil-663018.html", "text": "Неонацистите в САЩ похвалиха президента Доналд Тръмп за реакцията му, след като младеж прегази с колата си антирасисти в Шарлътсвил. След инцидента, при който загина жена, а около десет души бяха ранени, Тръмп обяви, че двете страни имат еднаква вина за случилото се, с което предизвика критики от европейски лидери, демократи и дори републиканци. Американски неонацистки групи обявиха, че се чувстват окрилени от реакцията на Тръмп и чувстват, че той е на тяхна страна.\"Този човек прави всичко, което е във властта му, за да ни подкрепя, а ние имаме нужда от тази подкрепа\", написа Андрю Англин в сайта Дейли Стормър, една от платформите на крайната десница в САЩ.\"Изявлението на Тръмп беше справедливо и прагматично\", заяви със задоволство Ричард Спенсър, организатор на шествието на крайната десница, свикано под мотото \"Да обединим десницата\". \"Тръмп предпочете истината\", заяви той, цитиран от БТА.В Титър бившият лидер на Ку-Клус-Клан Дейвид Дюк благодари на Тръмп \"за честността и куража да каже истината за Шарлътсвил\" и да \"осъди терористите от левицата\".Ръководителят на антиимигрантския сайт VDARE Джеймс Къркпатрик пък обяви, че Тръмп е взел участие в осветляването на \"насилието на антирасисткото ляво движение\".Президентът Доналд Тръмп, каза той, \"най-накрая направи това, което не е правил никой от консервативния елит - разкритикува членовете на движението на антифашистите за предизвикване на насилие по време на една законна демонстрация в Шарлотсвил.\"", "date": "2017.08.17", "title": "Неонацистите похвалиха Тръмп за реакцията му след Шарлътсвил"}
{"url": "https://offnews.bg/112/hvanaha-78-kg-amfetamini-v-tcar-kaloian-663019.html", "text": "Мъж и жена са задържани в полицията в Разград за притежание и разпространение на голямо количество наркотици, съобщиха от МВР.Двамата били заловени след проверка на автовоз в град Цар Калоян с прикачена платформа и натоварени на нея леки автомобили. Автовозът бил управляван от 47-годишен мъж от с. Дряновец. При претърсване в единия от натоварените леки автомобили, в специално изработен тайник в задната седалка, униформените открили осем пакета с общо тегло 8,132 кг марихуана и 47 пакета таблетки с общо тегло 78 кг, които се оказали пълни с амфетамин.При проведеното разследване е претърсен апартамент в Разград, в който живеела 24-годишна жена. От адреса са иззети шест мобилни телефона и три компютъра.Мъжът и жената са задържани с полицейска мярка за задържане за срок до 24 часа. ", "date": "2017.08.17", "title": "Хванаха 78 кг амфетамини в Цар Калоян"}
{"url": "https://offnews.bg/sviat/10-godishnoto-momiche-na-koeto-indijski-sad-ne-pozvoli-abort-rodi-zd-663021.html", "text": "10-годишното момиче жертва на изнасилване, на което индийски съд не позволи аборт, роди здраво бебе. То е момиченце. Родено е в 9.22 часа днес местно време и тежи 2,5 кг, съобщи Би Би Си, позовавайки се на данни на местните власти. Майката и бебето са добре.10-годишното момиче не е било уведомено за състоянието си по желание на неговите родители. Момичето е било изнасилено няколко пъти през последните месеци от чичо му, който е арестуван. Родителите на момичето поискаха от съда разрешение за аборт, но искането им беше отхвърлено с мотива, че той може да е опасен за него. Съдът се произнесе в 32-рата гестационна седмица от бременността, която е открита три седмици по-рано. Терминът беше определен в средата на септември, но лекарите обявиха, че при усложнения цезаровото сечение ще бъде извършено по-рано.Родителите на момичето посочиха, че не искат да имат нищо общо с бебето. То ще бъде под попечителството на Агенцията за закрила на детето, а след това ще бъде дадено за осиновяване. ", "date": "2017.08.17", "title": "10-годишното момиче, на което индийски съд не позволи аборт, роди здраво бебе"}
{"url": "https://offnews.bg/temida/prokuraturata-zadalzhava-obshtinite-da-zabraniavat-shuma-po-rano-663005.html", "text": "Прокуратурата е констатирала нарушения в общинските наредби по Черноморието, с които забраната за вдигане на шум е валидна от по-късен час, отколкото е заложено в  Закона за защита от шума в околната среда. От Върховната административна прокуратура (ВАП) припомнят, че според  чл. 16 а, ал. 2 от закона не се допуска озвучаването на открити площи на заведения за хранене и развлечения, разположени в жилищни зони и курорти, за времето между 23.00 и 7.00 ч.От прокуратурата уточняват, че са \"изследвали наредбите\" на територията на няколко общини по Черноморието. За тази цел прокурорите са се запознали с наредбите, публикувани на съответните интернет страници\" на общините Шабла, Каварна, Варна и Несебър. С тях са установени разрешения, с които е въведен по-късен час, до който е разрешено озвучаването.Намерени са и разрешения, в които часовият диапазон на забраната е диференциран според местонахождението на заведенията за хранене и развлечения с въвеждане на по-ранен час за жилищни зони и на по-късен за курортите, каквото разграничение законодателят не прави, уточняват от прокуратурата.От прокуратурата ще отправят предписания на съответните общини за си коригират \"незаконосъобразните разрешения\" така че да бъде спазен законът и \"за създаване на здравословни условия на живот на населението и опазване на околната среда от шум\".", "date": "2017.08.17", "title": "Прокуратурата задължава общините да забраняват шума по-рано"}
{"url": "https://offnews.bg/politika/doncheva-vlast-i-opozitcia-praviat-tova-koeto-iska-tcatcarov-663025.html", "text": "Правителството, опозицията и президентът правят това, което иска главният прокурор Сотир Цацаров. Това заяви лидерът на Движение 21 Татяна Дончева по бТВ. Според нея влиянието на Цацаров е особено видно в последните 6 месеца. „Измененията в НПК трябваше да се гледат през септември, но минаха преди ваканцията. Те драстично погазват правата на човека, както и търсенето на истината, категорична бе Дончева. Цацаров организира президента, управляващите и опозицията, за да получи функции, с които да злоупотребява срещу гражданите, твърди тя. Дончева определи предложеното от БСП звено за антикорупция като „паралелно мини МВР”. За да има ефективност в борбата срещу даден тип престъпления, трябва да има държавен механизъм, обясни Дончева.", "date": "2017.08.17", "title": "Дончева: Власт и опозиция правят това, което иска Цацаров"}
{"url": "https://offnews.bg/turizam/restorant-v-kiten-predlagal-razvalena-hrana-babh-ne-nameriha-narushen-663006.html", "text": "Една и съща храна се сервирала по цяла седмица, докато не започне да мирише на развалено, напитките се разреждат с вода, „минералната“ вода се налива от чешмата, персоналът в кухнята не минава медицински прегледи. Това е само една част от ужасните условия в хотел с ресторант в Китен. Те са в сайта turpravda.ua от украинец, който е работил в обекта. Мъжът прилага и снимки, с които да онагледи ситуацията. Проверката на Агенцията по безопасност на храните, обаче не констатира нарушения, пояснява началникът на областната дирекция Георги Митев.„“, коментира Митев. Въпреки че, не се наема да квалифицира този случай като такъв, той отчита, че нарастват подобни сигнали към агенцията. Може да са продиктувани от разчистване на сметки между конкуренция или от недоволни служители. По време на проверката, работниците са били с шапки и ръкавици в кухнята. На публикуваните снимки, обаче се вижда, че служителите не носят такива, дори когато приготвят храната. На въпрос дали, след като статията е публикувана и в български вестник и в няколко регионални сайта, собственикът не е затегнал контрола и привел обекта в изрядно състояние, очаквайки проверка, Георги Митев коментира:„“, коментира Георги Митев.Той пояснява, че официален сигнал до тях не е подаван за конкретния обект.", "date": "2017.08.17", "title": "Ресторант в Китен предлагал развалена храна, БАБХ не намериха нарушения"}
{"url": "https://offnews.bg/futbol/neveroiatno-zidan-s-raven-broj-trofei-i-zagubi-v-real-663015.html", "text": "Суперкупата на Испания е седмият трофей с Реал за треньора Зинедин Зидан. Седем е и броят на загубите, допуснати от \"белите\" под ръководството на французина!Звучи невероятно, но е факт! Откритието направи  водещият на Madrid TV -  Фили Китромилидес.Зизу оглави клуба през януари 2016 година. За 19 месеца той спечели шампионата на Испания и Суперкупата на страната, Клубното световно първенство, по два пъти взе Шампионската лига и Суперкупата на Европа!При Зидан трофеите буквално валят с темпо, което е постижение дори за най-успешния клуб в света. Ще повторим, Зизу нямаше никакъв опит като треньор на тима от елитно ниво. Той беше водил единствено дубъла на Реал. Мнозина посрещнаха по тази причина със съмнение назначението му на треньорския пост. Чудеха се дали ще се оправи с толкова звезди в съблекалнята. Французинът успя, трябва да му се признае, без да прави кой знае какви гръмки трансфери. ", "date": "2017.08.17", "title": "Невероятно: Зидан с равен брой трофеи и загуби в Реал"}
{"url": "https://offnews.bg/ikonomika/tol-sistemata-shte-raboti-ot-2019-g-shte-ima-otstapki-za-eko-dvigate-663002.html", "text": "През 2018 г. ще бъде изградена ТОЛ системата, а през 2019 г. ще заработи. Тя предвижда различни цени - предвижда се да има отстъпки, както за ТИР-овете, които най-много ползват пътищата, така и за тези, които имат по-екологични двигатели. Ще се плаща също на база изминати километри, а не време. Това заяви Светослав Глосов, член на УП на АПИ пред Нова телевизия. ТОЛ системата ще обхване първо магистралите, а после и първокласните пътища. Категорично винетките за леките автомобили няма да се повишават. Системата ще действа само за тежкотоварни автомобили над 3 тона и половина, а цената, която ще плащат, ще бъде тепърва коментирана и обсъждана и с превозвачите, каза още Глосов.Транспортният министър Ивайло Московски от своя страна коментира пред бТВ, че един камион, който преминава през България, плаща между 8 и 10 пъти по-малко в сравнение с други страни в Европа. Един камион прекосява България по най-натоварения трафик с еднодневна винетка за 10 евро, отбеляза Московски. Същият камион в Сърбия плаща 70 евро, в Унгария – 84 евро, в Словакия – 101 евро, в Австрия – 115 евро, а в Германия до Хановер - 95 евро, което е средно между 8 и 10 пъти повече в сравнение с нашата страна. От превозвачите също коментираха въвеждането на новата система по българските пътища. Красимир Лалов от Съюза на превозвачите в България каза пред Нова телевизия, че още преди години превозвачите са искали въвеждането на такава система, но в момента не е ясно къде ще има такава, по кои пътища, нито колко ще струва, само се знае, че тя ще струва 200 млн.лв. Той обаче подчерта: \"Аз не мога да си представя каква ТОЛ такса ще се сложим на пътя Видин - София, който е опасен. Камионите, като минат през този разкошен път, трябва да се ремонтират\", каза той и даде за пример, че в Европа се плащат само аутобони, никакви други пътища. ", "date": "2017.08.17", "title": "ТОЛ системата ще работи от 2019 г., ще има отстъпки за еко двигатели"}
{"url": "https://offnews.bg/sviat/mazh-vze-zhena-za-zalozhnik-v-sgradata-na-holandsko-radio-663009.html", "text": "Въоръжен мъж държа жена за заложник в продължение на няколко часа в сградата на холандското радио 3 Еф Ем в град Хилверсум.Мъжът заплашил служителката с нож на паркинга до сградата и я принудил да влезе вътре с него. Това се е случило около 8 часа местно време. Няколко часа по-късно полицията е нахлула в сградата и мъжът е арестуван. Жената е освободена. Тя не е пострадала, съобщи Ройтерс, цитирана от БТА. Засега не са ясни мотивите за нападението. Не е изяснено и дали похитителят и служителката имат връзка помежду си. Инцидентът се случва, след като най-популярният ди джей Хийл Бейлен обяви, че напуска радиостанцията след 19 години, вероятно за да отиде в друга медия, уточняват местни медии.", "date": "2017.08.17", "title": "Мъж взе жена за заложник в сградата на холандско радио"}
{"url": "https://offnews.bg/112/baba-vrazva-3-godishnoto-si-vnuche-s-kabel-663010.html", "text": "Баба завързала внучето си с кабел за бетонен стълб, за да не й пречи, докато работи в градината.Полицията в Разград работи по сигнала за 3-годишно дете, тормозено от баба си, в село Брестовене, съобщи бТВ. Сигналът е подаден от съседи вчера в районното управление в Кубрат. По случая е образувана проверка, уведомен е и Отдел \"Закрила на детето\" при Дирекция \"Социално подпомагане\" – Кубрат. ", "date": "2017.08.17", "title": "Баба връзва 3-годишното си внуче с кабел"}
{"url": "https://offnews.bg/futbol/as-na-tcska-sofia-edin-otbor-plashta-zdravo-sreshtu-nas-663012.html", "text": "Един отбор плаща на съперниците на ЦСКА-София да скачат здраво. Това обяви асът на тима Станислав Манолев в интервю за вестник \"Тема спорт\". Ето как коментира първенството:\"Не очаквам да е честно, като гледам как вървят нещата. Ще видим какво ще стане. Много отбори излизат със зъби и нокти срещу нас, но не само защото сме ЦСКА, а и защото един друг отбор им плаща допълнителни премии и такива работи… Поне така се говори\", сподели Манолев, който играе отлично от началото на сезона.Той разкри, че е отхвърли оферта от чужбина. \"Преди две седмици имах предложение от белгийски отбор, който тръгна силно в първенството, спечели две победи в първите три мача.Това хубаво, но миналата година са завършили десети (б.а. – вероятно отборът, който визира Манолев, е Кортрайк) и някак не ми беше присърце. Предпочитам да съм във водещ клуб, отколкото в някой средняк.А и вече много трудно бих се навил да отида в чужбина. Замислям се върху семейство, върху други планове…\", дподели Манолев, който има едномесечно бебе.  ", "date": "2017.08.17", "title": "Ас на ЦСКА-София: Един отбор плаща здраво срещу нас"}
{"url": "https://offnews.bg/sviat/izpepelena-gartcia-ot-dron-arestuvaha-piroman-za-pozharite-video-663028.html", "text": "Гръцките власти задържаха 63-годишен мъж, държавен служител в едно от министерствата, за кого се подозира, че е предизвикал няколко от пожарите, които обхванаха страната през последната седмица и с които пожарникарите още се борят, предават световните медии. Властите съобщават, че мъжът \"обича огъня\" и именно той е заподозряният за умишлените палежи в страната. В дома му били открити 43 запалки, свещи и всякакви предмети, с които може да се пали огън.Властите са му повдигнали обвинения за умишлени опити за палежи, както и за нарушаване на законодателството за притежаване на оръжия и пиротехнически средства.И днес продължава борбата с огъня в Гърция. Най-тежко е положението на остров Кефалония. Там стихията изпепели няколко къщи и електрически стълбове, което предизвика проблеми с електроснабдяването на острова. Две села са евкакуирани, а туристите са извозени с автобуси, предава БНТ. Огнеборците са овледяли две от огнищата, но пожарът е тръгнал към трудно достъпен район. В акцията по гасенето се включват и самолети. Правителството от своя страна одобри мерки за преодоляване на щетите от стихията. ", "date": "2017.08.17", "title": "Изпепелена Гърция от дрон. Арестуваха пироман за пожарите (видео)"}
{"url": "https://offnews.bg/drugi/handbalat-sabira-pari-za-operatcia-na-mlada-nadezhda-663004.html", "text": "\"Да покажем, че сме един отбор!” е кампанията на родната федерация по хандбал в помощ на младата надежда Маринела Панайотова. Състезателката на Хасково се контузи тежко.Предстои й сложна операция на коленни връзки и двата менискуса. Разходите ще надхвърлят 6000 лева – сума непосилна за младата хандбалистка и родителите й.“ХК Хасково ще поеме по-голямата част от сумата за операцията и възстановяването. Маринела се нуждае от нашата помощ, за да се събере остатъка. Тя разчита на приятелите и любителите на хандбала да и помогнат в този труден момент”, призоваха на фейсбук страницата “Българският хандбал”.Сметката е само за лечението на Маринела! Да се покажем като задружно хандбално семейство и помогнем! Дори и суми от по 5 и 10 лева ще покажат нашата съпричастност към лечението и ще бъдат от полза\", напиисаха от федерацията.", "date": "2017.08.17", "title": "Хандбалът събира пари за операция на млада надежда"}
{"url": "https://offnews.bg/futbol/zidan-se-podigra-s-barselona-real-vze-superkupata-662989.html", "text": "Зинедин Зидан спечели поредната купа в иначе кратката си кариера начело на Реал Мадрид. И то по какъв начин! Столичани биха 2:0 Барса и в реванша за Суперкупата, грабнаха я с общ резултат 5:1.Зизу не се поколеба да пусне младите Васкес и Асенсио до Карим Бензема в атака. Те смениха наказания Роналдо и Гарет Бейл. Резерви останаха още Иско и Каземиро.Асенсио, който в момента е около две класи над уелската звезда, откри резултата с далечен удар. Карим Бензема довърши обърканата Барса още преди почивката. Той пое топката пред малкия пеналт, завъртя се и  отбеляза, докато неколцина от гостите гледаха отблизо. След почивката Меси и компания заиграха по-добре, но вече беше късно. За капак и късметът им обърна гръб, като два пъти гредите спасиха Реал.Суперкупата е общо 10-а за Реал и първа от 2012 година. Роналдо слезе да я вдигне, след като направи същото движение и със Суперкупата на Европа в Скопие миналата седмица. Иначе Барса остава с рекордните 12 Суперкупи на Испания.", "date": "2017.08.17", "title": "Зидан се подигра с Барселона, Реал взе Суперкупата"}
{"url": "https://offnews.bg/futbol/mari-stoilov-kaza-chao-na-shampionskata-liga-662983.html", "text": "Станимир Стоилов няма да изведе Астана в Шампионската лига на 99,999 процента. Казахстанците претърпяха тежко поражение с 0:5 от Селтик и на практика се прости с надеждите за място сред най-добрите 32 отбора на континента.В друг интересен мач Наполи победи 2:0 Ница и взе добър аванс преди реванша във Франция. Точни за тима на Маурисио Сари бяха Дрис Мертенс и Жоржиньо (от дузпа). Гостите пък получиха два червени картона в края на двубоя.Олимпиакос направи обрат срещу Риека и се наложи с 2:1 след гол в последната минута. Със същия резултат Апоел Беер Шева, който елиминира Лудогорец в предишния кръг, се наложи над Марибор.Голяма крачка към групите направи Севиля. Андалусийци спечелиха с 2:1 при гостуването си на Истанбул ББ.", "date": "2017.08.17", "title": "Мъри Стоилов каза чао на Шампионската лига"}
{"url": "https://offnews.bg/politika/mvr-2-dni-malchi-za-razpitvan-mazh-zaradi-fejsbuk-zaplaha-sreshtu-bori-663007.html", "text": "Вече втори ден институциите официално отказват да потвърдят случая, при който мъж се оплака, че е бил привикван от ГДБОП за това, че е отправил заплаха към премиера Бойко Борисов във Фейсбук. Васил Коцев оповести в профила си в социалната мрежа, че е бил привикан от антимафиотите. Първоначално двама души от ГДБОП дошли в дома му, а след това той бил откаран в службата, за да даде обяснения защо е написал: „До Бойко, това което вършиш, ще те изхвърли не само от властта, а и ще ти отрежем главата! Това ли целиш! Българите да хванат пушките и ножовете! Денят идва!“.От пресцентъра на МВР официално досега не са оповестили, че е имало такъв случай. На две поредни запитвания от МВР отговориха, че случаят се проверява. До момента не са оповестени резултати от подобна проверка.В сряда пред \"Дневник\" директорът на ГДБОП Ивайло Спиридонов отказа да даде повече подробности, като каза, че по случая ще има \"съобщение\". От Нова тв пък заявиха, че от МВР случаят бил потвърден.До днес обаче официална реакция от ведомството няма.За това, че случаят се потвърждава, се разбира от пореден статус на Коцев във Фейсбук, който написа, че лично Борисов му се обадил, за да му се извини. В. \"24 часа\", който се позовава на свои източници, пише, че премиерът \"поискал да му намерят телефон на Васил Коцев тази сутрин и лично му се обадил, за да поднесе извинения за неправомерните действия на бопаджиите\".Вестникът съобщава, че сигналът е бил подаден от НСО и тъй като това е официален сигнал от служба, ГДБОП трябвало да предприемат действия. По-късно през деня премиерът Борисов потвърди случая, като каза, че се \"скарал\" на полицаите. \"Карах се на полицаите, че понякога се престарават. Обадих му се на човека, говорихме си чистосърдечно. Извиних му се и толкова\", каза Борисов. Той заяви, че лесно няма да се даде да му отрежат главата. \"Нали за това сме демокрация? Всеки може да пише и да казва каквото си иска\", заяви Борисов.", "date": "2017.08.17", "title": "МВР 2 дни мълчи за разпитван мъж заради фейсбук заплаха срещу Борисов"}
{"url": "https://offnews.bg/obshtestvo/spirat-vodata-dnes-na-shest-mesta-v-sofia-662984.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Монтаж на спирателни кранове на № 244 в кв. „Абдовица“ налага спиране на водоподаването от 9:00 до 21:30 ч. на с. Бусманци, кв. „Абдовица“, кв. „Димитър Миленков“, махала „Нова Враждебна“, кв. „Видните“, Индустриална зона Казичене запад.Във връзка със строително монтажни работи на ул. „Никола Пиколо“ (ъгъла с ул. „Симеоновска“) в кв. „Симеоново-Драгалевци“ се налага спиране на водоподаването от 9:00 до 19:00 ч. на ул. „Симеоновска“ от ул. „Бор“ до ул. „Никола Пиколо“, ул. „Никола Пиколо“, карето между: бул. „Симеоновско шосе“, ул. „Златен век“, ул. „Проф. Боян Ничев“, ул. „Горска ела“, ул. 45, ул. 85, ул. 82, ул. 77, ул. „Шумако“ и ул. „Божур“.Заради монтаж на спирателни кранове на ул. „Маестро Кънев“ в кв. „Овча купел“ се налага спиране на водоподаването от 9:00 до 21:00 ч. на ул. „Бойчо Бойчев“, ул.761, ул. „Вацлав Роубал“, ул. 764, ул. 763, ул. „Монтевидео“, ул. „Братя Бартел“, ул. „Димитър Попниколов“, ул. „Иван Радоев“, ул. „Народно хоро“, ул. „Арх. Франк Лойд Райд“, ул. „Драгоман“, ул. „Иван Радоев“, ул. „Народен герой“, ул. „Букет“, бул. „Никола Петков“, ул. „Кореняците“ от ул. „Букет“ до ул. „Бойчо Бойчев“.Без вода във връзка с монтаж на спирателен кранов на ул. „Маестро Кънев“ в кв. „Драгалевци“ ще бъдат от 9:30 до 21:30 ч. на ул. „Маестро Атанасов\", ул. „Елена Снежина \", ул. „Вера Недкова“, ул. „Наум“, ул. „Свети Наум“, ул. „Свети Горазд“, ул. „Крушова градина“, ул. „Еловица“, ул. „ Момино венче“, ул. „Крайречна“ и ул. „Ген. Ковачев“.Прекъсване на водопроводно отклонение на ул. 378 в кв. „Модерно предградие“ налага спиране на водоподаването от 10:00 до 16:00 ч. в района на ул. 378 от ул. „Светла“ до ул. 367.Подмяна на водопроводно отклонение на ул. „Дъб“ в с. Мало бучино налага спиране на водоподаването от 9:00 до 17:00 ч. на ул. „Васил Левски“, ул. „Христо Ботев“, ул. „Хаджи Димитър“, ул. „Стефан Караджа“, ул. „Дъб“.", "date": "2017.08.17", "title": "Спират водата днес на шест места в София"}
{"url": "https://offnews.bg/politika/borisov-izprati-slanchev-briag-v-parlamenta-663020.html", "text": "Законът е такъв, че не позволява да има шум след 23.00 часа. Това коментира премиерът Бойко Борисов при инспекцията на пътя Пловдив - Асеновград.\"Говорих с Валери Симеонов. За 2 от заведенията има жалби - за едното 10, за другото около 20. Той си действа в рамките на правомощията и в рамките на това, което пише в закона“, коментира Борисов, цитиран от агенция \"Фокус\".По думите му този дебат трябва да се пренесе в парламента, да се чуят \"за\" и \"против\" и да се реши дали да се смени, или да не се смени законът в зависимост от това, което народните представители кажат. „Законът е затова, да се изпълнява“, подчерта Бойко Борисов.Той инспектира започналото строителство на пътя Пловдив – Асеновград с министъра на регионалното развитие Николай Нанков. \"Пътят ще е шестлентов, по него ще има още един възел за летище \"Пловдив\". Това е най-натовареният път след Орлов мост“, каза Борисов.Той каза още, че за този път в Пловдив се говори от 1986 година, но никой не го е направил досега. „Наричате го в репортажите си „пътят на смъртта”. Ето сега сме вложили всички усилия, накарах ги да сменят проекта, да се направи до септември. Не съм доволен и от това, че две години загинаха толкова хора тук, заради безумното обжалване на обществени поръчки”, каза още премиерът. По думите му по същите причини на Кресна също продължават да загиват хора. В заключение Борисов призова за дебат за промени в Закона за обществените поръчки, които да доведат до спиране на безкрайните обжалвания.", "date": "2017.08.17", "title": "Борисов изпрати Слънчев бряг в парламента"}
{"url": "https://offnews.bg/obshtestvo/voenni-shte-gasiat-pozhara-v-haskovsko-ormana-kraj-iambol-sashto-gori-662987.html", "text": "Втори ден противопожарни екипи се опитват да потушат огъня, обхванал местността между хасковските села Присадец и Маточина.По нареждане на министър Каракачанов днес 35 военнослужещи ще се включат в гасенето на огъня. В усилията за овладяването на огнената стихия военнослужещите ще използват един противопожарен автомобил и 4 транспортни машини.Изгорели са 1200 декара сухи треви, няма застрашени домове или селскостопански площи, но у властите има притеснение, че огънят може да премине границата с Турция.Ямболска областа също има сериозни проблеми с пожари.Вчера бе подаден сигнал за пожар в местността Ормана край Ямбол. Огънят е тръгнал от района на Рибарниците като за минути заради силния вятър пожарът се прехвърлил през пътя върху дърветата от санитарна сеч, които се съхраняват в склад на общината, намиращ се в района.", "date": "2017.08.17", "title": "Военни ще гасят пожара в Хасковско, Ормана край Ямбол също гори"}
{"url": "https://offnews.bg/obshtestvo/vremeto-dnes-slanchevo-i-s-temperaturi-do-34-662985.html", "text": "Днес времето ще е предимно слънчево. Около и след обяд ще се развива купеста облачност, но само на изолирани места ще превали и прегърми. Ще духа слаб, в източната половина от страната – умерен вятър от север-североизток. Максималните температури ще са между 29° и 34°, е прогнозата на НИМХ към БАН за днес.Над Черноморието ще преобладава слънчево време, около и след обяд с по-значителни временни увеличения на облачността, но вероятността за валеж е малка. Ще духа предимно умерен североизточен вятър. Максималните температури ще са 27-30°. Температурата на морската вода е 25°-26°. Вълнението на морето ще бъде около 3 бала.Над планините ще е предимно слънчево. Около и след обяд ще се развива купеста облачност, но само на изолирани места ще превали и прегърми. Ще духа до силен североизточен вятър. Максималната температура на височина 1200 метра ще е около 25°, на 2000 метра – около 16°.", "date": "2017.08.17", "title": "Времето днес: Слънчево и с температури до 34°"}
{"url": "https://offnews.bg/obshtestvo/tcitat-na-denia-17-avgust-663026.html", "text": "Ей сега се карах тука и на полицаите, някой път се престарават и то става не само мечешка услуга, става да те е срам.Така премиерът Бойко Борисов описа ситуацията с привикания от ГДБОП мъж, който  към министър-председателя във Фейсбук. Пред журналисти в Пловдив той обясни, че въпросът е решен, като се извинил на мъжа:\"Аз, както виждате, като стане проблем, като съм виновен се извинявам, като не съм виновен пак се извинявам, само и само да не се хаби обществена енергия. Обадих му се на човека, говорихме си чистосърдечно. Извиних му се и толкова\", заяви той. ", "date": "2017.08.17", "title": "Цитат на деня: 17 август"}
{"url": "https://offnews.bg/izvan-terena/fenovete-za-klipa-s-hajdutite-ochakvahme-i-po-edna-nadenitca-663029.html", "text": "Националите по футбол като хайдути! Клипът определено набира популярност сред социалните мрежи и форуми. Добра идея или пълна глупост?Спортните фенове, а и останалите читатели са разделени. Но определено надделяват мненията, че сравненията между настоящите футболисти и страховитите ни предци са нелепи.\"Очаквах в край да им дадат по наденица\", коментира дама и подчертава, че не се интересува от футбол. Друг е категоричен, че не може да има хайдутин с оскубани вежди. Единият от футболистите наистина видимо е бил на козметик в дните преди заснемането.\"От гелосани меки китки хайдутин не става. Само посрамвате историята\", пише трети. \"С този клип се опитват да ни кажат, че ще сме опълченци срещу шведите\",показва чувство за хумор четвърти.В другия лагер обаче са категорични, че някой най-после се е сетил да вдигне патриотичния дух във футбола ни. \"Браво, ще съм на стадиона\", подкрепя го читател, визирайки задаващия се мач с Швеция.Трябва да се признае, че целта е постигната, тъй като една кампания е успешна, ако се говори за нея. Българските фенове, които бяха тотално обърнали гръб на националите по футбол, поне разбраха, че има още такъв отбор и той се готви да даде здрав отпор на традиционно неприятните ни шведи.  ", "date": "2017.08.17", "title": "Феновете за клипа с хайдутите: Очаквахме и по една наденица"}
{"url": "https://offnews.bg/112/28-godishna-ungarka-se-udavi-v-pomorie-tazi-nosht-662992.html", "text": "28-годишна унгарка се е удавила тази нощ в морето в Поморие, съобщи МВР - Бургас. Сигналът за инцидента е постъпил около 1,50 часа в Районно управление - Поморие. Екипите на полицията и пожарната са открили тялото на туристката с инициали Г.Н., която била отседнала в хотел \"Гардения палас\". Откарана е за аутопсия в болницата в Бургас. Работата по случая продължи. ", "date": "2017.08.17", "title": "28-годишна унгарка се удави в Поморие тази нощ"}
{"url": "https://offnews.bg/tenis/grigor-dimitrov-izliza-sreshtu-koshmaren-sapernik-v-18-00-ch-dnes-662990.html", "text": "Григор Димитров продължава участието си на Мастърса в Синсинати срещу \"черна котка\". Отново на централния корт в 18,00 часа българинът ще се изправи срещу Хуан Мартин дел Потро.Нашето момче и аржентинецът откриват програмата. Победителят отива на 1/4-финал срещу Карен Хачанов или Юичи Сугита. Хасковлията има да защитава полуфинал тук от миналата година.Българинът няма победа над Кулата от Тандил в общо 5 изиграни мача помежду им. За последно двамата се срещнаха на Мастърса в Рим, където аржентинецът победи с 2-1 сета, след като направи обрат.Двамата имат мачове на хард, нито един от които обаче не е на открито. Дано Гришо спре черната серия.Наскоро Хуан Мартин и Григор бяха отново заедно на корта, но като партньори в турнира на двойки в Монреал, където отстраниха шампионите от Ролан Гарос Райън Харисън и Майкъл Винъс.Припомняме, вчера Григор Димитров отстрани с лекота Фелисиано Лопес със 7:6, 6:4 за близо час и половина игра. Поставеният под №7 в схемата българин си върна на левичаря за загубата на турнира на трева в \"Куинс\" по-рано тази година.", "date": "2017.08.17", "title": "Григор Димитров излиза срещу кошмарен съперник в 18,00 ч. днес"}
{"url": "https://offnews.bg/politika/krum-zarkov-bsp-ne-se-pritesniava-ot-signala-za-tcankov-kamak-662995.html", "text": "Нямаме никакви притеснения от сигнала за „Цанков Камък”, защото нито БСП, нито лидерът на левицата Корнелия Нинова имат нещо общо с него. Той е бил изграждан по времето на няколко правителства - започва при НДСВ и завършва при Борисов. Тогава е имало много зам.-министри и от всички тях да извадиш едно точно определено име е доста некоректно и подло, заяви зам.-председателят на ПГ на „БСП лява България” Крум Зарков по Нова тв. Той обясни, че притесненията на левицата са свързани с факта, че управляващите потушават скандал с друг измислен скандал.„Целта е да не се говори за едно, затова се измисля друго”, обясни Зарков. По думите му в сигнала на ГЕРБ няма нищо - няма имена, срещу кого е подаден, не се разбира и за какво е подаден, каза зам.-председателят на ПГ на БСП.„Първоначално се твърдеше, че чашката на язовира е напукана, впоследствие се разбра, че не е. Министърът на енергетиката, изпълнителният директор на НЕК, представители на местната власт обясниха, че няма подобно нещо”, подчерта Зарков. Той обясни, че всъщност става дума за планов ремонт на ниска стойност. „В този смисъл твърденията, че има опасност за хората, които живеят в близост до съоръжението, се оказаха безпочвени”, обясни той. „Фактът, че вече се говори за ново управление, при изтекли едва 100 дни работа на правителството, е показателно за неговата работа”, каза в заключение Крум Зарков. ", "date": "2017.08.17", "title": "Крум Зарков: БСП не се притеснява от сигнала за Цанков камък"}
{"url": "https://offnews.bg/112/seria-ot-razbiti-dachii-v-meden-rudnik-662993.html", "text": "За серия разбити леки автомобили в бургаския квартал \"Меден рудник\" съобщи бургаската полиция. Любопитното е, че повечето от колите, от които са откраднати вещи, са марка \"Дачия\".Засега не е известно дали извършителите на престъпленията са едни и същи.Регистрираните случаи са от 11 и 12 август. Първият пострадал автомобил e \"Дачия Логан\", на която била разбита предната врата и от колата са взети инструменти.Разбити са още два автомобила \"Дачия Логан\" и един \"Дачия Докер\". Те са собственост на различни фирми, една от които таксиметрова. От таксито са откраднати чантичка с документи и часовник. От другите два автомобила не е взето нищо.", "date": "2017.08.17", "title": "Серия от разбити Дачии в Меден рудник"}
{"url": "https://offnews.bg/politika/mutrite-koito-spored-valeri-simeonov-klatiat-darzhavata-prez-turizma-662996.html", "text": "Има мутри, които клатят държавата чрез туризма. Това смята вицепремиерът Валери Симеонов, който в ефира на Нова телевизия поименно спомена някои от тях и каза кои са плажове по Черноморието, държани от тези хора.Изказването на вицепремиера идва след вчерашната стенограма на Министерски съвет, в която премиерът Бойко Борисов също говори за \"клатене\" срещу ГЕРБ, а атаката идвала от ДПС и БСП.Валери Симеонов каза, че приема естествено действията на опозицията, но даде и пример чрез туризма и мутрите, които клатят държавата.Пълното изказване на Симеонов за това кои плажове се държат от мутри на някои места по морето:\"Кой клати държавата през туризма? Наематели и концесионери на плажове като братята Маргини, Радо Слънцето. Тези хора са свикнали да печелят на гърба на другите. Не е нормално да дадеш концесия за 20 години на плаж. Ние ги правим назначени печеливши\", изтъкна той.", "date": "2017.08.17", "title": "Мутрите, които според Валери Симеонов клатят държавата през туризма"}
{"url": "https://offnews.bg/offtopic/zashto-ulichnite-kucheta-v-mumbaj-sa-sini-video-662997.html", "text": "Уличните кучета в една от индустриалните зони на Мумбай посиняха. На кадри, заснети в града, ясно се вижда, че животните със светла козина са сини вместо бели.Екоактивисти смятат, че причина за това са замърсените води на местната река Касади, край която има голяма фабрика. Наскоро тя е изпуснала синя боя директно в реката. Край бреговете й са поставени прегради, но кучетата ги прескачат и пият от водата.Местните власти са обещали да разследват случая и да санкционират виновните.", "date": "2017.08.17", "title": "Защо уличните кучета в Мумбай са сини (видео)"}
{"url": "https://offnews.bg/protesti/obzor-na-protest-sreshtu-zastroiavaneto-na-morskata-gradina-663000.html", "text": "Около 400 души блокираха за кратко днес главния път до Обзор, като пресичаха пешеходна пътека в морския град. Причината за техния протест бе опасността в парка на Обзор да изникне хотел.Казусът, за който , е бомба със закъснител, заложена още през 2003 г., когато парцел от морската градина е продаден на частни инвеститори. Въпреки че, Окръжният съд в Бургас анулира сделката, Апелативният отмени решението на първата инстанция. Плановете са на терена, в средата на морската градина, да се построи хотел.В днешния протест се включиха и граждани от побратимени градове, като Сопот, гайдари, а инициативният комитет раздаваше брошури на минаващи шофьори, на които беше описан проблемът. „, поясни кметът на Обзор Христо Янев.", "date": "2017.08.17", "title": "Обзор на протест срещу застрояването на морската градина"}
{"url": "https://offnews.bg/drugi/machovete-na-ludogoretc-i-grisho-priako-v-efir-dnes-662994.html", "text": "13:30 Голф Mtel sport 214:30 Снукър, шампионат на Китай Евроспорт 217:00 Голф Mtel sport 218:00 Тенис, турнир за мъже в Синсинати Mtel sport 118:00 Тенис, турнир за мъже в Синсинати F+/Sport+21:00 Футбол, ЕП (девойки до 19 г.) Германия – Франция Евроспорт 121:30 Футбол, ЛЕ, Лудогорец – Судува Диема спорт 204:30 Голф Mtel sport 2", "date": "2017.08.17", "title": "Мачовете на Лудогорец и Гришо пряко в ефир днес"}
{"url": "https://offnews.bg/obshtestvo/detski-nadbavki-shte-se-davat-i-bez-hartienia-akt-za-razhdane-662998.html", "text": "Актът за раждане на детето да не се изисква от социалните служби при подаване на заявление за някои видове помощи, предвижда проект за промени в правилника за прилагане на Закона за семейни помощи за деца, предложен от социалния министър Бисер Петков.След приемането му от Министерския съвет ще отпаднат следните изискуеми сега документи:Удостоверение за раждане на детето:– при подаване на заявление декларация за получаване на еднократна помощ при раждане на живо дете;- при подаване на заявление за получаване на еднократна помощ за отглеждане на близнаци;- при подаване на заявление за получаване на еднократна помощ за отглеждане на дете от майка (осиновителка) студентка;- при подаване на заявление за получаване на месечни помощи за отглеждане на дете до завършване на средно образование, но не повече от 20-годишна възраст;- при подаване на заявление за получаване на месечни помощи за отглеждане на дете до навършване на една година;- при подаване на заявление за получаване на месечни помощи за отглеждане на дете с трайно увреждане;- при подаване на заявление за еднократна помощ за ученици, записани в първи клас.Копия от удостоверенията за раждане на родените (осиновените) от майката деца или удостоверение за семейно положение, съпруг/а и деца, издадено от общинската администрация:- при подаване на заявление декларация за издаване на удостоверение за безплатно пътуване на многодетни майки.Копие от влязло в сила решение на съда за допускане на развод между съпрузите:- при подаване на заявление декларация за получаване на месечни помощи за отглеждане на дете до завършване на средно образование, но не повече от 20-годишна възраст и на месечни помощи за отглеждане на дете до навършване на една година.Дирекциите „Социално подпомагане“ по служебен път ще извършват справка за декларираните данни в националната база данни „Население“.Копието от влязлото в сила решение на съда за допускане на развод между съпрузите ще се представя само в случаите, в които дирекции „Социално подпомагане“ не могат по служебен път да получат информация за влязлото в сила решение за допускане на развод между съпрузите.Подобни промени се предвиждат и за получаването на еднократни помощи по Закона за закрила на детето - за превенция на изоставянето, за реинтеграция на дете, за отглеждане на дете от семейство на роднини и близки и за дете, настанено в приемно семейство.Към заявленията за тях вече няма да се иска предоставянето на:- копие от акта за раждане на детето;- заповед на директора на дирекция „Социално подпомагане“ или решение на съда за настаняване на детето.Дирекциите „Социално подпомагане“ ще извършват справката по служебен път в националната база данни „Население“. Служебно ще извършват проверка и по отношение на актовете, с които е предприета мярка за закрила.Тук има още едно изменение – хората вече няма да молят администрацията за нищо. Сегашната молба-декларация ще бъде заменена от заявление-декларация.В Наредбата за условията и реда за кандидатстване, подбор и утвърждаване на приемни семейства и настаняване на деца в тях отпада изискването кандидатите за приемни родители да представят документ, удостоверяващ, че не получават месечни социални помощи по реда на Закона за социално подпомагане. За получаването на тези помощи дирекции „Социално подпомагане“ ще извършват служебна проверка.Трета промяна с цел облекчаване на административната тежест е предвидена в начина, по който се водят и съхраняват регистрите за осиновяванията.Кандидат-осиновителите няма да предоставят удостоверение за сключен граждански брак, а от „Социално подпомагане“ ще извършват по служебен път проверка на семейното им положение в националната база данни „Население“.И трите проекта ще се обсъждат месец, след което ще бъдат гласувани от правителството. Промените се правят с цел намаляване на административната тежест върху гражданите и бизнеса, съгласно решение 338 от 27 юни на Министерския съвет.", "date": "2017.08.17", "title": "Детски надбавки ще се дават и без хартиения акт за раждане"}
{"url": "https://offnews.bg/zvezdi/schupeniat-glezen-na-tom-kruz-spria-snimkite-na-misiata-nevazmozhna-6-663008.html", "text": "Снимките на „Мисията невъзможна 6“ временно ще бъдат спрени поради контузия на Том Круз, съобщи Би Би Си.В сряда актьорът пострада, наранявайки глезена си, докато снимаше опасна сцена в Лондон. След посещение в болница се оказа, че Круз има фрактура и няма да може да работи около 4 месеца.„Снимките са прекъснати, но филмът ще излезе на планираната дата – 28 юли 2018 година“, уверява студио „Парамаунт Пикчърс“. Круз изпълняваше каскада, в която скача от една сграда на друга, но се вряза в стена и не успя да довърши сцената. Актьорът споделил, че вечерта преди заснемането на сцената не е успял да си почине, а и не предполагал, че каскадата ще е толкова опасна и сложна.Круз е известен с това, че заснема почти всички опасни сцени във филмите си без да използва каскадьор.", "date": "2017.08.17", "title": "Счупеният глезен на Том Круз спря снимките на \"Мисията невъзможна 6\""}
{"url": "https://offnews.bg/analizi/tramp-ili-kim-chen-un-e-po-goliama-zaplaha-za-sasht-pita-fajnenshal-t-663003.html", "text": "Скандалът с реакцията на президента Доналд Тръмп на действията на неонацистите в Шарлотсвил се разраства и е централна тема на британските медии.В редакционна статия лондонският \"Гардиън\" отбелязва, че Тръмп отива все по-далече в снизходителното си отношение към расистката десница и сега ще трябва да плати цената за това - както в страната, така и извън нея. С изявленията на пресконференцията след печалните събития в Шарлотсвил той \"преднамерено и шокиращо пресече линията, която разделя приемливото от неприемливото в поведението на избран демократичен лидер в многорасово общество\". \"Сега Тръмп трябва да се изправи пред последствията на своето спонтанно и неизвинимо решение. Тези последствия трябва да включват начина, по който лидерите на расово пъстрите европейски страни, включително Великобритания, ще градят отношенията си с президента на САЩ от този момент нататък\", пише вестникът.Сега е моментът, в който Америка и светът трябва да демонстрират ясна морална позиция, каквато президентът на САЩ, за нещастие, е неспособен да заеме. Има позиция, която е правилна, и позиция, която не е. Расизмът, антисемитизмът, защитата на \"бялото\" превъзходство и нацизмът, в нова или стара форма, са грешната страна. Лидер, който не може да каже това ясно и категорично, е не само заблуден невежа. Той също така губи моралното право и голяма част от правото си да бъде уважаван като лидер. А именно в тази позиция Тръмп се постави сам, заключава \"Гардиън\".В друга статия в същия вестник авторът - Ричърд Улф, пише, че \"президентът на САЩ сега е симпатизант на неонацистите\". Неговата пресконференция след събитията в Шарлотсвил бе \"гротескна демонстрация\" на съпричастност с расистите насилници. Това поне можа да обедини неговите съпартийци републиканци във възмущението им от техния президент, отбелязва той.Доналд Тръмп - неонацисткият симпатизант - постигна онова, което Доналд Тръмп - президентът - показателно не успя да стори: да обедини нацията. Една неимоверно раздробена страна - по расов, класов, културен и политически признак - се оказа слисана от гротескната проява на симпатия към расистите насилници. Това са същите расисти насилници, които хора от Белия дом ден по-рано нарекоха \"престъпници и разбойници\", пише авторът на \"Гардиън\" - поне тези думи те бяха вложили в устата на Тръмп, който ги прочете.Но това беше в понеделник. А ден по-късно лидерът на страната (която неизменно се представя за опора на свободата и справедливостта за всички), обяви на всеослушание, че в Шарлотсвил има \"много хубави хора\", които просто са се присъединили към неонацисткото шествие, за да протестират срещу премахването на една статуя.За съжаление на Тръмп, политическата реакция на неговото изказване беше единодушна: тотално възмущение. Заставайки като апологет на расистите, Тръмп по магичен начин жегна дори собствената си Републиканска партия, отбелязва \"Гардиън\".\"Файненшъл таймс\" също обръща внимание на кризата в управляващата Републиканска партия, която президентът предизвика със скандалните изявления, че и двете страни в сблъсъка в Шарлотсвил имат вина. \"Републиканците не могат да да се разграничат от това, което президентът върши, без да се отрекат от самите себе си\", пише вестникът.Авторът поставя въпроса по интересен начин: \"кой представлява сега по-реална заплаха за САЩ: Ким чен-ун или Доналд Тръмп\"? На теория, това очевидно е лидерът на Северна Корея. Но ако неговите ракети трудно могат да достигнат САЩ, американската демокрация е в \"ударния обсег\" на Тръмп по всяко време, отбелязва с ирония той.Издигайки \"чадър\" над домораслите неонацисти, върховният главнокомандващ на САЩ дава рамо на най-смъртоносната идеология в историята. И фактът, че президентът не разбира това - или още по-лошо: че го разбира, но не му пука, - е академичен въпрос. Куклуксклановци и техните \"спонтанно присъединили се\" спътници не могат да повярват на успеха си. Тръмп си е Тръмп, заставайки на тяхна страна.Въпросът е какво смята сега да направи Републиканската партия по отношение на своя президент, пита \"Файненшъл таймс\" и обяснява, че заиграването с белите расисти от Юга е проблем от десетилетия за тази партия. Това може да доведе до катастрофална загуба на изборите през 2018 г. и според автора такова поражение трябва да бъде с внушително мнозинство (за демократите), за да се преодолее дълбоката поляризация на Америка.По-тревожното в случая обаче е, че американската демокрация върви към форма на граждански разпад. Заемайки неутрална позиция към двете страни в сблъсъка в Шарлотсвил, Тръмп разбуди най-злите демони от миналото на Америка, пише в заключение \"Файненшъл таймс\".", "date": "2017.08.17", "title": "Тръмп или Ким Чен-ун е по-голяма заплаха за САЩ, пита Файненшъл таймс"}
{"url": "https://offnews.bg/sviat/25-rast-za-godina-na-balgarite-i-rumantcite-koito-rabotiat-v-obedine-662986.html", "text": "Броят на гражданите на ЕС, работещи в Обединеното кралство, е достигнал рекордни нива заради голямото увеличение на броя на българите и румънците, намерили работа там, съобщи в. \"Файненшъл таймс\".Според официални данни, оповестени вчера, 2,37 милиона граждани на страни членки на ЕС са работили на острова между април и юни тази година, което е увеличаване със 126 000, в сравнение със същия период на 2016 година. Това е най-големият брой, регистриран, откакто преди две десетилетия започват да се водят статистики по този въпрос. Това показва, че решението на Обединеното кралство да напусне ЕС още няма значителен ефект върху броя на работещите в него европейци.Нарастването отчасти се дължи на рязкото увеличаване на броя на работниците от България и Румъния с над една четвърт до 337 000 през последните 12 месеца. Гражданите на тези две държави получиха пълен достъп до пазара на труда на острова преди три години и оттогава броят им значително нарасна, отбеляза вестникът.Наблюдава се обаче намаляване на броя на работещите във Великобритания от осем източноевропейски страни, включително Полша, Литва и Латвия. Те са намалели от малко над 1 милион през второто тримесечие на 2016 г. до 997 000 през същия период на тази година.", "date": "2017.08.17", "title": "25% ръст за година на българите и румънците, които работят в Обединеното кралство"}
{"url": "https://offnews.bg/politika/simeonov-sravni-protestirashtite-v-slanchev-briag-s-teroristi-ot-al-ka-662991.html", "text": "Излезлите вчера сервитьори и служители на заведения в Слънчев бряг протестират срещу закона. Това е като Ал-Каида да излезе на протест пред Европейската комисияи. Това сравнение направи вицепремиерът Валери Симеонов по повод протестите вчера в Слънчев бряг, породени от неговите среднощни акции в курорта.\"Няма как Бойко Борисов да спре Валери или Валери да спре Бойко Борисов, когато и двамата спазват закона\", каза в ефира на Нова телевизия Валери Симеонов.Той твърди, че неговата поява там не е, за да повиши адреналина си в почивните дни, а за да покаже подкрепа на институциите, които десетилетия се борят с проблемите, но \"рецидивисти\" им дърпат папките с постановленията за затаряне.Известният клуб \"Оксижен\", в който Симеонов влезе с полиция, за да спре силната музика, има над 20 протокола за нарушения и 18 акта за шума.Затварянето на подобен тип заведния обаче се оказва сложна задача, а според Симеонов вина за това има и бургаският съд.\"Докато НАП отиде в Бургас да носи постановлението за затваряне на заведението, съдът там вече го е отменил\", каза вицепремиерът.Симеонов нарече \"некоректно\" твърдението, че щом той е бил на място, то институциите не работят.\"Напротив - над 100 екипа се борят с нарушенията, а заради тяхната работа с над 100 млн. лева е увеличен оборотът на заведенията\", каза Симеонов.За него сезонът до момента е изключително успешен, тъй като няма нито един затворен плаж, а по морето не е имало масов чревен вирус.В края на интервюто си Симеонов отново се върна на протестите от вчера в Слънчев бряг и допълни: \"Представете си сега 200 хиляди недоволни от шума туристи да блокират подстъпа към заведенията, които вдигат шум.\"", "date": "2017.08.17", "title": "Симеонов сравни протестиращите в Слънчев бряг с терористи от Ал-Каида"}
{"url": "https://offnews.bg/sviat/turtcia-ospori-granitcata-s-gartcia-atina-tova-e-neosnovatelno-662988.html", "text": "Гърция отхвърли твърденията на турския външен министър Мевлют Чавушоглу, че няма морска граница между двете държави, като „неосновани“. Според гръцките дипломатически източници думите на министъра отразява последователната турска политика да подкопае статуквото в Егейско море, пише Ekathimerini, цитиран от \"Фокус\".Прессекретарят на гръцкото правителство Димитрис Цанакопулос описа думите на турския външен министър като „екстремни“, посочвайки, че те няма да допринесат за изграждането на климат на доверие между двете държави. „Знаем много добре, че има морски граници и че има международни договори“, заяви той и добави, че що се отнася до Гърция, „няма начин, по който да позволим на някой да оспорва международните договори и морските граници“.Говорейки пред парламента на Турция Мевлют Чавушоглу оспори Лозанския договор, който установява съвременните граници между Гърция и Турция, и каза, че Анкара няма да приема „фактическата ситуация“ в Егейско море. Той заяви, че редица проблеми остават неразрешени между двете страни. „Сред тях са въпросът за суверенитета на редица островчета и скални формации, както и фактът, че няма морска граница, която да е установено с международно споразумение между Турция и Гърция“, коментира министърът.", "date": "2017.08.17", "title": "Турция оспори границата с Гърция. Атина: Това е неоснователно"}
{"url": "https://offnews.bg/futbol/leo-mesi-tegli-sochna-psuvnia-na-ramos-video-662999.html", "text": "На Лео Меси не му издържат нервите, а и Серхио Рамос е сериозен дразнител. Капитанът на Реал и звездата на Барселона влязоха в челен сблръсък по време на снощния реванш за Суперкупата на Испания. \"Белите\" биха 2:0.В YouTube канала Tecno Sports се появиха кадри от ситуацията. При фаул за Барса защитникът на Реал взима топката под носа на Меси. После се прави, че му я дава, но в последния момент я подхвърля нагоре.Аржентинецът не издържа на подигравката и му тегли една сочна псувня. По устните на Меси в канала са разчели и каква точно: \"La concha de tu madre!\".Няма да правим цял превод, но е за майката на Серхио. Доста нецензурно.Рамос се превърна в един от символите на Реал, въпреки че е юноша на Севиля и върл фен в агитката на родния тим като дете. Той е най-мразеният играч на Реал от съперниците и чуждите публики. След Роналдо, разбира се. ", "date": "2017.08.17", "title": "Лео Меси тегли сочна псувня на Рамос (видео)"}
{"url": "https://offnews.bg/ikonomika/eto-otkade-zhivkov-e-chul-ot-gorbachov-che-zapochva-perestrojkata-663017.html", "text": "Днес се навършват 40 години от излъчването на първия в България сигнал към спътник в космоса. Поводът е бил откриването на международната „Универсиада 77“ на 17 август 1977 година. Церемонията се предава пряко към космоса от новопостроена на 30 км от София станция, наричана тогава Земна станция за космически връзки „Шипка“.Сега сателитният център носи името „Плана“.Откриването на станцията полага началото на сателитните комуникации и сателитната телевизия в страната.Прякото предаване от Националния стадион „Васил Левски“ е започнало точно в 17:33 часа. Сигналът от стадиона е излъчен до телевизионната кула в София, а оттам по аналогова радиорелейна линия е стигнал до станцията в Плана, откъдето към космоса е бил излъчван чрез 60 тонна сателитна антена с диаметър 12 метра. Така, преди точно 40 години, през тогавашния космически „Молния“, за първи път картина от България достига до зрителите на осем държави, по това време членки на международната организация за спътникови връзки „Интерспутник“.Станцията в Плана е построена в периода 1973 - 1976 г. в специално подбрана местност с голям брой слънчеви дни през годината и защитеност от радио смущения. Целият капацитет на съоръжението по това време е бил един телевизионен канал и няколко международни телефонни канала. Персоналът е бил 37 човека. В продължение на над 20 години през „Плана“ минава международният видеообмен на Българска национална телевизия и голяма част от международния телефонен трафик на България.Плана през 80-те години на ХХ век.През земната станция е осъществявана и връзката по петолъчката Москва - София, по която главният секретар на ЦК на БКП Тодор Живков е водил най-важните разговори с лидерите на СССР. Може би точно оттук той за пръв път е научил, че започва перестройката, сложила край на соцблока в рамките на едва 5-6 години.Интернетът за първи път идва в България също от станцията Плана. През 1998 г. целият международен трафик на страната ни е минавал само през сателит.Плана в наши дни.Днес наземна станция за сателитни връзки „Плана“ е напълно модернизиран телепорт, собственост на VIVACOM. На ден през него минават се излъчват над 200 радио и телевизионни канала към Европа, Африка, Близкия изток и Азия. Телепортът разполага с 50 антени с размери до 18.3 метра за излъчване и приемане на сигнал от спътник.Само за последните 7 години в модернизацията на наземната станция са инвестирани 10 млн. лв. От 2014 г. телепорт Плана е член на Word Teleport Association, а през 2015 г. става Third Party Teleport на най-големия европейски сателитен оператор Eutelsat.Ето и 40 любопитни факта за Плана:1. Първата сателитна връзка в България се осъществява на 17 август 1977 г.2. В началото Плана се е наричала Земна станция за космически връзки „Шипка“.3. Първата предавателна сателитна антена в България е с диаметър 12 м, тежи 60 тона и е изработена от дуралуминий и стомана.4. За да издържи антената на покрива, в последния етаж на станцията има вградена 20 тона арматура.5. Мястото е избирано 2 години, за да отговаря на 52 изисквания за изграждане на сателитна станция.6. През 1973 г. между с. Кондофрей /Радомирско/ и с. Плана избират Плана – по-близо до София и по-добре защитено от смущения.7. Това е мястото с 225 слънчеви дни в годината /метеоролозите наричат подобни места „валежна сянка“/.8. През зимата, обаче, температурите падат до -29 градуса.9. Поради добрите метереологични условия, на това място по време на Втората световна война е имало идея да бъде построена почивна база за висши нацистки офицери.10. Станцията е построена като част от международната система за спътникови връзки „Интерспутник“.11. България и в момента е страна - членка на „Интерспутник“.12. Станцията два пъти е намирана за най-добра в системата на „Интерспутник“.13. Целият капацитет на съоръжението в началото е бил една телевизионна програма и 8 телефонни канала.14. Оттук е минавал „червеният телефон“ София – Москва.15. Персоналът по това време е бил 37 човека.16. В началото антената не е имала отопление и се е налагало да бъде почиствана ръчно с лопати – дежурните са спирали излъчване и са влизали в антената, за да изгребат натрупан сняг.17. През това време международните телефонни връзки са прекъсвали…18. За да постигнат необходимото усилване на приемане на антената, на два пъти в седмицата на станцията се доставя течен азот, в който са „потапяни“ приемните усилватели.19. В началото антената е работила със спътници „Молния“ на елептична орбита – 4 спътника през 6 часа се появяват на хоризонта.20. Поради тази причина антената е монтирана на покрива на станцията.21. Антената е разработена от руски специалисти през 50-те години на миналия век за радио-релейни връзки чрез кораби – такива антени са били монтирани на кораби между Русия и Куба.22. 40-годишната антена все още се ползва – миналата година през нея беше излъчен бенефисният мач „50 години Стоичков“ от стадион „Васил Левски“ до Маями.23. Мощностите на излъчване в края на 70-те години са били 3000 вата. За сравнение: една микровълнова печка работи с максимум 800 вата….24. В момента се използват 100 пъти по-ниски мощности поради това, че сателитите са по-чувствителни и сигналът е цифров.25. Ако в началото е имало една антена, в момента антените са 50.26. Тук се намират двете най-големи сателитни антени в България – с диаметър 18,3 м и 70 тона.27. С тези антени с директна спътникова връзка може да се покрие над 80% от населената територия на земята.28. 18-метровата антена има усилване 1 милион пъти по мощност /при 6GHz/.29. До 2007 г. голяма част от международния телефонен трафик на България минава през станцията в Плана.30. В продължение на 20 години целият международен видео обмен /новини, репортажи, събития/ е минавал през Плана.31. Сателитният канал „БНТ Свят“ стартира излъчване от станцията в Плана, откъдето се излъчва и в момента.32. В момента оттук се излъчват над 200 радио и телевизионни програми за Европа, Африка и Азия.33. От Плана се излъчва и „Виваком ТВ“.34. Плана разполага със собствена подстанция, с която могат да бъдат захранени близо 300 домакинства с ел. енергия.35. Всяко съоръжение е тройно резервирано.36. В началото охраната се е осъществявала от 2 милиционера, въоръжени с автомати Калашников, лека картечница и гранати.37. В други държави подобни станции са били охранявани от цяло военно поделение.38. Наблизо се намира Геодезическа обсерватория на БАН.39. Телепорт Плана е най-голямото съоръжение за сателитни комуникации в България и едно от най-големите в региона.40. „Плана“ на латински означава равна местност.", "date": "2017.08.17", "title": "Ето откъде Живков е чул от Горбачов, че започва перестройката"}
