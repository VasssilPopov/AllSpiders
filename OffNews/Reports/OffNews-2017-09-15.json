{"url": "https://offnews.bg/politika/trifonov-pismoto-za-politicheskia-proekt-niama-nishto-obshto-s-shout-665236.html", "text": "Ние имаме договор и сме партньори на собствениците на bTV за производството на такова предаване. Писмото няма нищо общо. Аз не го чета тук, заяви в петък вечерта в собственото си шоу Слави Трифонов.По-рано през деня той  В отворено писмо телевизионният водещ обещава, че ще намери тези българи, които да заместят сегашната политическа класа. В текста му се казва още, че българите ще решат дали новите претенденти за власт са достойни да заменят настоящите политици.Във вечерно си шоу обаче Трифонов не каза почти нищо за политическите си планове. Единствената публика в студиото в петък вечерта бяха сценаристите, които му задаваха въпроси.Днес аз регистрирах свои профили във Facebook и в Twitter - те са казват \"Слави Т. Трифонов\". Това са реални профили. Който любопитства и иска да разбере защо съм написал това писмо и какво съм казал в него, да отиде там, заяви телевизионният водещ.Според Трифонов, в момента интернет пространството е мястото, където има свобода.Мисля, че това, което ги притеснява, е политически проект. И би притеснявало всеки собственик на медия. Само че аз смятам, че несправедливостта за това, че политическата класа не се съобрази с мнението на суверена при референдума, с мнението на толкова много хора, е огромна. Аз имам морален избор. Не е въпрос на амбиция, това просто е морален избор. Трябва да се борим срещу несправедливостите, каза Слави Трифонов.Ако пък ще ни спират, те могат да ни спират като във вица \"Заек, пак си без шапка\", добави той.", "date": "2017.09.15", "title": "Трифонов: Писмото за политическия проект няма нищо общо с 'Шоуто на Слави'"}
{"url": "https://offnews.bg/izvan-terena/mejuedar-zashtiti-donald-tramp-za-prostashki-komentar-665222.html", "text": "Неочаквана защита от може би най-известния тъмнокож спортист получи президентът на САЩ Доналд Тръмп. Боксьорът Флойд Мейуедър беше помолен да коментира прочутата реплика \"grab them by the p***y\" (б.а. едва ли има нужда от превод).Тръмп я изтърсва преди 12 години по адрес на известна тв водеща и други жени. Записът от автобус видя свят миналата година покрай предизборната кампания.Според Мистър Пари обаче в това няма нищо притеснително. А президентът говори като \"истински мъж\". Флойд се появи в предаването \"Hollywood Unlocked\" и там му пуснаха видеото.\"Това е частен разговор\", обясни боксьорът, \"Езикът на Тръмп е като на истински мъж. Така говорят мъжете помежду си\".\"Човече, тя има дебел задник. Виждате ли го? Трябва да го сграбчиш този задник. Трябва да го стиснеш. Нали? Той просто води частен, неофициален разговор\", добави Флойд.", "date": "2017.09.15", "title": "Мейуедър защити Доналд Тръмп за просташки коментар"}
{"url": "https://offnews.bg/bojni/dzhoshua-pohvali-kobrata-no-mu-obeshta-da-go-izprati-s-razkarvaven-no-665219.html", "text": "Страстите преди мача между Антъни Джошуа и Кубрат Пулев не спират. Двамата ще определят шампиона на IBF в тежката категория на 28 октомври в Кардиф.Британсктата машина за пореден път показа уважение към българина, но в интервю за Sport Bible той все пак се закани, че след боя на 28 октомври съперникът му ще бъде с окървавен нос.\"Всички мачове са трудни. Това е мач за световна титла, за такива мачове мечтаем, приемам го ужасно сериозно\", каза AJ, цитиран от bTV.\"Имам съперник, който иска да ми отнеме всичко, за което съм работил. Пулев, пожелавам ти всичко най-добро, ти си олимпиец, беше в Пекин... Ти си герой в своята страна и ще докажеш на сънародниците си, че си достоен шампион.Аз се подготвям за страхотна битка и очаквам с нетърпение да се срещнем на ринга, нека най-добрият победи\", каза Джошуа пред Sport Bible.", "date": "2017.09.15", "title": "Джошуа похвали Кобрата, но му обеща да го изпрати с разкървавен нос"}
{"url": "https://offnews.bg/razsledvane/zashto-ima-skandal-okolo-vsiako-transplantirano-v-chuzhbina-dete-665213.html", "text": "Двама поредни директори на Фонда за лечение на деца бяха отстранени заради „непростима“ грешка: изпратиха деца за лечение в чужбина, вероятно спасявайки живота им.Как се случи така, че действията им в името на каузата, за която фондът е създаден, им костваха поста? И с какъв кураж следващите директори на фонда ще посмеят да изпратят деца за лечение в чужбина, знаейки, че след това е много вероятно да бъдат уволнени, публично линчувани и – за черешка на тортата – дадени на прокурор.Последният въпрос не е риторичен. Напротив. Вече си го задават много родители на чакащите финансиране деца, които и без това са смазани от безкрайното протакане на решенията.Поредната смяна на ръководството на Фонда сама по себе си е малкият проблем. Тя обаче отново оголи много по-големия – с чернодробните трансплантации на деца у нас. Публична тайна е, че те не са със завидна успеваемост. Страхувайки се от изхода, много родители предпочитат операцията да бъде извършена в по-опитни клиники зад граница. Детските чернодробни трансплантации се извършват от екипа на шефа на Правителствена болница проф. Любомир Спасов. Той вече има солиден опит от 2004-а година насам, като първите три години оперира заедно с френски екип. Според специалисти тогава успеваемостта е била отлична.От 2008 г. обаче тя чувствително спада. Пада и преживяемостта. Една трансплантация се води за успешна, ако органът заработи след операцията и функционира поне няколко минути. Ако детето почине например час по-късно – операцията също се отчита като успешна, ако органът преди това е заработил. Затова много по-важен критерий е преживяемостта. 2008-2011 година са много обезкуражаващи в това отношение. По неофициални данни на експерти, следили тази дейнсот през годините, от10 трансплантирани деца едва 2 до днес са живи и здрави.Затова не само родителите предпочитат лечението в чужбина – в Германия, Англия, Франция и др. Често самите лекуващи лекари препоръчват това.Според официалните данни, които изпълнителната агенция по трансплантация предостави на OFFNews, от 2008 г. досега у нас са извършени 22 чернодробни трансплантации на деца на възраст от 0 до 18 години. Само две от тях са във ВМА, останалите са в Университетска болница \"Лозенец\" (Правителствена болница). В същия период ретрансплантирани са две деца. От всички 22 деца към момента живи са 13. Това прави преживяемост от 59%.Както се вижда от таблицата, броят на трансплантираните спада до максимум две деца на година след 2011 г. Затова е пресилено да се говори, че у нас такива операции се правят едва ли не рутинно, а родителите капризничат с искания за трансплантация в западни клиники.Не едно и две са децата, станали заложници на системата. Ако искат да се лекуват в чужбина, децата кандидатстват във Фонда. Той отказва, защото могат да бъдат трансплантирани и тук. Семействата отказват, страхувайки се от резултата. Налага се да събират пари с дарителски кампании. Ако обаче започнат такива, не могат да кандидатстват пред Фонда.Лекари, с които OFFNews разговаря, припомнят мрачни случаи от практиката. На баба, изнесла на ръце внучето си от Правителствена болница, където му предстояла операция. И на лекар от същата болница, който „отвлякъл“ малък пациент от отделението в опит да спаси живота му. Докторката заминава с детето за Бирмингам, където то е трансплантирано успешно. След това, разбира се, е уволнена и вече работи в Англия.Пациентите са заложници и на друг Параграф 22: само шефове на извършващи трансплантации болници могат да вписват пациенти в регистъра на чакащите трансплантации. А не са ли вписани в списъка, пациентите не могат да кандидатстват за трансплантация в чужбина. Това правило, вписано в Наредба 17 за трансплантациите, залага явен конфликт на интереси. До неотдавна лекуващите лекари също можеха да предлагат пациенти за регистъра. Не е ясен мотивът защо това право им е отнето.Къде е решението?Развитието на този дял на медицината у нас е важно и трябва да се насърчава. Постигнатото не е малко, но това не означава, че проблемите трябва да се пренебрегват. Когато успеваемостта не е задоволителна, пациентите не бива да стават жертва на държавната политика в тази посока. Никой родител не би се утешил с мисълта, че подлагайки детето си на операция тук, допринася за развитието на медицината, нали? Всеки би търсил най-надеждния вариант и това е напълно естествено. Впрочем, правят го и управляващите - няколко министри и висши членове на властта в последните години публично афишираха, че са се лекували от тежки заболявания в чужбина. В това няма нищо нередно. Само че отделения, лекуващи тези заболявания, има и у нас. Очевидно, когато става въпрос за \"редови пациенти\", държавата спъва лечението навън, настоявайки, че качеството тук е същото. Но в индивидуално качество хората от високите етажи веднага забравят тази теза, ако им се наложи да лекуват тежко заболяване.Изходът, според специалистите, е в обучението и повишаване на квалификацията на трансплантиращите екипи. Когато резултатите куцат, вариантите са най-общо два – допълнителна квалификация в чужбина или опериране с чужд екип. Както и достъп на повече специалисти до такъв вид специализации.Лекари споделят още, че един от основните проблеми при детските чернодробни трансплантации е посттрансплантационният период. Проследяването на състоянието на пациентите след трансплантация трябва да е систематизиран, дълъг и внимателен процес, а именно там нещата куцат сериозно.Докато това не се случи, всяко заминаване на дете в чужбина ще е съпроводено с публичен скандал, както стана с 9-годишния Ибрям и 15-месечното бебе. И двете деца бяха успешно трансплантирани в Германия. Заминаването им бе представено едва ли не като каприз на родителите, предпочели чуждото пред родното.Фондът за лечение на деца не работи добре не защото изпраща, а защото трудно изпраща деца за лечение. МЗ на два пъти го порицава точно когато си е свършил работата. Възниква още по-генералният въпрос – на кого служи здравното министерство – на българските пациенти или на някой друг?", "date": "2017.09.15", "title": "Защо има скандал около всяко трансплантирано в чужбина дете"}
{"url": "https://offnews.bg/politika/radev-evropa-triabva-da-spre-da-bade-idealist-kogato-stava-duma-za-m-665217.html", "text": "Когато става дума за сигурността на гражданите, няма място за компромиси и заблуди. Европейският съюз трябва да забрави за идеалистичния си подход и да анализира проблема в дълбочина. Това заяви президентът Румен Радев по време на заключителната пресконференция на 13-та годишна среща на групата \"Арайолуш\", която се състоя в Малта.По думите на Румен Радев усилията на Европейския съюз в областта на миграцията трябва да бъдат насочени към превенцията на нови бежански вълни от съседните на континента региони, чрез гарантиране на перспективи за добър живот на хората в техните страни на произход, съобщава прессекретариатът на държавния глава. \"Трябва да насочим политиките си не към социална подкрепа за имигрантите на територията на Европа, а към създаване на стабилни общества, които да гарантират нормален начин на живот в страните източници на нелегална миграция\", заяви още президентът.В рамките на форума държавният глава Румен Радев напомни, че в дебата за бъдещето на Европа ключови теми трябва да останат солидарността и социалната справедливост. \"За да бъде Европейският съюз важен фактор на глобалната сцена, трябва да съхраним основните принципи на солидарност и кохезия между държавите членки. Постигането на равен стандарт на живот на изток и на запад в Европа, както и еднакво заплащане за еднакъв труд в ЕС са неотменими условия, за да бъде Съюзът успешен и единен във външната политика\", заяви президентът.Дискусиите в рамките на тазгодишната среща на групата \"Арайолуш\" бяха посветени на миграцията, сигурността, солидарността и подобряването на икономическите перспективи в Европейския съюз и съседните на него региони.Във форума взеха участие президентите на Австрия, България, Естония, Хърватия, Германия, Гърция, Унгария, Италия, Латвия, Полша, Португалия, Малта и Словения.По време на посещението си в Малта държавният глава се срещна с голяма група представители на българската общност на острова. Румен Радев беше посрещнат с хляб и сол и традиционно българско хоро в центъра на столицата Валета.", "date": "2017.09.15", "title": "Радев: Европа трябва да спре да бъде идеалист, когато става дума за миграция и сигурност"}
{"url": "https://offnews.bg/sviat/za-12-g-9-atentata-vav-velikobritania-i-blizo-100-ubiti-hronika-665223.html", "text": "Днес, едва няколко месеца след трагедията на Лондонския мост, Великобритания отново бе ударена от терористичен акт в лондонското метро, при който бяха ранени най-малко 22 души. Франс прес, цитирана от БТА, припомня, че страната стана сцена на редица атаки, повечето от които в името на джихада.Равносметката е - 9 атентата за едва 12 години, като последните пет бяха извършени тази година. Убитите хора от тях са близо 100. 7 юли 2005 г.: Четири координирани самоубийствени атентати - три в метрото и един в автобус в столицата Лондон - причиниха смъртта на 56 души, включително четиримата нападатели камикадзе, и раниха 700. Отговорност за атаките пое терористичната мрежа Ал Каида.Петнадесет дни по-късно бе извършен неуспешен опит за повтаряне на нападенията. Четири бомби, заложени в три влака на метрото и един автобус, не се взривиха поради грешка в изчисленията при тяхната направа.30 юни 2007 г.: Кола, натъпкана с газови бутилки, се вряза в главния терминал на летището на Глазгоу, Шотландия, без да се взриви. Шофьорът, индиец, получи тежки изгаряния и почина месец по-късно. Неговият спътник, иракски лекар, бе осъден през 2008 г. на доживотен затвор.В навечерието на атаката две коли бомби бяха открити в центъра на Лондон. Според разследването те не са се взривили поради проблем с детонаторите.22 май 2013 г.: Двама лондончани от нигерийски произход събориха с кола 25-годишния британски войник Лий Ригби в югоизточната част на столицата, а след това го убиха с многобройни промушвания с нож и се опитаха да го обезглавят. На видеозапис един от нападателите казва, че е искал да отмъсти за мюсюлманите, убити от британски военни.5 декември 2015 г.: 30-годишният Мухайдин Майър, роден в Сомалия, ранява с нож двама души, единия от които тежко, на входа на метростанция в Източен Лондон. Атаката, определена от властите като терористична, бе извършена два дни след първите британски въздушни удари в Сирия срещу групировката \"Ислямска държава\". Нападателят бе осъден на доживотен затвор.22 март 2017 г.: Мъж се врязва с автомобила си в множеството на Уестминстърския мост, след което намушка смъртоносно с нож полицай пред британския парламент в Лондон. Общо пет човека бяха убити при атаката, отговорност за която пое джихадистката групировка \"Ислямска държава\". Нападателят Халид Масуд, британски гражданин, приел исляма, бе застрелян от полицията.22 май 2017 г.: Млад британец от либийски произход се самовзриви с мощна бомба на изхода на зала в Манчестър след концерт на американската певица Ариана Гранде. Убити бяха 22 и ранени 116 човека, включително много деца и тийнейджъри. Отговорност за атентата пое \"Ислямска държава\".3 юни 2017 г.: Камионетка се вряза в множеството на Лондонския мост, след което тримата нападатели излязоха от автомобила и започнаха да ръгат с ножове минувачите, преди да бъдат застреляни от полицията. Убити бяха осем и ранени около 50 човека. \"Ислямска държава\" пое отговорност и за тази атака.18-19 юни 2017 г.: Кола се вряза във вярващите, излизащи от джамия в Северен Лондон. Един човек, на когото му прилошало малко по-рано, починал на мястото, а десетина души били ранени. Нападателят, 47-годишният Дарън Озбърн, бе задържан. Озбърн, на когото бяха повдигнати обвинения в убийство по терористични подбуди, бе определен от прокуратурата като човек, вдъхновен от екстремни политически идеологии и лична омраза към мюсюлманите.", "date": "2017.09.15", "title": "За 12 г.: 9 атентата във Великобритания и близо 100 убити (хроника)"}
{"url": "https://offnews.bg/protesti/selo-trud-i-nova-zagora-na-obsht-bunt-sreshtu-instalatcii-za-tok-ot-bi-665225.html", "text": "Жителите на с. Труд и Нова Загора се обединяват в исканията си за чисти въздух и земя, срещу замърсителите – централите, които горят отпадъци, за които местните казват, че са буквално край къщите на хората.Случаите и в двете населени места са огледални и затова на 19 септември 2017г. от 18 часа в с. Труд и Нова Загора ще се проведат паралелни протести. Хората канят премиера Бойко Борисов да ги посети, за да се запознае с проблемите и да помогне за решаването им.През 2014 г. в землището на с. Труд, на около 250 метра от жилищната зона, беше изградена инсталация за производство на електроенергия от биологични отпадъци. От пускането в експлоатация през март 2015г. жителите на селото търпят само негативи от това производство.Проблемите в Нова Загора са същите. Там също има изградена инсталация за производство на ток от биомаса, която също се намира близо до населеното място. След приключване на двата протеста организаторите ще подготвят обща декларация, която ще бъде адресирана до президента и премиера. Това е поредният протест в с. Труд, чиито жители вече няколко пъти блокираха Карловско шосе с искане институциите да си свършат работата и да затворят централата за ток от биомаса. За първи път в историята на селото населението е така твърдо и обединено в позицията си, която е подкрепена и с подписка съдържаща около хиляда подписа на живущи в Труд с искане за закриване на централата. Според общопрактикуващите лекари в селото сухата статистика сочи, че след 2015г. болестите на дихателните пътища сред децата са скочили двойно. Хората са категорични, че има реална опасност от увеличаване на заболяванията в населеното място заради централата, която трови въздуха, почвата и водата.В селото е създаден Инициативен комитет, членовете на който са уведомили всички ресорни министерства и регионалните им служби за проблема. Проведени са и срещи с министрите на здравеопазването, на земеделието, екологията и на регионалното развитие. Въпреки това, вече месеци след тези срещи, промяна в селото няма.Извършени са редица проверки, посочени са редица нарушения, но комуникацията между държавата и засегнатото население липсва. Жителите нямат становище по внесената още в началото на годината подписка с над 1000 подписа с искане за спиране на завода за биогаз. Общинският съвет не е разгледал и не се е произнесъл относно събраните подписи.От множеството срещи на инициативната група с министри и зам.-министри няма произведено нито едно действие в посока решаване на проблема.Преди два месеца населението очакваше становище на министъра на МОСВ във връзка с нова оценка за въздействие върху околната среда на дейността на цялостната дейност на инсталацията. Такова становище няма. Вместо ОВОС, населението получи ново инвестиционно предложение и като че ли не стигат всичките миризми и неприятности, които населението ежедневно търпи, производството на биогаз желае да увеличи суровинният си капацитет прибавяйки към оборския тор и киселата миризма на силаж, както и миризмите на цялата отпадъчна хранителна индустрия.\"Желаем вникване и разбиране на проблемите, реални решения и воля за тях, а не тяхното неглижиране. Очакваме такива инсталации да бъдат далеч от нашият бит и живот, ситуирани в отдалечени от населени места райони. Очакваме МЗ да попълни най-после липсващите регламенти за хигиенните отстояния от населени места\", пишат още протестиращите в своята декларация. ", "date": "2017.09.15", "title": "Село Труд и Нова Загора на общ бунт срещу инсталации за ток от биотор"}
{"url": "https://offnews.bg/temida/18-godini-zatvor-za-akusherkata-opitala-da-ubie-4-dnevnata-nikol-665226.html", "text": "18 години затвор за акушерката Емилия Ковачева за опит за умишлено убийство на 4-дневната Никол - това е решението на Софийския градски съд.Съдът присъди и 400 000 лева обезщетение за малката Никол, пребита почти до смърт от Ковачева.От днес акушерката е и с променена мярка - от парична гаранция в домашен арест.Решението на съда не е окончателно и може да се обжалва или протестира пред по-горната инстанция - Софийския апелативен съд.Родителите на Никол обявиха пред медиите, че ще обжалват решението на СГС.По-рано днес прокуратурата поиска 12 години затвор, а адвокатът на родителите - доживотна присъда.\"Тази жена няма моралното право да бъде сред нас. Няма човек, който да оправдае такова поведение\", каза пред съда адвокат Мария Даскалова.Пред съда подсъдимата Ковачева каза, че не помни да е удряла бебето.Пред съдиите Ковачева обясни, че в деня на инцидента е била на 24-часово дежурство, а преди това била нощна смяна. Била много уморена заради работата и заради това, че не е спала.Защитата ѝ твърди, че жената от записа на охранителните камери не е подсъдимата.Петорна техническа експертиза обаче потвърди автентичността на записите от отделението на болницата.", "date": "2017.09.15", "title": "18 години затвор за акушерката, опитала да убие 4-дневната Никол"}
{"url": "https://offnews.bg/futbol/tcska-sofia-gotvi-sirakov-za-prezident-na-bfs-665227.html", "text": "ЦСКА-София готви да издигне Наско Сираков за президент на БФС. Новината съобщи пред OFFNews отлично запознат източник.Задава се конгрес на футболния съюз и засега само Боби Михайлов е изразил готовност за оглави организацията. Спецът по спортно право Георги Градев открехна завесите,  че за атака се готви и Наско Сираков. Затова се е завърнал на мачовете на Левски.Градев е абсолютно прав, потвърди източникът ни. Голмайстор номер 1 на \"сините\" за всички времена е потърсил подкрепа от Спас Русев. Наско е наясно, че трудно ще спечели срещу Боби без подкрепата на левскарската общност.Той вече има думата на Гриша Ганчев, който спонсорира партията на Илияна Раева и е стар приятел със Сираков. Неслучайно босът на ЦСКА-София обмисляше напълно сериозно да покани Наско за директор на \"Армията\".В клуба са недоволни от управлението на Боби Михайлов, защото смятат, че то толерира явно Кирил Домусчиев и неговия Лудогорец. Нищо че само след изричната намеса на Боби, по желание или не, беше създадена новата Първа професионална лига, а в нея поканен Литекс, кръстен междувременно ЦСКА-София.Със сигурност ще се търси и политическа подкрепа преди атаката на конгреса да бъде обявена официално. Преди години Бойко Борисов не харесваше управлението на Михайлов заради явните връзки със знакови фигури от БФС.В интерес на истината, сега обаче премиерът стои далеч от управлението на футбола и не изглежда да му се занимава точно с БФС. Но тепърва ще следим пасиансите преди конгреса на БФС.", "date": "2017.09.15", "title": "ЦСКА-София готви Сираков за президент на БФС"}
{"url": "https://offnews.bg/futbol/beroe-izlaga-etar-vav-veliko-tarnovo-s-duzpa-665230.html", "text": "Берое се изкачи (вероятно временно) на трето място в класирането след обрат за 2:1 във Велико Търново. Камбуров вкара от дузпа победния гол срещу Етър. Решението на съдията Баялцалиев беше леко дискусионно.Малко преди края Ивайлов от домакините посегна на Еуженио в пеналта. Контакт със сигурност имаше, но дали за дузпа - твърде спорно. Камбуров не се впечатли и вкара с удар точно в средата.Етър започна страхотно мача и заслужено поведе. Бадара вкара четвъртия си гол в шампионата след центриране. Берое обаче живна и логично изравни. Първо Райнов удари гредата, после Карачанаков вкара след невероятно меле. Търновци обаче претендираха, че играч в засада е пречил на вратаря им.След почивката и двата съперника пропуснаха отлични положения. Иван Стоянов изтърва най-чистото за домакините. Виданов и Карачанаков пък не успяха да вкарат от чисти положения за заралии.Интересното е, че точно агитката на Берое вдигна плакат срещу Боби Михайлов във втори пореден мач. Играчите също бяха нервни спрямо представителите на БФС, като не спряха да гонят съдиите по терена. Етър имаше основателна причина да иска дузпа за игра с ръка в пеналта на гостите.Берое вече има 16 точки и е на две пред Левски. На три отпред е ЦСКА-София, а на две - Лудогорец. Тимът от Стара агора обаче има мач повече.", "date": "2017.09.15", "title": "Берое излъга Етър във Велико Търново с дузпа"}
{"url": "https://offnews.bg/futbol/badema-izliza-za-tcska-1948-sled-kato-namali-10-pati-zaplatata-si-665233.html", "text": "Емил Гъргоров е намалил 10 пъти заплатата, за която е преговарял в Септември и Берое, за да играе за ЦСКА 1948. Бадема се договори с \"червените\" и утре ще играе срещу Септември Симитли. Не е изключено дори да започне титуляр.Трикратният шампион с ЦСКА е направил огромен компромис, тъй като вярва убедено в идеята за чист клуб от нулата. Също така е невероятен приятел с треньора Валентин Илиев.Новината веднага предизвика засилен интерес към срещата утре, която започва от 17,00 ч. на прекрасния стадион в Драгалевци.Междувременно по повод началото на новата учебна година ЦСКА 1948 организира отворена тренировка за децата в 50-то ОУ – „Васил Левски“ в квартал Драгалевци.Тя беше водена от Валентин Илиев, а участие в мероприятието взеха и останалите членове на треньорския щаб, както и футболисти от отбора.Всички деца, които взеха участие в тренировката, получиха подаръци - спортни екипи на ЦСКА 1948 , тетрадка и покана за съботния мач на отбора срещу Септември (Симитли)! ", "date": "2017.09.15", "title": "Бадема излиза за ЦСКА 1948, след като намали 10 пъти заплатата си"}
{"url": "https://offnews.bg/ikonomika/kinteks-prekrati-dogovorite-si-s-emko-i-shte-raboti-s-vmz-sopot-665232.html", "text": "Съветът на директорите на \"Кинтекс\" е преразгледал търговския риск във взаимоотношенията си с \"Емко\" и е сключил договор с \"ВМЗ - Сопот\", обяви министърът на икономиката Емил Караниколов на пресконференция днес.Неустойките, които „Кинтекс“ ще плати, са много по-големи от неустойките, които след това могат да бъдат претендирани към страната производител, която в случая е „Емко“, твърди Караниколов.Съветът на директорите на „Кинтекс“ е преразгледал търговския риск на взаимоотношенията с „Емко“ предвид отнетия лиценз и поради факта, че това може да доведе до неизпълнение на договорите с чуждестранни бенефициенти и би нарушило интереса на „Кинтекс“, добави министърът на икономиката.По думите му, към момента не са изтекли сроковете за доставка на това оръжие, а за да го обезпечи, „Кинтекс“ незабавно е сключило договори с „ВМЗ“.Според министъра на икономиката, „ВМЗ“ ще вземе пари като производител, „Кинтекс“ като посредник, а освен това държавата ще вземе и от двете дружества дивиденти и няма да бъда ощетена.Относно лицензa за внос и износ на „Емко“ Караниколов твърди, че той ще бъде възстановен веднага щом в Междуведомствения съвет по отбранителна индустрия и сигурност на доставките бъдат получени становища от служба „КОС“ и от служба „Пожарна безопасност“, че са отстранени всички нередности.„На 18 септември разглеждането на лиценза ще бъде включено като точка в дневния ред на Междуведомствения съвет“, допълни той.", "date": "2017.09.15", "title": "Кинтекс прекрати договорите си с Емко и ще работи с ВМЗ - Сопот"}
{"url": "https://offnews.bg/politika/dragomir-stojnev-krajno-vreme-e-slavi-trifonov-da-vleze-v-politikata-665234.html", "text": "Крайно време е Слави Трифонов може би да влезе в политиката, заяви пред БНТ зам.-председателят на парламентарната група на БСП и бивш министър на икономиката Драгомир Стойнев.Защото Трифонов до момента стои около политиката. Много е лесно да имаш едно шоу, да даваш акъл, да казваш кои са умните, кои са интелигентните, кои са глупавите, кои са неграмотните, некадърните, коментира Стойнев.Нека да заповяда на терена на политиката, да има едно равностойно състезание. В крайна сметка българският народ избира, каза депутатът от БСП.По-рано днес  на свой политически проект. В отворено писмо телевизионният водещ обещава, че ще намери тези българи, които да заместят сегашната политическа класа.В текста му се казва още, че българите ще решат дали новите претенденти за власт са достойни да заменят настоящите политици.", "date": "2017.09.15", "title": "Драгомир Стойнев: Крайно време е Слави Трифонов да влезе в политиката"}
{"url": "https://offnews.bg/protesti/libertariantcite-se-vdigat-na-protest-sreshtu-zakona-za-keshovite-plas-665221.html", "text": "Бълагрското либертарианско общество организира протест срещу намерението на властта да намали кешовите разплащания.Недоволството си хората ще могат да изразят на 18-ти септември, понеделник, в 18:30 часа. Протестът ще се проведе пред сградата на Министерството на финансите на ул. \"Г.С. Раковски\".\"Само два месеца, след като Народното събрание отказа да свали тавана за плащания кеш от 10 000 на 5000 лв., промяната отново се появи в законопроект. По стар обичай поправката е \"маскирана\" в преходните и заключителните разпоредби на друг законопроект\", .Либертарианците описват опитите на властта да ограничат кешовото разплащане като \"Те искат да ни отнемат свободата, ние не си я даваме\".\"Елате с нас, правата са за вас\", зоват от БЛО.", "date": "2017.09.15", "title": "Либертарианците се вдигат на протест срещу закона за кешовите плащания"}
{"url": "https://offnews.bg/obshtestvo/a-polititcite-v-smg-veche-ne-idvat-665191.html", "text": "Нито един високопоставен политик не дойде на откриването на учебната година в Софийската математическа гимназия - училището с най-много медали и купи от международни състезания и олимпиади в България, с чиито ученици партийците се хвалят и дават мило и драго да се снимат след поредното награждаване. Признават, че това е най-доброто ни училище и дават мило и драго да настанят детето си в него, но този 15 септември тихомълком го заобикалят и откриват учебната година другаде.Скандалът, избухнал след , преминал през протести и разделянето на общността на лагери, през скоростното уволнение на директора и замяната му с пенсионирана математичка, не изглежда да утихва. Напротив - вероятно тепърва децата ще усетят напрежението, което сега е най-вече върху техните учители.Няма ученик или родител от събралите се тази сутрин в двора на гимназията, когото да попитаме за скандала и той да не знае за какво става въпрос. Никой не повдига темата, но само някои - най-вече ученици, са склонни да кажат какво мислят.\"В спора има две страни - няма как едната да е напълно права, едната да е бяла, а другата - черна. Но се надявам учителите ни да не позволят напрежението да стигне до нас\", казва Станислава - дванадесетокласничка в Софийската математическа гимназия. Двете с приятелката ѝ Никол посрещат последния си първи учебен ден днес, в размирно за престижното училище време.На пръв поглед всичко изглежда обичайно - дворът е пълен с деца и тийнейджъри с цветя и знаменца, на които пише \"СМГ\", с родители и учители. В глъчката не може да се различи конкретен разговор. Организаторите се суетят около техниката, закъснявайки от първоначално обявения начален час - 10:00. Сценарият протича по предначертаното. Хората утихват за химна и вдигането на знамето, после свещеникът изпълнява своята част и зад микрофона се сменят един, втори, трети говорител с приповдигнати речи.За бурята отвъд лъснатата фасада подсказват един-два елемента, дори от сценария. Директорът не е миналогодишният - Антони Стоянов.  от началничката на Регионалното управление на образованието в София към МОН Ваня Кастрева, след като отстранява , а това предизвиква протести и .Стоянов не е в училището и не може да обжалва уволнението си, защото не е получил заповедта на Кастрева. Когато е уволнен - на 4 септември - от РУО му носят заповедта, той отказва да я подпише и не я получава, а само я вижда. След като тя влиза в сила, математикът иска да получи препис-извлечение. В отговор Кастрева му пише на 11 септември, че не разбира какво иска.\"За РУО - София-град не става ясно каква част от заповед №РД 01-340/04.09.2017 г. желаете да Ви бъде предоставена като \"препис - извлечение\", пише тя.Днес, вместо Стоянов, зад микрофона за приветствие в ролята на изпълняваща длъжността директор излиза пенсионираната учителка Зоя Рачева. Няма и дума за острия конфликт в училището, но има патос.Не само това е смущаващо. Внимателният наблюдател се сепва и когато започва представянето на петите класове. Като класен на един от тях е представена Ана Илиева.Ана Илиева е един от тримата учители с неподновени срочни договори от Стоянов. Срещу младата математичка има жалби от родители - оплакват се, че тя не обяснява добре новия материал, че отклонява молбите за консултации, твърдят дори, че \"госпожица Илиева често си е позволявала да отправя заядливи, обидни, дори унизителни коментари спрямо децата ни в час\", че на едни деца обръща специално внимание, а други пренебрегва. Оплакват се, че удрят на камък когато се опитат да получат информация за напредъка на децата им - това се считало за намеса в работата на учителката.Твърденията може да са верни, може и да не са - неясно е дали те са проверени от РУО.Но е факт, че Илиева вече е спечелила конкурс за учителско място, макар и един от членовете на комисията да е учител по физическо, и ще води пети класове. Може би е била обичана класна, но е факт и друго - тя няма да продължи със своите ученици, сега шестокласници. Тя е на договор в училището, но в НАП все още не знаят за него, защото той не е регистриран.Илиева е в училище, уволнената от Стоянов Петя Тодорова- също, но липсват учителите по български, назначени в СМГ след конкурс това лято. - не получават класове, от тях искат да напуснат тихомълком, по \"взаимно съгласие\", тоест дори без обезщетение. Впоследствие такова е предложено - 4 заплати за раздяла. Тя е търсена, за да може и.д. директорката да върне двамата освободени от Стоянов млади българисти - Божидар Георгиев и Надя Владева, които се състезават в конкурса, който Търнева и Кирилов печелят, но са класирани по-назад. И Георгиев, и Владова днес посрещнаха учебната година като класни ръководители в СМГ.От птичия поглед на заетите ни с по-важни дела държавници вероятно всички тези детайли не се забелязват. Забелязват се купите, медалите, грамотите - във фоайето на СМГ има две стени с тях. Тези награди не са признание само за индивидуалните постижения на отличен ученик, а за работата на единен екип от хора. Дали това ще е възможно оттук нататък - предстои да видим.", "date": "2017.09.15", "title": "А политиците в СМГ вече не идват"}
{"url": "https://offnews.bg/sviat/i-holandia-protiv-vlizaneto-ni-v-shengen-prashta-iunker-na-pregled-665200.html", "text": "След Германия и Австрия Холандия се обяви против приемането ни в Шенген. „Юнкер е романтик“, заяви холандският премиер Марк Рюте по повод речта на председателя на Европейската комисия Жан-Клод Юнкер пред Европейския парламент.В нея Юнкер заяви, че България и Румъния трябва да бъдат приети в Шенгенската зона. „Мисля, че когато някой има видения, трябва да се консултира с лекар\", заяви днес холандският министър-председател, цитиран от Romania Libera.„Противопоставяме се, има твърде много опасения за контрола на границите и корупцията\", обясни Рюте. ", "date": "2017.09.15", "title": "И Холандия против влизането ни в Шенген, праща Юнкер на преглед"}
{"url": "https://offnews.bg/112/zaloviha-dvama-kradtci-na-koli-zaradi-svito-v-liulin-audi-665192.html", "text": "Полицията залови двама автоджамбази с откраднато „Ауди АЗ“ за броени часове. Операцията, проведена от служители на отдел „Противодействие на криминалната престъпност“ – СДВР, е била по досъдебно производство, образувано след сигнал от собственичката на автомобила. Жената съобщила в столичното Девето РУ, че сутринта на 11 септември установила липсата на паркираното пред блок в ж.к. „Люлин“ превозно средство. Още същия ден криминалисти установили колата в село Волуяк. Организирано било наблюдение на действията на извършителите. Не след дълго „Ауди“-то било подкарано, осигурен бил и ескорт от „Фолксваген Голф 5”. След светкавични действия двата автомобила били спрени и задържани шофьорите.Зад волана на откраднатата кола бил В.Г.-Папен /40 г./ от село Волуяк, известен на полицията за престъпления, свързани с МПС. Водач на съпровождащата кола бил криминално проявеният и осъждан С.Г.-Руския /43 г./, с адресна регистрация в София.Извършената справка показала, че на отнетия автомобил са монтирани регистрационни табели, издадени за друго превозно средство. Последвали процесуално-следствени действия в превозни средства и в домовете на двамата задържани. Намерени и иззети са три технически устройства - за взломяване на автомобилни ключалки тип „тирбушон”, за привеждане на автомобили в движение, за заглушаване на GPS сигнали. Открити са също: заготовки и ключове; две радиостанции; компютри от леки автомобили; множество мобилни телефони и СИМ карти; пушка; отвертки и ръкавици; зелена тревиста маса.След доклад на материалите по досъдебното производство в Софийската районна прокуратура, В.Г. и С.Г. са привлечени в качеството на обвиняеми за извършено престъпление по чл. 346, ал. 1 от НК. Полицейските мерки за задържането им са удължени за срок до 72 часа с постановление на прокурор.Работата по документиране на престъпната дейност на двамата продължава.", "date": "2017.09.15", "title": "Заловиха двама крадци на коли, заради свито в Люлин Ауди"}
{"url": "https://offnews.bg/izvan-terena/zvezda-nomer-1-na-pornoto-otreche-seks-s-futbolist-video-665229.html", "text": "Миа Халифа, най-популярната звезда на порното в момента, събра отново мъжките погледи. И ги накара да завиждат на футболиста Дешон Уотсън. Здравенякът е куотърбек в Хюстън Тексанс.Миа пусна клипче от дома си. На него играе баскетбол - 1 на 1, с младежа. Звездата атакува коша на футболиста, след което го обяздва.Клюкарите от TMZ веднага се поинтересуваха дали Миа е показала на Дешон част от огромните си професионални умения. Дамата от арабски произход обаче отрече категорично.\"Дешон е нов в града. Живее наблизо до моята къща. Реших да го поканя, за да му помогна с опознаването на града\", обясни Миа.\"Приготвих му домашна храна, забавлявахме се само като приятели. Не е имало никакъв секс\", обясни горещата дама.И все пак, поздравления, Дешон, завършва справедливо материалът на TMZ.", "date": "2017.09.15", "title": "Звезда номер 1 на порното отрече секс с футболист (видео)"}
{"url": "https://offnews.bg/obshtestvo/babh-se-pohvali-sezonat-prikliuchi-bez-nito-edno-masovo-natraviane-665201.html", "text": "Летният сезон приключи без нито едно регистрирано масово хранително отравяне, въпреки сериозно увеличения брой туристи и рекордно високите температури, похвалиха се днес от Българската агенция по безопасност на храните. За периода от началото на юни до 10 септември инспекторите към Областните дирекции по безопасност на храните във Варна, Бургас и Добрич са извършили над 4195 проверки. В резултат на инспекциите са съставени общо 160 Акта за установяване на административно нарушение и са издадени 369 предписания.Общото количество на възбранените и насочени за унищожаване храни е близо 1 тон - възбранени и бракувани са 429,4 кг. месо и месни заготовки, поради изтекъл срок на реализация и без маркировка, 73 кг. млечни продукти с изтекъл срок на реализация и неправилно съхранение, 156 кг. термично обработени заготовки без маркировка, 3 кг. живи миди без етикет и документи, 97 бр. яйца, 20 кг. сладолед, 25 кг. рибни продукти без етикети. 270 кг. орехи без документи за произход и годност.Инспекторите са затворили 22 обекта. Основните причини са несъответствия в материално-техническата база, неправилно съхранение на храни, съхранение на готови за консумация храни и суровини, незадоволителна хигиена, извършване на дейност без издадено удостоверение за регистрация - лошо хигиенно и техническо състояние в подготвителния сектор на обект за обществено хранене.Един обект на територията на ОДБХ – Бургас е заличен за системни нарушения и неизпълнение на заповед за спиране експлоатацията на обект.Други установени несъответствия са свързани с пропуски в записите в Системите за управление на безопасността на храните, съвместното съхранение на различните групи храни, изискващи различен температурен режим на съхранение, пропуски в етикетирането и извършване на неразрешена според удостоверението за регистрация на обекта дейност или обект без регистрация по смисъла на чл.12 от Закона за храните. ", "date": "2017.09.15", "title": "БАБХ се похвали: Сезонът приключи без нито едно масово натравяне"}
{"url": "https://offnews.bg/kultura/kola-poteche-ot-fontana-pred-obshtinata-v-plovdiv-665194.html", "text": "Кола потече от фонтана пред общината в Пловдив. Тя е специална диетична кола, разработена по рецепта на концептуалния американски художник Майк Буше, предаде сайтът kapana.bg.Той реализира инсталацията си в рамките на фестивала \"Нощ/Пловдив 2017\", който започва днес и за първа вечер ще обхване цели три нощи. От сутринта авторът на инсталацията е пред фонтана, за да наблюдава реакциите на хората. А най-радостни са тези на децата, които се опитват да пийнат от колата с дълги сламки. С творението си Буше иска да провокира хората да се замислят за нездравословното хранене и консуматорското общество, допълва още сайтът.", "date": "2017.09.15", "title": "Кола потече от фонтана пред общината в Пловдив"}
{"url": "https://offnews.bg/futbol/prezidentat-na-barselona-potushava-nedovolstvoto-s-nov-dogovor-na-mesi-665198.html", "text": "Поставеният под натиск да подаде оставка президент на Барселона Джосеп Мария Бартомеу обяви в интервю за испанската телевизия “8tv”, че суперзвездата на каталунците Лионел Меси вече е подновил договора си и остава само \"да се снима\".Акцията му явно е в отговор на серията от протести срещу ръководството му в последните дни, като на \"Камп Ноу\" се чуха призиви за оставка.\"Отдадеността на Меси на Барселона е безгранична. Баща му вече сложи подписа си върху новия договор и остава само да се снимаме\", казва президентът, цитиран от официалния сайт на клуба.Бартомеу обяви това още на 5 септември, но впоследствие се появиха множество информации в испанските медии, че всъщност Бълхата не е обвързал официално бъдещето си с “блаугранас”, припомня Спортал.Явно поради тази причина Бартомеу е изпитал нуждата отново публично да успокои феновете, че талисманът на клуба е парафирал.Малко преди това пък спортният директор Албер Солер също опита да свали напрежението, убеждавайки всички, че сделката между двете страни е сключена. Единственото разминаване между него и изказването на Бартомеу бе в датата, на която е подписан новият договор - президентът сподели, че това се е случило на 30 юни, а Солер говореше за 5 юли.", "date": "2017.09.15", "title": "Президентът на Барселона потушава недоволството с нов договор на Меси"}
{"url": "https://offnews.bg/sviat/vzrivat-v-london-e-teroristichen-akt-video-i-snimki-665197.html", "text": "Властите в Лондон разглеждат взрива в метрото на британската столица като терористичен акт, пише Би Би Си.Експлозията е станала тази сутрин към 8:20 часа лондонско време на станция \"Парсънс Грийн\".Снимки и видео от мястото на взрива показват възпламенена бяла кофа в пазарски торби. Някои смятат, че експлозията е дошла именно от там.Жертви няма, но има хора с наранявания и обгорена кожа и коса.Би Би Си описа сцени на масова паника след взрива, като някои хора са получили наранявания именно от бутаницата при бягането.Външният министър Борис Джонсън заяви, че хората трябва \"да запазят спокойствие да продължат с нормалния си начин на живот\", предаде Асошиейтед прес. Той каза, че е грешно да се спекулира със станалото на метростанция \"Парсънс Грийн\" и че със случая са се заели полицията и транспортните власти.За сега полицията и властите не дават повече информация за причините за инцидента.Един от пострадалите показа и нараняванията си в Туитър - обогоряла коса и кожа.Към 12.00 ч българско време няма информация за жертви при инцидента в лондонското метро, съобщи Външно. Посолството в Лондон е отправило запитване към местните власти за пострадали български граждани при инцидента в метростанция „Парсънс Грийн” . Към този момент полицейските власти не съобщават допълнителни детайли за инцидента.", "date": "2017.09.15", "title": "Взривът в Лондон е терористичен акт (видео и снимки)"}
{"url": "https://offnews.bg/obshtestvo/lekoverna-baba-dade-16-bona-na-vrachka-za-razvaliane-na-cherna-magia-665203.html", "text": "Възрастна жена от пловдивското село Житница е дала 16 хил. лева на врачка за разваляне на черна магия, съобщават от местната полиция.На 14 септември 68-годишната жена е била потърсена в дома си от мнима врачка. Тя казала, че над семейството тегне черна магия и за да я развали, ще трябват много пари.Лековерната жена събрала всички пари, а врачката ги увила в хартия, направила \"ритуал\" и си тръгнала.Възрастната жена след това открила, че врачката е избягала с всички пари, и подала сигнал в полицията.Измамницата все още се издирва от властите.", "date": "2017.09.15", "title": "Лековерна баба даде 16 бона на врачка за разваляне на черна магия"}
{"url": "https://offnews.bg/zimni/ovechkin-vbesi-vitcepremiera-na-rusia-665231.html", "text": "Лично вицепремиерът на Русия Дмитрий Рогозин заклейми публично легендарния хокеист Александър Овечкин. Нападателят на Вашингтон Кепитълс отказа официално да играе за \"Сборная\" на Олимпиадата в Пьончан. \"Ако искаше да играе за националния отбор, щеше да намери начин. И адвокати не са му нужни. Всеки сам решава кое е важно за него и кое не\", написа Рогозин в Туитър.По-рано през деня  Овечкин съобщи официално, че пропуска Олимпиадата. Руският майстор отбеляза, че от НХЛ са поставили такива условия на играчите да ги пуснат за Игрите, че няма как някой да ги изпълни. Овечкин обвини за всичко ръководството на лигата.НХЛ прекрати още през април преговорите с МОК. Американците поискаха солидни компенсация, за да пуснат хокеистите в Южна Корея. МОК не се съгласи.Овечкин е истинска легенда на Русия. Той дебютира за националния отбор през 2004 година. Има 96 мача със 76 точки - 43 шайби и 33 голови асистенции. Три пъти световен шампион със \"Сборная\".", "date": "2017.09.15", "title": "Овечкин вбеси вицепремиера на Русия"}
{"url": "https://offnews.bg/sviat/tramp-da-dejstvame-po-tvardo-s-teroristite-zabranata-za-migrantite-v-665224.html", "text": "Американският президент Доналд Тръмп призова да се действа по-твърдо спрямо терористите. С тези думи той коментира нападението в лондонското метро, при което пострадаха най-малко 22 души. \"Още една атака в Лондон на жалък терорист. Това са болни и побъркани хора, които са били в полезрението на Скотланд ярд. Трябва да бъдем проактивни\", написа Тръмп в Туитър, цитиран от БТА.\"С жалките терористи трябва да се действа много по-твърдо. Интернет е техният основен инструмент за вербуване, който трябва да прекъснем и да използваме по-добре!\", подчерта той.Тръмп написа още, че забраната за пътувания в САЩ е трябвало да е много по-строга и конкретна. \"Тъпото е, че това не би било политически коректно\", допълни президентът. Последните му думи са по повод опита да забрани на граждани на шест мюсюлмански държави да влизат в САЩ, но указът му беше атакуван в съда. Британският премиер Тереза Мей отправи критики към Тръмп след коментара му за нападението в Лондон. \"Не мисля, че е в помощ на когото и да било да се спекулира с продължаващо разследване\", подчерта тя.От британската полиция също обявиха, че \"коментарите са чиста спекулация\". ", "date": "2017.09.15", "title": "Тръмп: Да действаме по-твърдо с терористите, забраната за мигрантите в САЩ трябваше да е по-строга"}
{"url": "https://offnews.bg/sviat/zhenite-v-tunis-veche-mogat-da-ne-se-omazhvat-samo-za-miusiulmani-665218.html", "text": "Тунис отхвърли досегашния закон, който задължаваше жените в страната да се омъжват само за мюсюлмани.  Говорителят на президента на страната Беджи Каид Есебси съобщи за промяната и поздрави жените, които вече \"имат свободата да избират съпруга си\", съобщи Би Би Си.Досега всеки мъж, който не почита исляма, трябваше да приеме религията и да представи доказателство за вярата си. Тунис, където 99% от населението е мюсюлманско, се смята за една от най-прогресивните арабски страни по отношение на правата на жените. По време на реч миналия месец президентът Есебси заяви, че законът, който задължава тунизийските жени да се омъжват само за мюсюлмани, е \"пречка при избора на съпруг\" и че нарушава конституцията на страната, приета през 2014 г. в резултат на Арабската пролет.През същата 90-годишният Есебси стана първият демократично избран президент на страната.", "date": "2017.09.15", "title": "Жените в Тунис вече могат да не се омъжват само за мюсюлмани"}
{"url": "https://offnews.bg/obshtestvo/git-sas-saveti-kak-da-razpoznaem-izmamnitci-pri-tarsene-na-rabota-v-ch-665206.html", "text": "Главна инспекция по труда излезе с предупреждения за търсещите работа в чужбина и даде съвети как да избегнем измамниците. Българското законодателство забранява на фирмите посредници да изискват каквито и да е суми от търсещите работа. Искането на различни суми под формата на такси и други услуги при оферти за осигуряване на работа в чужбина е един от най-сериозните белези за измама, обявиха от ГИТ.Други сигнали са, когато обещаващите работа отказват среща на живо с търсещите работа и комуникацията се води само онлайн или по телефон, като се изисква превеждане на пари по сметка. Срещите се уговарят на публично място, вместо в офис или на други места, които не са офиси.При използване на фирми посредници и на предприятия, които осигуряват временна работа, трябва да се направи справка в специалните регистри дали същите имат регистрация в Агенцията по заетостта. Списъците са публични на сайта на Агенцията. При наемане на лица с цел командироване в чужбина трябва да се провери дали предприятието, което командирова, има същата дейност и в България. Ако то не развива такава и се сключва договор с лицето, само за да бъде то командировано в чужбина, това също е сигнал за измама, посочват от ГИТ.При осигуряване на работа чрез фирма посредник трябва да има сключен посреднически договор между фирмата и търсещото работа лице, който трябва да съдържа задължително клаузите, регламентирани в чл. 23 от Наредбата за условията и реда за извършване на посредническа дейност по наемане на работа. Лицето трябва да бъде предварително запознато с условията на работа в държавата, където ще бъде изпратено, и с данните на работодателя (чл. 31 от Наредбата).То трябва да тръгне от България със сключен трудов договор с работодател в приемащата държава, преведен на български език. Най-често се изготвят двуезични договори, в които трябва да бъдат уговорени условията на заплащане, продължителността на работния ден, почивки и отпуски, и др., които трябва да бъдат поне минималните за приемащата държава, включително и за чия сметка са разноските по пътуването и други разходи. Задължителните клаузи в този трудов договор са регламентирани в чл. 30 от Наредбата.На лицата може да бъде осигурена заетост в чужбина и чрез предприятия, които осигуряват временна работа, или чрез командироване от работодател. Тези начини на изпращане са регламентирани в Наредбата за условията и реда за командироване и изпращане на работници и служители в рамките на предоставяне на услуги. В чл. 3 от тази Наредба са регламентирани задължителните условия, които трябва да бъдат договорени в трудов договор между предприятието, което осигурява временна работа, и търсещото работа лице, което ще бъде изпратено в рамките на предоставяне на услуги.При командироване работодателят трябва да сключи допълнително споразумение с работника или служителя, което трябва да съдържа задължително условията, разписани в чл. 2 на Наредбата.Според резултатите от контролната дейност на Инспекцията в последните години работници и служители се изпращат в чужбина основно чрез командироване. Сигналите, които постъпват в Инспекцията, касаят най-вече неспазено изискване възнагражденията да бъдат равни поне на минималните в приемащата държава.При използване на фирми посредници едно от най-честите установявани нарушения е липсата на трудов договор с работодател от приемащата държава, който трябва да бъде предоставен на лицето преди заминаването.В трудовите договори с предприятия, които осигуряват временна работа, а при командироването - в допълнителните споразумения, не се уговарят всички условия, които се изискват според новата нормативна уредба – Наредбата за условията и реда за командироване и изпращане на работници и служители в рамките на предоставяне на услуги.Друго често нарушение е, че посредниците или предприятията, които осигуряват временна работа, или работодателите, които командироват свои работници и служители, не ги информират за условията на труд и заплащане в приемащата държава, каквито задължения имат.Напоследък са получени няколко сигнала от работещи в Чехия, Словения, Словакия и Германия лица, които сами са си намерили работа, но местните работодатели не са им изплатили заработените възнаграждения. В тези случаи ИА ГИТ информира местните контролни органи за извършване на проверка по компетентност.За да бъде изпратено такова искане и потърсено съдействието на компетентните контролни органи на съответната държава обаче, е необходимо потърпевшите да предоставят максимално повече данни за работодателя, вкл. сключени трудови договори, платежни и други документи, касаещи трудовите им взаимоотношения, каквито често не се предоставят в сигналите.", "date": "2017.09.15", "title": "ГИТ със съвети как да разпознаем измамници при търсене на работа в чужбина"}
{"url": "https://offnews.bg/sviat/18-dushi-v-bolnitca-sled-vzriva-v-london-665205.html", "text": "18 души са приети в болница след взрива в лондонското метро. Състоянието на един от ранените е сериозно, може да има опасност за живота му, съобщи Асошиейтед прес, цитирана от БТА, позовавайки се на информация на службата за бърза помощ. Експлозията в Лондон беше обявена от властите за терористично нападение. Няма загинали, но има пострадали с изгаряния по лицето и тялото. Лондонската полиция съобщи, че в метрото е била взривена самоделна бомба.  Разузнавателната служба МИ-5 помага на лондонската полиция в разследването.Британският премиер Тереза Мей ще се върне днес в Лондон от избирателния си район в Южна Англия.Мей е свикала заседание на правителствения комитет по сигурността КОБРА, което ще започне в 15 часа българско време. ", "date": "2017.09.15", "title": "18 души в болница след взрива в Лондон"}
{"url": "https://offnews.bg/izvan-terena/pol-gaskojn-progoni-demonite-kalne-se-dashteria-mu-665210.html", "text": "Добра новина за всички, които се възхищаваха на неподражаемия Пол Гаскойн. Звездата на английския футбол, вече на 50 годни, се е отървал от демоните си, похвали се дъщеря му Ребека.Газа се беше превърнал в пропаднал алкохолик. Той влизаше десетки пъти в клиники за рехабилитация. Безуспешно.Сега обаче е в най-добрата форма, в която някога е бил, съобщи Ребека. Дамата е звезда от английския \"Биг Брадър\". \"Татко живее в Борнемут, а аз работя по 6 дни седмично, така че нямам много време да го виждам. Но последния път, когато обядвахме заедно, той беше в наистина великолепна форма. Не помня да е бил по-добре\", каза тя.И съобщи още, че се е разделила в ММА боеца Си Джей Мийкс. Двамата бяха скарани, после се събраха, но връзката им окончателно е приключила.На Ребека няма да е трудно да открие нов мъж, ако съдим по последните й фотоси.", "date": "2017.09.15", "title": "Пол Гаскойн прогони демоните, кълне се дъщеря му"}
{"url": "https://offnews.bg/futbol/levski-otupa-2-0-septemvri-665235.html", "text": "Левски се върна на победния път с победа 2:0 над Септември. Страхотен мач изнесе най-скъпото попълнение Габриел Обертан. Бившият играч на Ман Юнайтед вкара дебютен гол за \"сините\" и беше номер едно в срещата.Традиционният важен гол в края на първата част вкара Давид Яблонски. Чехът се разписа с глава след корнер.Точно в предната атака беше най-спорната ситуация в срещата. Удар на Мартин Тошев от Септември счупи ръката на Яблонски пред малкия пеналт, като топката очевидно влизаше в мрежата.Съдията Ангел Ангелов обаче не свири дузпа. Дали не видя, дали не посмя, не е ясно. Но той обърква среща дори в селските, така че не е новост.Септември имаше претенции за дузпа и през втората част.  Байду беше изблъскан в пеналта, но Ангелчо пак си замълча. Иначе няма съмнение, Левски беше по-добрият отбор. Невероятни пропуски обаче направиха Вутов и Прохазка.В последните минути гостите на Герена видимо издъхнаха. Така Обертан тръгна от центъра и подмина спрелите защитници на Септември. После вкара с удар, който може да счупи ръката на вратар - 2:0 за \"сините\".Така Левски си върна третото място със 17 точки, като ЦСКА-София има 19, а Лудогорец - 18. \"Сините\" обаче са с мач повече. ", "date": "2017.09.15", "title": "Левски отупа 2:0 Септември"}
{"url": "https://offnews.bg/tehnologii/amazon-facebook-i-google-svetovniat-tehnologichen-elit-se-sabira-va-665211.html", "text": "Представители на световни гиганти като Google, Facebook, Amazon, SalsesForce, Alibaba, Yandex и много други ще пристигнат във Варна за първия по рода си форум за бизнес и стартъп иновации  Innowave 2017 Business & Startup Conference. Събитието ще се проведе на 20 и 21 октомври 2017 г. във Варна и ще бъде една от най-мащабните конференции от този тип, правени у нас. С Innowave 2017 Business & Startup Conference в Двореца на културата и спорта организаторите поставят Варна на световната карта за високотехнологични събития и дават заявка за позиционирането й като център на младежко предприемачество и дигитален хъб на Европа. На форума се очаква да присъстват над 750 собственици, управители и мениджъри на фирми, представители на бизнеса и startup-и от 23 държави. Ще има обособени четири експо зони, на които ще бъдат разположени над 25 щанда на български и световни технологични компании.Гост-лекторите на Innowave 2017 Businеss & Startup Conference са над 35 световно признати маркетолози, мениджъри продажби и мениджъри във водещи европейски и международни компании за електронна търговия, бизнес ангели и представители на инвестиционни фондове от три континента, като Дрейтън Бърд (една от най-значимите фигури в сферата на Директния маркетинг и Рекламата за последнит 25 години), Дейл Хауърт (Експерт дигитален маркетинг и Фейсбук маркетинг), Мигел Рейнолдс (Основател и президент на Global Business Brokers), Бас Лансдорп (Основател на Фондация Марс 1 и първата мисия до Марс), Лари Бийл (Основател на Фондацията за междукултурно и инвестиционно управление и на Българския предприемачески център), Марк Уеслинк (управляващ партньор в Startupbootcamp), Майкъл Бигам (Венчър капиталист, Сан Франциско), Мат Брук-Смит (маркетинг на мобилни приложения и дититален маркетинг), Веселин Попов (Директор „Бизнес развитие“ в Кеймбридж - потребителско поведение), Божидар Крапчев (Amazon Lead CEE at Amazon Web services) и още много. Innowave 2017 Business and Startup Conference ще селектира 30 StartUp проекта, които ще бъдат промотирани пред мрежа от над 40 международни фондове за рисков капитал и организации от бизнес ангели. 10 от тях ще бъдат избрани за участие във форума. Те ще имат възможност да представят своите startup идеи, да се срещнат и да получат ментор в лицето на бизнес-ангели, маркетинг експерти с дългогодишен опит и едни от най-големите startup акселератори и фондове за рисков капитал.За повече информация може да следите сайта конференцията .", "date": "2017.09.15", "title": "Amazon, Facebook и Google - световният технологичен елит се събира във Варна"}
{"url": "https://offnews.bg/lajfstajl/printc-dzhordzh-s-eskort-na-uchilishte-sled-kato-zhena-nahlu-v-shkolo-665172.html", "text": "Принц Джордж се завърна в училище, екскортиран от Рейндж Роувъри, ден след като жена бе арестувана заради нахлуване в училището му в „Батерсий“, съобщи novini.london.  Нито баща му, нито майка му Кейт, която е с тежка бременност, придружаваха Джордж. Жената е успяла да проникне с валиден пропуск за посетители. 40-годишната извършителка е закопчана от полицаи под прикритие, които следели за реда в школото на Джордж. Учителите са на нокти след случката и следят за подозрителни хора. Те първи забелязали жената, която имала съмнително поведение, но тя им избягала. След сигнал към униформените обаче била заловена. Тя е разпитана в полицейско управление в южен Лондон. Смята се, че е с лабилна психика и била обсебена от кралското семейство.", "date": "2017.09.15", "title": "Принц Джордж с ескорт на училище, след като жена нахлу в школото му"}
{"url": "https://offnews.bg/politika/bitkata-za-podslushvaniata-se-prenese-pri-prezidenta-665181.html", "text": "Юридическа бъркотия блокира легитимното назначаване на председателя на Държавна агенция \"Технически операции\" (ДАТО). На  правителството предложи на президента Румен Радев да издаде указ, с който да назначи Цветан Китов за втори мандат начело на агенцията. До момента обаче това не е факт, а държавният глава не е обвързан със срок за издаването на указа. От президентската администрация потвърдиха за OFFNews, че няма президентски указ, което се потвърждава и от последните броеве на Държавен вестник.В същото време вече втора година Китов заема поста без за това да има издаден указ нито от президента Росен Плевнелиев, нито от Радев. Това поставя под въпрос легитимността на подписваните от него разрешения за прилагане на специални разузнавателни средства (СРС).Правната бъркотия се поражда от самото предложение на правителството до президента, което на практика е по две отделни редакции на Закона за СРС. В първия вариант на закона от 2013 г., по който беше назначен Китов от правителството на Пламен Орешарски, председателят на ДАТО получава 4-годишен мандат без за това да се иска президентски указ. В същото време правителството на Борисов иска втори мандат за Китов, което обаче не е изискване на сега действащия закон. С предложението си от август правителството иска също президентът да издаде указ, което пък е изискване във втората редакция на закона от 2015 г. В нея обаче няма въведена мандатност.Така на практика от президента се иска да назначи Китов по силата на два различни текста и то в момент, когато изтичат 4 години от мандата на Китов според първата редакция на закона. По информация на OFFNews именно правната бъркотия е в основата президентът Румен Радев да отказва да назначи Китов. За да бъде изчистена цялата недомислица, на 13 септември депутати от ГЕРБ внесоха , с които се въвежда мандатност на председателя на агенцията от 5 години и изискване назначението да става с президентски указ. С поправките се въвежда и нов текст, който предвижда председателят на ДАТО да може да заема поста за втори мандат от пет години. В мотивите е записано, че това се прави, за да се уеднакви практиката с другите началници на служби и да се избегне безмандатност. В същото време обаче, ако бъде предложен по тези промени, председателят на агенцията може да бъде закован на поста за 10 години.Не е изключено и предложението да идва заради несъгласието на Радев с кандидатурата на Китов. Високопоставени източници коментираха за OFFNews, че е възможно реакцията на депутатите да е в следствие на \"съпротивата\" на президентската администрация с кандидатурата на ГЕРБ. Не е изключено и зад намеренията на ГЕРБ да прозира издигането на нова кандидатура за поста - така както първоначално се смяташе, че правителството има намерение да направи.Причината за несъгласието на президента с кандидатурата на Китов вероятно е фактът, че въпреки че беше назначен при правителството на Пламен Орешарски, до онзи момент той оглавяваше службата за подслушвания към МВР по времето на Цветан Цветанов. Първоначално Китов беше назначен за зам.-председател на новосформираната ДАТО, докато агенцията все още нямаше титуляр. По това време скандалите с подслушванията при Цветанов все още не бяха отшумели. Показателно е, че промените в службата идват, след като около нея се развихри скандал. \"Фигурата на Китов е много специфична, защото той е приближен до главния прокурор и хора от службата твърдят, че той ходи редовно на срещи при него, което е странно, защото главният прокурор не е поръчител на СРС\", коментира за OFFNews председателят на ДСБ Атанас Атанасов.  По думите му \"Китов е много спорна фигура\", службата се ръководи лошо и има сериозно напрежение сред оперативния състав. Атанасов припомни, че е отправял питане до премиера Борисов защо след последните промени в Закона за СРС не е предложил на президента да издаде указ за назначаването на Китов. От правителството тогава обяснили, че за това няма фиксиран срок.  \"Бездействието на Борисов беше в нарушение на закона, той на практика наруши закона, като не инциира предложение до президента за назначението на Китов\", коментира Атанасов. По думите му около ДАТО тепърва ще излизат скандали и припомни случая с отнетия допуск до класифицирана информация на зам.-председателя на Бюрото за контрол на СРС , което стана по искане на прокуратурата. На практика бюрото е това, което контролира работата на ДАТО. В същото време председателят на бюрото Бойко Рашков заяви, че има констатирани поредица от нарушения в прилагането на СРС с незаконно подслушване на политици и журналисти. По думите на Атанасов пръст в състоянието на службите имат и от левицата, които са \"казионна опозиция\", защото в сферата на съдебната реформа, работата на прокуратурата и специалните служби имат пълно мълчание. Атанасов припомни, че именно в мандата на БСП Китов е бил назначен начело на ДАТО.Заради скандалите с агенцията и това дали председателят на ДАТО е легитимен, или не, от ДСБ ще настояват пред следващата седмица в спецкомисията за контрол на СРС да бъде изслушан Бойко Рашков, който изнесе информацията за нарушения. Според него в наказателни дела е напълно възможно разписаните от Китов СРС да се окажат без правна стойност. Това не е първият случай, при който шеф на спецслужба е на поста в разрез с нормативната уредба. Отново в мандата на Пламен Орешарски до президента Плевнелиев беше  за промяна в , с който се определят военните звания в армията и при шефовете на служби. Тогава беше редактирано изискването НСО да се оглавява от генерал-лейтенант - званието, което към този момент, също в нарушение на закона, получи шефът на службата Ангел Антонов. Редакцията в указа дойде близо три месеца след назначаването на Антонов, което също подлагаше легитимността му на поста под въпрос. ", "date": "2017.09.15", "title": "Битката за подслушванията се пренесе при президента"}
{"url": "https://offnews.bg/futbol/kopirat-pesho-bufero-v-shampionskata-liga-video-665183.html", "text": "Славата на култовия пернишки футболен ултрас Пешо Буферо явно е излязла от тесните граници на малка България.Сцени, подобни на тези от стадиона в Пазарджик, в които Буферо обстреля с римска свещ хулигани на Хебър, но в по-голям мащаб, се наблюдаваха и на стадиона в Марибор по време на двубоя от Шампионската лига между местния тим и руския Спартак Москва с Ивелин Попов в състава си.\"Мишена\" на руските ултраси обаче беше съдията Денис Айтекин, който за малко не беше улучен от сигнална ракета.Баталните сцени продължиха и извън стадиона, като полицията използва сълзотворен газ, за да укроти гостите от Москва, които бяха около 1000.Европа трепери от руските хулигани след Евро 2016, където те демонстрираха почти военна организация при акциите си срещу съперникови агитки.", "date": "2017.09.15", "title": "Копират Пешо Буферо в Шампионската лига (видео)"}
{"url": "https://offnews.bg/politika/bsp-sofia-shte-se-vkliuchi-v-kampaniata-da-izchistim-balgaria-zaedn-665215.html", "text": "Народни представители от „БСП за България“, общински съветници, членове на младежката и районните организации на БСП в София ще се включат в кампанията „Да изчистим България заедно“ утре.Столичните социалисти ще почистят Борисовата градина в района около Парк-хотел „Москва“ от 10.30 часа, съобщиха от партията.Според лидера на БСП - София Калоян Паргов доброволчеството е най-добрият начин да покажеш, че те е грижа за града, природата и околната среда. „Трябва да сме взискателни към институциите и местните органи, който имат задължението да изграждат и поддържат в добро състояние градската среда. Но всеки един от нас, като гражданин, трябва да бъде съпричастен към каузата за чиста София и чиста България“, категоричен е Паргов.", "date": "2017.09.15", "title": "БСП-София ще се включи в кампанията „Да изчистим България заедно“"}
{"url": "https://offnews.bg/futbol/majkala-ludogoretc-e-etalon-levski-i-tcska-sa-dvata-kluba-na-balgari-665204.html", "text": "Лудогорец е еталон у нас как се работи и как се печелят пари от футбол, заяви бившият защитник на ЦСКА Георги Илиев - Майкъла в студиото на Спортал.Той се похвали, че е хванал знака на срещата с Истанбул ББ - Х. Според него турският тим е бил прехвален. Обяснението на Майкъла за успеха на Лудогорец е в професионализма при правенето на селекция, тъй като не се допускат нездрави договорки между треньори и агенти на играчи.\"Започнаха от базата и сега си берат плодовете. През ЦСКА минаха 150 милиона лева и нищо не остана. Сега обаче нещата са различни. Вече в ЦСКА не правим гръмки трансфери, работим си в Панчарево. Гриша Ганчев работи професионално. Най-добрите треньори минаха през Литекс, да сте чули някой да съди ловешкия тим за неизплатени заплати. Аз одобрявам това, което направи Гриша Ганчев при придобиването на ЦСКА. Венци Стефанов, момчето, също се опитва да прави нещо в Славия. Всички го питат защо не купува играчи, а прави терени. Така се прави.Клубът фалира реално заради хора, които се бият в гърдите, че обичат ЦСКА. В България се откраднаха 4 милиарда, това е кражбата на последните 200 години в света. Същото в по-малка степен се случи в ЦСКА\", каза Майкъла.Той недоумява как до търга за емблемата и имуществото на фалиралото дружество са допуснати лица и фирми, които нямат нищо общо с армейския клуб.\"Аз инвестирах 800 000 лв на \"Българска армия\" и какво? Спортното министерство си апортира всичко. Това го няма никъде по света. След като можеш да направиш 30 милиона данъци и да си продадеш фирмата на някой голтак, значи всичко може.Според мен трябваше да си извървим пътя до \"А\" група, но да не забравяме, че покрай ЦСКА в Първа лига влязоха и Верея, и Локо ГО. Проблемът в ЦСКА дойде от високите заплати. Около предишните собственици се въртяха хора, които ги заблуждаваха за трансферите\", коментира Майкъла. Според него ЦСКА и Левски са топклубовете на България, а всичко останало е изкуствено създадено. Той каза също, че не таи обида към Георги Василев за думите му, че е една от \"змиите\" на \"Армията\". \"Извадили го от архивата, дали го е казал, дали са го накарали да го каже, не знам. Аз го уважавам, но той е треньор за България. Той ми е под достойнството, но е за местна консумация, не ми е на нивото\", коментира още Майкъла. Той сподели също, че малшанс му е попречил да играе повече за националния отбор, а управлението на Боби Михайлов определи като \"прекрасно\".", "date": "2017.09.15", "title": "Майкъла: Лудогорец е еталон, Левски и ЦСКА са двата клуба на България, всичко друго е изкуствено"}
{"url": "https://offnews.bg/ikonomika/reaktorite-za-aetc-belene-pristigat-do-kraia-na-esenta-665174.html", "text": "По-строги мерки срещу кражбите на ток обсъжда властта, заяви енергийният министър Теменужка Петкова по бТВ.Във фактурата на всеки един от нас няма да видите графа или ред, който да отразява крадена електрическа енергия. Тези разходи се поемат от електроразпределителните предприятия. Но като цяло остава в обществото чувство на несправедливост, че някой краде ток за сметка на добросъвестните платци”, изтъкна тя.По думите й в останалите страни в ЕС, където има много строги механизми за подобен род деяния. „Срокът, за който се заплаща електрическата енергия на много по-висока цена, се начислява не за 3 месеца, а за 1 г. Върху една такава мярка в момента водим дебати и в министерството, и с колегите от КЕВР, обясни Петкова.От понеделник Министерството на енергетиката започва проверки в трите електроразпределителни предприятия и в Електроенергийния системен оператор във връзка с готовността за есенно-зимния сезон, съобщи още министърът. Такива проверки се правят за трета поредна година. Новата мярка от средата на октомври ще е да проверим всички енергийни предприятия, които имат ангажимент да осигурят студения резерв за българската електроенергийна система, отбеляза още тя.„На практика увеличението на крайната цена на природния газ в резултат на увеличението на таксата за пренос и достъп ще бъде от 0,37% до максимум 3%”, увери Петкова. „Булгаргаз” поиска намаление на цената на природния газ със 7,29% и като цяло ще има намаление на цената на природния газ с близо 4%, допълни тя.Платените реактори за АЕЦ „Белене” пристигат До края на есента очакваме платените реактори за АЕЦ „Белене” да пристигнат у нас. В момента експерти от НЕК са в Русия, от понеделник започва финална проверка на оборудването. То ще бъде складирано на площадката на АЕЦ „Белене”, каза Теменужка Петкова.„Трябва да се обособят пасивите и активите за „Белене” и да бъде проведена процедура по приватизация, която да гарантира защита на националния ни интерес”, изтъкна енергийният министър.Тя допълни, че един от сценариите, които се разработват, е ако процедурата по приватизация не приключи успешно, единият от реакторите да бъде построен като седми блок на АЕЦ „Козлодуй”.", "date": "2017.09.15", "title": "Реакторите за АЕЦ Белене пристигат до края на есента"}
{"url": "https://offnews.bg/sport/sportat-v-efir-na-15-septemvri-665173.html", "text": "Изпратихме три вълнуващи европейски футболни вечери. Шампионът Лудогорец ни зарадва с 0:0 срещу Истанбул ББ на старта на битката в група С на Лига Европа.Днес футболът ни отново влиза в час, като опитният Левски приема \"първолака\" Септември от 20 часа. В първия мач от програмата за деня Етър играе с Берое във Велико Търново.13.15 Гърция - България, плажен футбол, Мтел Спорт 1 17.15 Етър - Берое, България, Диема Спорт 19.30 Арсенал Тула - Динамо Москва, Русия, Мтел Спорт 2 20.00 Левски - Септември Сф, България, Диема Спорт 21.00 Спарта Ротердам - АЗ Алкмаар, Холандия, Мтел Спорт 1 21.30 Хановер - Хамбургер, Германия, Евроспорт 2 21,45 Тулуза - Бордо, Франция, Лига 1, Нова Спорт 22.00 Борнемут - Брайтън, Висша лига, Диема Спорт 2", "date": "2017.09.15", "title": "Спортът в ефир на 15 септември"}
{"url": "https://offnews.bg/politika/slavi-trifonov-obiavi-svoj-politicheski-proekt-665202.html", "text": "Слави Трифонов обяви свой политически проект. В отворено писмо той обещава, че ще намери тези българи, които да заместят сегашната политическа класа. В текста му се казва още, че българите ще решат дали новите претенденти за власт са достойни да заменят настоящите политици.  По сходен начин през 2001 г. Симеон Саксккобурготски обяви влизането си в политиката на 6 април и уточни, че който иска, ще има възможност да гласува за него. Писмото на водещия гласи: Днес ще е първата поява на Трифонов като водещ на шоуто през новия есенен телевизионен сезон. Досега предаването водеха хора от екипа му, защото водещият се подложи на операция на крака.\"Гледайте довечера шоуто за подробности\", бе лаконичният отговор на пиара на Трифонов, с когото се свързахме във връзка с писмото на водещия.", "date": "2017.09.15", "title": "Слави Трифонов обяви свой политически проект"}
{"url": "https://offnews.bg/zvezdi/sinat-na-andzhelina-dzholi-razkaza-za-majka-si-v-parvoto-si-interviu-665175.html", "text": "Най-големият син на Анджелина Джоли - 16-годишният Мадокс Джоли-Пит, даде първото си интервю за светското списание \"Пийпъл\". Поводът за него е новият режисиран от майка му филм \"Първо убиха баща ми\", в който Мадокс влиза в ролята на изпълнителен продуцент.Момчето разказва, че е участвало в обсъждането на продукцията, помагало в подготовката на снимките и следило печата за публикации, свързани с лентата. Джоли режисира филма за \"Нетфликс\". Той излиза днес. Историята е базирана на спомените на приятелка на Анджелина, наречена Лунг Унг, преживяла геноцида в Камбоджа. Именно в Камбоджа е роден и Мадокс, когото актрисата осинови през 2002 г.По-малкият брат на Мадоск - Пакс, също взема участие в продукцията като фотограф.На премиерата на лентата в Торонто Джоли се появи с шестте си деца. Попитан какво мисли за работата с майка си, Мадокс отговаря: \"Тя е забавна и с нея лесно се работи. Тя е чудо.\"Пред сп. \"Пийпъл\" самата Джоли споделя, че през последната година почти не е работила, за да бъде покрай децата си във възрастта, в която те се формират като личности. След като подаде молба за развод с Брад Пит, актрисата се оказа в ролята на самотна майка с много деца и се наложи да се посвети основно на тях. \"Имаха нужда от мен вкъщи. Всичко останало е второстепенно по значение\", казва Джоли.Мадокс сам окуражил майка си да направи филм за Камбоджа. \"Той е момче, което познава добре себе си. И щом каза, че е готов да работи за филма, знаех, че наистина е така. Пътува до Камбоджа много пъти, стоя там общо 4 месеца четейки, слушайки, учейки и поглъщайки всички за неговата страна и култура, включително много, много тъмната история\", казва гордата майка. Тя добавя, че Мадокс взема уроци по летене и говори няколко езика. \"Много е способен и винаги ме изненадва. Онзи ден ми се обадиха и ми казаха, че вече можел да лети сам. Почти си изпуснах телефона. Освен това учи френски и руски. Чувам го, че говори френски свободно и научавам, че учи и немски, а аз нямах идея за това\", добавя тя.", "date": "2017.09.15", "title": "Синът на Анджелина Джоли разказа за майка си в първото си интервю"}
{"url": "https://offnews.bg/izvan-terena/noviat-inter-vdahnovi-model-na-plejboj-665179.html", "text": "Италианският Интер вдъхновява с игрите си от старта на сезона и фенове и специалисти очакват \"нерадзурите\" да се сборят с хегемона Ювентус за титлата.В най-смелите си очаквания те дори прогнозират край на шестгодишното иго на \"бианконерите\".Победната серия на водения от Лучано Спалети тим вдъхнови британския модел на \"Плейбой\" Ейприл Съмърс да надъха допълнително момчетата от Милано, като засне специална фотосесия, на която позира само по знаме и фланелка на любимия тим.29-годишната блондинка признава, че с мъка е преглъщала незадоволителните резултати от последните сезони, но вече е спокойна за любимия тим.В момента Интер дели върха в Серия А с Ювентус, като не познава загуба от началото на сезона и показва радваща окото игра.Госпожицата всъщност се казва Надя Фостър, а Ейприл Съмърс е творчески псевдоним. През лятото тя се прочу, като едва не събори колоездачната колона по време на Джирото.", "date": "2017.09.15", "title": "Новият Интер вдъхнови модел на Плейбой"}
{"url": "https://offnews.bg/temida/akusherkata-kovacheva-ne-pomni-da-e-udriala-bebeto-nikol-665182.html", "text": "Не си спомням да съм удряла бебето, а и не виждам защо да го правя. Това каза пред съда акушерката , която е обвинена в  над 4-дневната Никол. Днес в съда са финалните пледоарии по делото, като се очаква магистратите да обявят присъдата си.Пред съдиите Ковачева обясни, че в деня на инцидента е била на 24-часово дежурство, а преди това била нощна смяна. Била много уморена заради работата и заради това, че не е спала.Защитата твърди, че жената от записа на охранителните камери не е подсъдимата. Петорна техническа експертиза обаче потвърди автентичността на записите от отделението на болницата. Ако бъде призната за виновна, Емилия Ковачева може да получи доживотна присъда. ", "date": "2017.09.15", "title": "Акушерката Ковачева не помни да е удряла бебето Никол"}
{"url": "https://offnews.bg/sviat/mazh-napadna-s-nozh-voenen-v-tcentara-na-parizh-665180.html", "text": "Мъж нападна с нож френски военен в центъра на Париж. Нападението е станало на метростанция \"Шатле\" в 6.30 часа местно време, съобщиха световните агенции, цитирани от БТА. Военният е реагирал бързо и нападателят е бил обезвреден и задържан.При нападението няма ранени.Нападателят е споменал Аллах при атаката, съобщи Франс прес, позовавайки се на полицейски източник. Това е седмото нападение срещу военнослужещи, участващи в операцията \"Сантинел\", задействана след нападенията в Париж през ноември 2015 г.", "date": "2017.09.15", "title": "Мъж нападна с нож военен в центъра на Париж"}
{"url": "https://offnews.bg/zimni/sinuzit-spria-furkad-ot-start-po-leten-biatlon-665161.html", "text": "Изострен синузит попречи на френския доминатор в биатлона Мартен Фуркад да вземе участие в шампионата на страната си през уикенда.Носителят на Световната купа обяви, че ще пропусне старта в личния си профил във Фейсбук. Синузитът му се е изострил от завръщането на студовете и умората от лятната подготовка.Фуркад не иска да рискува с изостряне на заболяването преди сезона.\"Това ми се случваше неведнъж по време на сезона, но не искам да допускам такива грешки на толкова ранен етап.Ще имаме възможност да споделим страстта си към биатлона в края на октомври и на Световната купа в Анеси\", написа Фуркад.", "date": "2017.09.15", "title": "Синузит спря Фуркад от старт по летен биатлон"}
{"url": "https://offnews.bg/turizam/angelkova-v-kitaj-za-kongresa-na-svetovnite-tcivilizatcii-u-nas-665178.html", "text": "Бъдещите съвместни инициативи между България и Световната организация по туризъм (СОТ) към ООН бяха обсъдени на среща между министъра на туризма Николина Ангелкова и генералния секретар на организацията Талеб Рифай. Разговорите се проведоха в рамките на 22-рата Генерална асамблея на СОТ, която се организира в китайския град Чънду. Фокусът на разговора между министър Ангелкова и генералния секретар на СОТ Рифай беше предстоящото провеждане на второто съвместно събитие с организацията в България. В края на 2018 г. у нас ще се организира Международен конгрес на световните цивилизации и древните маршрути към СОТ.„Сред причините да предложим точно това име за конгреса са няколко важни проекта и инициативи, свързани с настоящите регионални и световни проекти в икономическата и политическата сфера. Най-открояващият се от тях е „Един пояс, един път“, проект, чийто основен фокус е древния Път на коприната и тематично се допълва с инициативата „ЕС - Китай - 2018 година на туризма“, обясни Ангелкова.Международният конгрес ще бъде резултат от съвместната работа на Министерство на туризма и специализираната организация към ООН. „На събитието ще бъдат поканени всички министри на туризма на държавите, които членуват в СОТ. Поканихме известния водещ на CNN Ричард Куест за модератор на конгреса“, допълни министърът на туризма и обясни, че 2018 г. е Европейска година на културното наследство, което прави уместен акцентът, който искаме да поставим върху културно-историческия туризъм.По време на срещата министърът на туризма представи и данни за положителния ръст на туристите в България. Близо 5 млн. чуждестранни туристи са посетили България в периода януари – юли 2017 г., като се отчита ръст от 7,2% процента спрямо същия период на миналата година. Общите приходи от международен туризъм в България от началото на годината до юни 2017 г. възлизат на 2,4 млрд. лв., което е с над 12% повече спрямо същия период на 2016 г., която бе рекордна за туризма, подчерта министър Ангелкова.Друга тема на разговора между министър Ангелкова и генералния секретар на СОТ Рифай беше проблемът, който среща България с недостига на кадри в туризма. „Работещите в сектор туризъм формират основна част от неговия продукт и полагаме усилия да се подобри подготовката и квалификацията им“, увери министърът на туризма и подчерта, че липсата на кадри е проблем, за чието разрешаване се работи активно.", "date": "2017.09.15", "title": "Ангелкова в Китай за конгреса на световните цивилизации у нас"}
{"url": "https://offnews.bg/futbol/vsichki-rezultati-i-golmajstori-ot-liga-evropa-665163.html", "text": "Тази вечер се изиграха срещите от първия кръг на турнира за Лига Европа. Фаворитите взеха своето, а българският участник Лудогорец измъкна 0:0 като гост на Истанбул ББ.Вижте всички резултати и голмайстори от 1-ия кръг в групите на Лига Европа:ВИЛЯРЕАЛ - АСТАНА 3:11:0 - Сансоне (16)1:1 - Логвиненко (68)2:1 - Бакамбю (75)3:1 - Черишев (77)СЛАВИЯ (ПРАГА) - МАКАБИ (ТЕЛ АВИВ) 1:01:0 - Несид (12)ДИНАМО (КИЕВ) - СКЕНДЕРБЕУ 3:10:1 - Мусака (39)1:1 - Сидорчук (47)2:1 - Жуниор Моарес (49)3:1- Мбокани (65-дузпа)ЙЪНГ БОЙС - ПАРТИЗАН 1:10:1 - Янкович (11)1:1 - Фаснахт (14)ХОФЕНХАЙМ - БРАГА 1:21:0 - Вагнер (24)1:1 - Жоао Карлос (45)1:2 - Диего Соуса (50)ИСТАНБУЛ ББ - ЛУДОГОРЕЦ 0:0АУСТРИЯ (ВИЕНА) - МИЛАН 1:50:1- Чалханоолу (7)0:2 - Андре Силва (10)0:3 - Андре Силва (20)1:3 - Боркович (47)1:4 - Андре Силва (56)1:5 - Сусо (63)РИЕКА - АЕК 1:20:1 - Манталос (16)1:1 - Елез (29)1:2 - Христодопулос (62)АТАЛАНТА - ЕВЕРТЪН 3:01:0 - Масиело (27)2:0 - Гомес (41)3:0 - Кристанте (44)АПОЛОН (ЛИМАСОЛ) - ЛИОН 1:10:1 - Депай (53-дузпа)1:1 - Корпа (90)ЗЛИН - ШЕРИФ 0:0ФК КОПЕНХАГЕН - ЛОКОМОТИВ (МОСКВА) 0:0АПОЕЛ (БЕЕР ШЕВА) - ЛУГАНО 2:11:0 - Айнбиндер (2)2:0 - Тзедек (60-дузпа)2:1 - Тзедек (67-автогол)ФКСБ - ВИКТОРИЯ (ПИЛЗЕН) 3:01:0 - Будеску (20-дузпа)2:0 - Будеску (44)3:0 - Алибек (73)ЦЪРВЕНА ЗВЕЗДА - БАТЕ БОРИСОВ 1:11:0 - Радович (54)1:1 - Сигневич (72)ОЛИМПИК МАРСИЛИЯ - КОНЯСПОР 1:01:0 - Рами (48)ВИТОРИЯ (ГИМАРАЕШ) - РБ ЗАЛЦБУРГ 1:11:0 - Педрао (25)1:1 - Дабур (45)ЗАРЯ (ЛУГАНСК) - ЙОСТЕРСУНД 0:20:1 - Годос (50)0:2 - Геро (94)ХЕРТА (БЕРЛИН) - АТЛЕТИК БИЛБАО 0:0ЗЮЛТЕ-ВАРЕГЕМ - НИЦА 1:50:1 - Плеа (16)0:2 - Плеа (20)0:3 - Данте (28)1:3 - Исека (46)1:4 - Сен-Максим (69)1:5 - Балотели (74)ВИТЕС - ЛАЦИО 2:31:0 - Матавш (33)1:1 - Пароло (51)2:1 - Линсен (58)2:2 - Имобиле (67)2:3 - Мурджа (75)ВАРДАР (СКОПИЕ) - ЗЕНИТ 0:50:1 - Кокорин (6)0:2 - Кокорин (21)0:3 - Дзюба (39)0:4 - Иванович (66)0:5 - Ригони (89)РЕАЛ СОСИЕДАД - РОЗЕНБОРГ 4:01:0 - Йоренте (9)2:0 - Сурусута (10)3:0 - Скиелвик (41-автогол)4:0 - Йоренте (77)АРСЕНАЛ - КЬОЛН 3:10:1 - Кордоба (9)1:1 - Колашинац (49)2:1 - Санчес (67)3:1 - Белерин (82)", "date": "2017.09.15", "title": "Всички резултати и голмайстори от Лига Европа"}
{"url": "https://offnews.bg/sviat/severna-koreia-izstrelia-raketa-sirenite-v-iaponia-zaviha-665164.html", "text": "Северна Корея изстреля балистична ракета, която е прелетяла над северния японски остров Хокайдо и е паднала в Тихия океан, съобщи Ройтерс. Поредното ракетно изпитание тази нощ наше време се случва, след като Съветът за сигурност на ООН единодушно наложи за осми път санкции срещу Пхенян заради ядрената и ракетната му програма. Предупредителните сирени в Япония завиха, временно спряха скоростните влакове в северните и североизточните части на страната. Ракетата не е повлияла на полетите на самолетите. Ракетата е паднала на 2000 км източно от нос Еримо, информира ТАСС, като се позовава на японската система за ранно предупреждение. Няма данни за падане на каквито и да било обекти на японска територия, нито за щети по морски съдове, съобщи генералният секретар на японското правителството Йошихиде Суга. Ракетата вероятно е прелетяла 3700 км и е достигнала височина 770 км - достатъчно разстояние, за да достигне тихоокеанския остров Гуам, който бе заплашван от Ким Чен Ун. Северна Корея е изстреляла балистична ракета със среден обсег на действие, оценява обаче Пентагонът, цитиран от световните агенции. Ракетата, която прелетя над северния японски остров Хокайдо, не е била заплаха за Гуам, допълни американската армия.Ракетата е била изстреляна в 6,57 ч местно време и е паднала във водата в 7,16 часа. Последната изстреляна ракета от КНДР беше Hwasong-12, която е със среден обхват, преди около две седмици. Тя също премина над Япония и падна в Тихия океан. Американската администрация призовава Русия и Китай да вземат конкретни мерки, за да покажат на КНДР нетърпимостта си към тези безразсъдни изстрелвания на ракети, заяви днес държавният секретар Рекс Тилърсън. ", "date": "2017.09.15", "title": "Северна Корея изстреля ракета, сирените в Япония завиха"}
{"url": "https://offnews.bg/temida/nov-sluchaj-na-nasilie-s-obshtinaria-ot-gerb-schupil-butilka-uiski-v-665185.html", "text": "Бившият председател на общинския съвет в Септември от ГЕРБ Лазар Влайков е бил главен герой в още един случай на насилие. След като стана ясно, че с негово оръжие бе убит 47-годишен мъж и че името му е замесено в други два случая на агресия, се появи информация и за нов побой. Пред камерата на bTV пострадали от Влайков , че той е участвал в сбиване, при което счупил бутилка уиски в главата на свой опонент. Йордан и Лидия Бончеви твърдят, че синът им е пострадалият при сбиването. Всичко започнало с конфликт между момчето и служителка във винарна на Влайков, която той обидил и напсувал. След това съветникът му се обадил по телефона, за да се „разберат”, като по-късно отишъл с джипа си към къщата му, където между двамата имало вербален конфликт. При него общинарят отправил заплахи да почерни живота на момчето, но по-късно двамата си стиснали ръцете и дори отишли заедно до центъра на селото.Конфликтът обаче не спира тук – за нова година синът на Бончев отново идва в селото. Той се срещнал с Влайков, който го посрещнал с думите: „Прасе, откога те чакам!”, след което двамата се сбили. Първоначално Влайков бил повален на земята. В този момент двама от мъжете с него бутнали и сина на Йордан Бончев върху него, докато самият Влайков успял да се отскубне и да вземе бутилка от уиски, която счупил в главата на своя опонент, докато двама го държали. След това продължил да го удря със счупената бутилка.На въпрос защо не са се опитали да осъдят Влайков за това, Бончев заяви, че такива постъпления са били направени, но „въпросният човек се оказа общински съветник и зад гърба му стоеше прокурорче от село Церово”.Познат юрист на семейство пък им казал, че срещу Влайков имало и други дела, но са прекратени - по простата причина, че има „чадър” над него.", "date": "2017.09.15", "title": "Нов случай на насилие с общинаря от ГЕРБ: Счупил бутилка уиски в главата на опонент"}
{"url": "https://offnews.bg/obshtestvo/slanchevo-i-dnes-malko-oblatci-v-planinite-665158.html", "text": "Слънчево ще е времето днес, след обяд ще стане и горещо. Вятърът ще е слаб, малко облаци ще има в планините.Максималните температури ще са между 29 и 34°, в София около 30 градуса, според прогнозата на НИМХ. Слънце ще грее и в планините, по-късно през деня на места ще е облачно, но топло. На височина 1200 метра термометрите ще се качат до 24, на 2000 метра до около 17 градуса.Последният работен ден за седмицата ще е идеален и за плаж край морето - слънчево със слаб вятър от югоизток и максимални температури до 29 градуса. Сред вълните от 1-2 бала също ще е приятно - градусите, обещани от синоптиците за водата, са около 23-24. ", "date": "2017.09.15", "title": "Слънчево и днес, малко облаци в планините"}
{"url": "https://offnews.bg/obshtestvo/remontat-na-dondukov-se-mesti-promeni-v-dvizhenieto-665156.html", "text": "Ремонтът на столичния бул. \"Дондуков\" от ул. \"Кракра\" до бул. \"Васил Левски\" приключи, тролеите с номера 1, 2 и 4 и автобуси № 78 и 79 тръгват отново по булаварда. Възстановяват се и закритите спирки на бул. „Княз Ал. Дондуков“ - „ул. Бяло море“ и „бул. Васил Левски“ в посока пл. „Сточна гара“. Временната автобусна линия № 22ТМ се закрива.До 31 октомври пък се забранява влизането на пътни превозни средства в двете посоки по „Дондуков” между ул. „Г. С. Раковски” и бул. „Васил Левски”. Организацията на обществения транспорт, преминаващ в района на строително-ремонтните дейности, е следната:Трамвайна линия № 20 – от депо „Искър” до пл. „Васил Левски“. До приключване на ремонта на бул. „Шипченски проход“ трамвайна линия № 20, ще се движи през трамвайното ухо в ж.к. „Гео Милев“.Трамвайна линия № 22 – от Автостанция „Изток” до пл. „Васил Левски“;Трамвайна линия № 22 А - от ж.к. „Красна поляна“ до Младежки театър;Трамвайна линия № 23 –от ул. „Обиколна“ /ж.к. „Дружба 2“/ до трамвайно ухо в ж.к. „Гео Милев“.Разкрива се на временна автобусна линия № 20 ТМ с маршрут: от спирка с код 1327 “Централна гара“ на бул. “Княгиня Мария Луиза” /начална и крайна/, обратен завой на кръстовището бул. „Христо Ботев“ - бул. „Княгиня Мария Луиза“, по бул. „Княгиня Мария Луиза” наляво през пл. „Независимост“, надясно по бул. „Цар Освободител“, наляво по ул. „15-ти ноември“, надясно през пл. „Александър Невски“, надясно по ул. „Оборище“ и наляво по бул. „Васил Левски“ до площад “Васил Левски” - двупосочно.Автобусите ще спират на всички съществуващи трамвайни спирки по бул. „Княгиня Мария Луиза“, а в участъка от пл. „Независимост“ до пл. “Васил Левски” - на временни автобусни спирки. ", "date": "2017.09.15", "title": "Ремонтът на Дондуков се мести, промени в движението"}
{"url": "https://offnews.bg/sviat/severna-koreia-e-vzrivila-vodorodna-bomba-na-3-septemvri-tvardi-ameri-665186.html", "text": "По време на своя шести ядрен опит на 3 септември Северна Корея наистина е взривила водородна бомба, както съобщи тогава. Това заяви пред журналисти началникът на Стратегическото командване на въоръжените сили на САЩ генерал Джон Хайтън, цитиран от ТАСС и БТА.\"Видях събитието, видях новините след него\" и \"мащабите (на теста) ми дават основание за извода, че това е била водородна бомба\", обяви генералът. САЩ и съюзниците им \"трябва да разработят правилен отговор\" на тези действия, категоричен е той.Хайтън подчерта, че не е ядрен учен и не може да е сигурен, че Пхенян е използвал ядрен заряд, \"но като военен приема, че е ставало дума за водородна бомба\".", "date": "2017.09.15", "title": "Северна Корея е взривила водородна бомба на 3 септември, твърди американски военен"}
{"url": "https://offnews.bg/futbol/holandetc-gotvi-biagstvo-ot-ludogoretc-665176.html", "text": "Холандецът Върджил Мисиджан отказвал да поднови изтичащия си през лятото на 2018 година договор с Лудогорец и затова е бил изваден от групата за гостуването на турския Истанбул ББ от Лига Европа, твърди \"Тема Спорт\".И вчера от клуба не разкриха причините, заради които Мисиджан пропуска гостуването на Истанбул ББ.На пресконференцията преди мача треньорът Димитър Димитров бе лаконичен: “Нещата са спортно-технически, не желая да влизам в обяснителен режим”. Вместо него за Турция замина 19-годишният Светослав Ковачев.Една от версиите е, че нападателят вече не се влагал в тренировките, отношението му към заниманията на отбора било непрофесионално и той не се е напъвал.Така той изразявал недоволството си от факта, че клубът не го продаде през лятото, въпреки че за него са пристигнали оферти.Другата версия е именно, че Мисиджан е изваден от групата, защото не е подновил договора си с “орлите”. Смята се, че в това има повече истина.Контрактът на холандеца е до лятото на 2018 година и все още не е постигнато споразумение за удължаването му.Ако договорът не бъде преподписан, от 1 януари Върджил ще бъде свободен да води преговори с други отбори, в които да премине през месец юли следващата година като свободен агент и в Разград да не получат и стотинка.", "date": "2017.09.15", "title": "Холандец готви бягство от Лудогорец"}
{"url": "https://offnews.bg/temida/arestuvanata-za-alo-izmami-baba-stanala-mule-sreshtu-obeshtanie-za-lec-665167.html", "text": "Задържаната за  възрастна жена станала муле срещу обещания за лечение.71-годишната Лиляна А. беше задържана от полицията на местопрестъплението на 12 септември, след като  прибра 9225 лв., които пенсионерка ѝ хвърли от петия етаж. Според адвоката на възрастната жена тя е била вербувана за муле от телефонен измамник, с когото никога не се е виждала. Пред Нова тв той обясни, че двамата са контактували само по телефона. По думите на жената измамникът се казва Николай Николов, а справките показват, че той ѝ звънял от карти с предплатени минути от трите мобилни оператора. Възрастната жена съзнавала, че е жертва на престъпление и съучастник. Самата тя обясни пред журналисти, че е гледала по телевизията репортажи за телефонни измами и ужилени пенсионери, но първоначално не знаела, че е замесена в същото престъпление. Според адвоката ѝ обаче тя била примамена срещу обещание, че ще бъдат поети разходите ѝ за лечение.Жената е вдовица, а двете ѝ деца не живеели при нея. \"Най-вероятно те (измамниците, бел. ред.) издирват тези хора и злоупотребяват с тях, като им обещават и средства за лечение и операция\", разказа адвокатът.При схемата пострадалите са давали парите лично на пенсионерката, като преди това се доверявали изцяло на истинския измамник, който ги уговарял по телефона. След това пращал пенсионерката да прибере парите му. Най-често предаването на сумата ставало в близък град на предварително посочено място.Жената е казала пред властите, че ще им съдейства изцяло.\"Страхувах се да не ме убият. Аз самата го разбрах, че ако се откажа ще ме убият\", каза жената в четвъртък пред журналисти, преди да бъде гледана мярката ѝ за неотклонение в съда. Жената обясни, че не знае колко пари е взела от други пенсионери, но на нея измамникът давал по 300-400 лв. Тя разказа подробно как е преминала последната \"операция\" по отнемането на пари:\"Когато ме прати последния път, ми каза, че ще ги хвърлят. Непрекъснато ме държи на телефона и аз му казвам - това не ми харесва. И точно, когато казах: \"Не ми харесва\", отгоре се хвърля торбичка. Аз доста се почудих дали да я взема или не, ама той настояваше да я взема\", обясни жената.Измамникът я открил покрай това, че тя придружавала възрастни хора и се грижила за тях. \"Във вестник \"Позвънете\" давам всеки ден обява, може да проверите и да видите, и така той ми се обади и предложи работа. Като ме разпита и разбра, че съм сама и че ми трябват пари и две операции, ми каза, че като работя с него, ще ми ги набави\", обясни жената. Тя обаче не разбрала как ще заработва парите.Тя не разбрала дълго време какво върши, защото мъжът контактувал с пенсионерите.Последният път старицата предала отнетите пари \"в посока Русе\", край пътя.  ", "date": "2017.09.15", "title": "Арестуваната за ало измами баба станала муле срещу обещание за лечение"}
{"url": "https://offnews.bg/obshtestvo/bez-voda-v-chast-ot-tcentara-na-stolitcata-665155.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството. Във връзка с подмяна на сградно водопроводно отклонение на ул. „Доспат“ в Център се налага спиране на водоподаването от 9:00 до 18:00 часа по ул. „Лайош Кошут“ от бул. „Пенчо Славейков“ до ул. „Шандор Петьофи“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:ул. „Доспат“ ъгъла с ул. „Лайош Кошут“.", "date": "2017.09.15", "title": "Без вода в част от центъра на столицата"}
{"url": "https://offnews.bg/sviat/vzriv-v-londonskoto-metro-snimki-i-video-665184.html", "text": "Експлозия е станала рано тази сутрин в лондонското метро на метростанция \"Парсънс грийн\", съобщават британски медии.По първоначална информация има ранени хора, като те са с изгаряния на лицата.На мястото са пристигнали спецчасти, а участъкът е отцепен. Властите третират експлозията като терористичен акт. От полицията потвърждават за взрива, но за момента не дават повече информация. \"Наясно сме с инцидента на станция \"Парсънс грийн\". На място има служители на полицията. Би Би Си описва сцени на масова паника след взрива, като някои хора са получили наранявания именно от бутаницата при бягането.Според информации на очевидци взривното устройство е било поставено в торба на \"Лидл\" и оставено до вратата на вагон.Един от пострадалите показа и нараняванията си в Туитър - обогоряла коса и кожа.Към 12.00 ч българско време няма информация за жертви при инцидента в лондонското метро, съобщи Външно. Посолството в Лондон е отправило запитване към местните власти за пострадали български граждани при инцидента в метростанция „Парсънс Грийн” . Към този момент полицейските власти не съобщават допълнителни детайли за инцидента.", "date": "2017.09.15", "title": "Взрив в лондонското метро (снимки и видео)"}
{"url": "https://offnews.bg/temida/okonchatelno-brendo-osaden-na-20-godini-zatvor-v-italia-665168.html", "text": "Евелин Банев -  ще лежи 20 години в италиански затвор по обвинение в наркотрафик. Това съобщава \"Правен свят\" като се позовава на в. \"24 часа\". Върховният съд в Рим е отхвърлил искането на Банев за отмяна на 20-годишната присъда, която му беше издадена от Апелативния съд в Милано.До няколко дни трябва да бъдат публикувани и мотивите за решението на Върховния съд, след което присъдата на Брендо става ефективна.Банев е осъден да плати и разноските по делото.На въпрос на \"24 часа\" към адвоката на българина къде ще бъде изтърпяна, той отговори, че това трябва да стане в Италия. Адвокатът допълни, че не знае къде се намира Банев в момента.През юли 2013 г. Брендо беше осъден на 20 г. затвор на първа инстанция от съда в Милано по т. нар. афера \"\". Присъдата беше потвърдена на втора инстанция от Апелативния съд в Милано година по-късно.Чрез aдвокатите си Брендо обжалва пред Касационния съд в Рим. През септември 2015 г. върховните съдии  на Брендо и я върнаха за доразглеждане в друга секция на Апелативния съд в Милано. Присъдите на останалите съдружници на Брендо от аферата \"Кокаинови крале\" обаче бяха изцяло потвърдени от Касационния съд.По обвинения за наркотрафик Брендо получи  и от румънски съд. Апелативният съд в Букурещ го осъди задочно на 10 години и шест месеца. Банев беше обвинен в трафик на над 51 кг кокаин в Румъния през април 2012 г. ", "date": "2017.09.15", "title": "Окончателно: Брендо осъден на 20 години затвор в Италия"}
{"url": "https://offnews.bg/temida/ochakva-se-sadat-da-se-proiznese-po-deloto-sreshtu-akusherkata-emilia-665165.html", "text": "За днес са насрочени финалните пледоарии по делото срещу акушерката . Тя е обвинена в опит за предумишлено убийство на 4-дневното бебе Никол.Финалът на процеса идва две години и половина след като  беше оповестен. Според прокуратурата обвинението разполага с достатъчно доказателства. Фактът за това, че Емилия Ковачева е била на работа, когато е било увредено бебето и че тя е причинителят на това телесно увреждане, е безспорен.Защитата твърди, че жената от записа на охранителните камери не е подсъдимата. Петорна техническа експертиза обаче потвърди автентичността на записите от отделението на болницата. Ако бъде призната за виновна Емилия Ковачева може да получи доживотна присъда.Адвокатът на Ковачева обаче заяви, че има съмнения за манипулация на доказателствата, защото прокуратурата не е иззела оригиналните записи от болницата, като е унищожен и компютърът, който ги е правил. Той заяви също, че разпитите на двама от ключовите свидетели са били фалшифицирани.", "date": "2017.09.15", "title": "Очаква се съдът да се произнесе по делото срещу акушерката Емилия Ковачева"}
{"url": "https://offnews.bg/obshtestvo/parviat-uchilishten-zvanetc-bie-za-700-hil-detca-i-60-hil-pedagozi-665143.html", "text": "Над 700 хил. ученици се връщат в класните стаи днес. Заедно с тях учебната година започват около 60 хил. преподаватели. Просветният министър Красимир Вълчев ще удари първия звънец във врачанското село Селановци, в основно училище \"Никола Вапцаров\".15 септември остана първият учебен ден, въпреки опита на МОН датата да бъде изместена на 1 септември за сметка на по-дълги ваканции през учебната година. Впрочем, до 1921 г. учениците в България са започвали учебните занятия на 1 септември, но датата се измества с две седмици от земеделското правителство на Александър Стамболийски, за да могат децата да помагат в прибирането на реколтата, припомня Националният статистически институт, който в навечерието на новата учебна година публикува любопитни данни за средното образование у нас.В наши дни в началото на септември започва учебната година в немалка част от държавите в Европейския съюз - Белгия, Естония, Ирландия, Латвия, Литва, Полша, Словения, Унгария, Франция и Чешката република, както и в други европейски страни, като Босна и Херцеговина, бившата югославска република Македония, Сърбия, Черна гора и Руската федерация.Средата на септември бележи началото на учебните занятия в 11 държави членки, като повечето от тях се намират в Южна Европа - България, Гърция, Кипър, Испания, Италия, Португалия, Хърватия, Румъния, Словакия, Австрия и Люксембург.Интересно е, че в 10 европейски държави първият звънец бие през август - Германия, Дания, Исландия, Лихтенщайн, Норвегия, Финландия, Нидерландия, Швеция и Швейцария.В Обединеното кралство пък учебната година започва на различни дати в различните райони на страната - от края на август до първата седмица на септември.В Съединените американски щати и Канада няма точно определен ден, в който да започне учебната година. Първият учебен ден за по-голямата част от училищата е във вторник след Деня на труда, който се отбелязва в първия понеделник на септември.В Япония първият учебен ден по традиция е в началото на април, когато цъфтят японските вишни сакура, тъй като е прието, че пролетта символизира началото на нов живот и няма по-подходящо време за започване на училищните занятия.В Южното полукълбо учебната година започва в края на февруари и началото на март - Австралия, Аржентина, Бразилия, Чили и други.Новата учебна година идва с някои стари проблеми, с които ръководството на Министерството на образованието заяви, че ще се бори още с идването си: отпадането на ученици, засташително високата средна възраст на учителите. С първото се зае зам.-министър Деница Сачева, с цел за привличането на млади педагози пък се вдигат праговете за заплатите.През 2016/2017 г. преподавателите над 55-годишна възраст са били 29 660, а тези под 34 г. - 5917. Едната и другата група са били приблизително еднакво многобройни (по около 20 хил. души) през 2003/2004 и оттогава групата в предпенсионна възраст расте все повече и повече. Между 2000/2001 и 2002/2003 пък по-младите са били повече - 22 732:17 135 (2000/2001).Все пак през последната година се наблюдава има ръст на младите - през 2015/2016 г. те са били 4929, а година по-късно са с почти 1000 души повече.Учителската професия остава доминирана от жените - през изминалата година те са били 49 714, а мъжете - само 10 489.На един учител са се падали средно по 12 деца.", "date": "2017.09.15", "title": "Първият училищен звънец бие за 700 хил. деца и 60 хил. педагози"}
{"url": "https://offnews.bg/na-tozi-den/dnes-rozhden-den-imat-663980.html", "text": "Милен Миланов, актьор, съосновател и председател на Фондация „А`Аскеер“Александър Андреев, говорител на ЦИКПроф. Атанас Атанасов, актьор и режисьорГеорги Илиев - Майкъла, бизнесмен и бивш футболистДимитрина Ходжева, директор на фондация “Димитър Бербатов”Драгомир Симеонов, журналистНели Рангелова, естрадна певицаПетър Зехтински – Зико, бивш футболистАкад. Пламен Карталов, директор на Софийската опера и балетКитодар Товоров, актьор", "date": "2017.09.15", "title": "Днес рожден ден имат"}
{"url": "https://offnews.bg/sviat/seul-otgovori-s-dve-raketi-na-provokatciata-na-phenian-665166.html", "text": "Сеул изстреля две балистични ракети в отговор на ракетния пуск на Пхенян. Това е станало само шест минути, след като Северна Корея пусна ракета със среден обхват, която прелетя над Япония и падна в Тихия океан. Това предаде южнокорейската информационна агенция Yonhap, цитирана от Фокус. Армията е изстреляла ракети „Хюнмоо-2“ (Hyunmoo-2) от установка, намираща се в източната част на страната, близо до границата между Севера и Юга. Едната от южнокорейските ракети е „ударила точно“ в симулираната мишена в Източнокитайскоморе, отдалечена на около 250 километра. Също толкова е и разстоянието между пусковата площадка и летището Сунан в покрайнините на Пхенян, откъдето военните на Ким Чен Ун изстрелват ракетите си. Другата ракета на Сеул е паднала във водата „още в началния етап на полета“, уточниха южнокорейските военни. Служител на министерството на отбраната посочи, че реакцията на Юга е дошла, още докато ракетата на Севера е продължавала да лети. Той подчерта, че военните са могли да предприемат такава бърза мярка, тъй като са открили признаци за тайните приготовления на Севера, който се е подготвял да изстреля ракетата предварително. Тазиинформация е съобщена незабавно на президента Мун Дже-ин, който е наредил да се подготви ракетенотговор.", "date": "2017.09.15", "title": "Сеул отговори с две ракети на провокацията на Пхенян"}
{"url": "https://offnews.bg/obshtestvo/iajtcata-s-fipronil-stignali-i-do-golemite-verigi-665189.html", "text": "Яйцата с опасния препарат фипронил са стигнали и до големите вериги като Кауфланд, Лидл и Фантастико, като продуктът вече е изтеглен от мрежата.Вчера на извънредна пресконференция от МЗХ и БАБХ съобщиха, че са открили яйца с фипронил родно производство. Те са открити в склад, но част от тях са стигнали и по магазините.От Фантастико информираха, че са преустановили продажбата незабавно.\"Всеки клиент, закупил продуктите на тази фирма от обектите ни, може да ги върне в магазина, от който са закупени, където заплатената за тях сума ще му бъде възстановена\", съобщават от веригата.Освен яйцата с определен сериен номер, за които се знае, че са с фипронил, Лидл изтегля и всички останали яйца от същия производител. Две са фирмите с негодния продукт - Агробизнес\" АД и \"Агроинвест Продукт\" ООД. Серийните номера, за които трябва да внимавате, са: 3BG04001, 1BG04001, 3BG04003.От БАБХ нямат данни дали тези птицеферми изнасят яйца извън границите на България, но за проблема ще бъдат уведомени европейските власти, категорични бяха от агенцията.", "date": "2017.09.15", "title": "Яйцата с фипронил стигнали и до големите вериги"}
{"url": "https://offnews.bg/zvezdi/gumeni-glavi-s-posleden-kontcert-v-terminal-1-tazi-vecher-665187.html", "text": "Поради големия интерес и успеха на последните два концерта в клуб \"Terminal 1\", \"Гумени глави\" в оригинален състав ще изнесат последното си шоу в София днес, от 22.00 часа.Близо 1000 души пяха с групата в двете концертни вечери - на 13 септември и вчера, когато неочаквано Мишо Шамара, Вальо Кита и диджей Дидо Д обявиха, че ще се завърнат на сцената на Терминала за последно на 15 септември и ще припомнят как изглеждаше българския хип-хоп от началото на 90-те.Заради ексклузивното обявяване на новото участие на \"Гумени глави\" и на 15-ти септември, цената на билетите в предварителна продажба и на място ще е 20 лв.Броят на билетите отново е ограничен, поради което организаторите препоръчват предварителното закупуване или по-ранното пристигане в клуба.Билети за шоуто се разпространяват в мрежата на Eventim.bg. Вратите на клуба отварят в 21:00 ч., а началото е в 22:00 ч.По случай дългоочакваното си събиране „бащите на българския хип хоп“ издадоха и албума „Гумени Глави - The Best (remixed & remastered)“. Той събира най-големите им хитове в осъвременени версии и може да се изтегли от itunes.Всичко най-ново покрай бандата може да се следи и на новосъздадената им страница на групата във фейсбук: .", "date": "2017.09.15", "title": "Гумени глави с последен концерт в Терминал 1 тази вечер"}
{"url": "https://offnews.bg/temida/pognaha-kmeta-na-septemvri-za-konflikt-na-interesi-pri-razdavaneto-na-665195.html", "text": "Агенцията за държавна финансова инспекция (АДФИ) е започнала проверка на дейността на кмета на Община Септември Марин Рачев. Проверката е в резултат на сигнал до Главния прокурор и до други институции, подадени миналия месец от инициативния комитет „Да спасим Община Септември”, и под който стоят подписите на над 500 души от жителите в общината.Гражданското недоволство срещу кмета на Септември Марин Рачев и стила му на управление започна в средата на юли т.г. с периодично блокиране на главия път Пазарджик – Септември.Оттогава досега членовете на инициативния комитет „Да спасим Община Септември” не са получили отговори на въпросите си към кмета как се харчат публичните средства и защо само няколко лица и техни фирми печелят повечето обществени поръчки в общината.„За периода 2016 г. досега в Община Септември са обявени и проведени общо над 40 обществени поръчки. При преглед на интернет сайта на Агенцията за обществени поръчки се установява, че над половината от тях са спечелени от фирми или консорциуми с участието на 3 лица – Владимира Бояджийска, Гергана Стоянова и Светла Димитрова”, пише в сигнала до Прокуратурата.Според инициативния комитет тези лица чрез други предишни фирми на кмета имат връзки с него. Те са реализирали или изпълняват 24 обществени поръчки на обща стойност над 12 млн. лева. Договорите с фирмите на трите лица се отнасят до различен тип услуги и на практика обхващат почти цялата дейност на Община Септември – пазарни консултации, озеленяване, сметосъбиране, саниране, ремонти и др.”, пише в сигнала до Главния прокурор.„Моля да извършите проверка за установяване налице ли е частен интерес на длъжностно лице от община Септември при разходване на бюджетни средства, налице ли е конфликт на интереси между обществени задължения и частни интереси, при които частните интереси са могли да повлияят по неподходящ начин върху изпълнение на служебните задължения и отговорности. Да се установи налице ли е нарушение или неизпълнение на служебните задължения от длъжностно лице, превишаване на властта или правата с цел да набави за себе си или за другиго облага или да причини другиму вреда и от това са могли да настъпят немаловажни вредни последици.Ето защо считаме, че следва да бъде извършено разследване с оглед установяване има ли извършено престъпление от общ характер във връзка възлагането на дейности и разходване на средства”, настояват протестиращите в своя сигнал.За онагледяване на свързаността между търговските дружества от инициативния комитет са предоставили на Прокуратурата и пълен списък на търговските дружества, на които община Септември възлага дейности.„Молим да съобразите и вероятната обвързаност на местната власт с някой от прокурорите. Например районния прокурор на РП- Пазарджик е от гр. Септември и не рядко е забелязван в приятелска компания по заведения с кмета на гр. Септември”, пише още с сигнала на инициативния комитет.Припомняме, че в края на миналата седмица в ефира на БТВ граждани показаха 4 криминални досиета на кмета на Община Септември Марин Рачев. Веднага след телевизионното им интервю те бяха посетени от служител на „Криминална полиция” да дадат обяснение откъде имат информация, а по-късно беше съобщено, че е образувано досъдебно производство за разгласяване на служебна тайна и това не означавало, че кметът Рачев има криминални прояви.", "date": "2017.09.15", "title": "Погнаха кмета на Септември за конфликт на интереси при раздаването на обществени поръчки"}
{"url": "https://offnews.bg/futbol/maradona-ot-dobrinishte-ne-si-broi-pobedite-nad-levski-665190.html", "text": "Капитанът на Септември Борис Галчев, популярен и с прозвището Марадона от Добринище, не изпитва никакво притеснение от името и класата на Левски преди гостуването на тима му на \"Герена\".Двубоят е тази вечер от 20 часа и се очаква с интерес от публиката, тъй като ще предостави любопитен сблъсък между новия треньор на \"сините\" Делио Роси и предшественика му Николай Митов - Жадното.\"Играем за победа срещу Левски. Равенство ни върши работа, за победа отиваме. Левски си е Левски, няма какво да коментираме, играем на \"Герена\". Ще се постараем да играем футбол и да можем да измъкнем нещо.Този мач няма да е по-специален за мен, знам, че не ме обичат на \"Герена\", защото съм играл за ЦСКА. Аз не съм и очаквал топло посрещане там. Живи и здрави да сме, това е футболът.Най-добрият ми мач дано да предстои. Имам много мачове срещу Левски, там в снега преди време играхме. Но не мога да ги помня всичките, малко победи ли бяха, не мога да ги знам до един\", добави Галчев, който в предишния кръг вкара фамозен гол от пряк свободен удар срещу Етър.\"От Христо Янев научих много за фауловете, винаги трябва да тренираш много и се получава\", завърши халфът.", "date": "2017.09.15", "title": "Марадона от Добринище не си брои победите над Левски"}
{"url": "https://offnews.bg/temida/prokuraturata-iska-12-godini-zatvor-za-akusherkata-emilia-kovacheva-665188.html", "text": "Прокуратурата поиска 12 години затвор за акушерката Емилия Ковачева, която е обвинена в побой над 4-дневното бебе Никол. В съда текат финалните пледоарии по делото, като се очаква днес да има и присъда. Адвокатите на родителите на пострадалото дете не присъстват в съдебната зала, тъй като изпращат по-голямата си дъщеря в първи клас. Защитата обаче поиска да бъде уважен изцяло гражданския иск, който е в размер на 400 хил. лв. \"Тази жена няма моралното право да бъде сред нас. Няма човек, който да оправдае такова поведение\", каза пред съда адвокат Мария Даскалова. Прокурорът Николай Христов смята, че делото е изцяло изяснено и доказано. Като вероятна слабост на прокуратурата той посочи квалификацията на престъплението - опит за убийство или умишлено нанасяне на телесна повреда.По-рано днес пред съда  каза, че не помни да е удряла бебето. Пред съдиите Ковачева обясни, че в деня на инцидента е била на 24-часово дежурство, а преди това била нощна смяна. Била много уморена заради работата и заради това, че не е спала.Защитата твърди, че жената от записа на охранителните камери не е подсъдимата. Петорна техническа експертиза обаче потвърди автентичността на записите от отделението на болницата. Ако бъде призната за виновна, Емилия Ковачева може да получи доживотна присъда.", "date": "2017.09.15", "title": "Прокуратурата иска 12 години затвор за акушерката Емилия Ковачева"}
{"url": "https://offnews.bg/kultura/otkriha-pametnik-na-tcar-simeon-v-ivaniane-665207.html", "text": "Монументът бе открит от председателя на Народното събрание Димитър Главчев, зам. кмета на София доц. Тодор Чобанов и други на официално събитие в Частно средно училище „Цар Симеон Велики\".Паметникът е дело на скулптора Красимир Ангелов и се издига с дарение на Милен Врабевски - основател на фондация \"Българска памет\" и собственик на училището.Паметникът е висок близо 5 метра и се състои от гранитен постамент и внушителна месингова фигура на цар Симеон Велики.Годината на издигане на монумента на великия български владетел не е случайна.През 2017 г. се навършват 1090 години от смъртта на цар Симеон, 1110 години от смъртта на неговия баща княз Борис I и 1100 години от битката при Ахелой.Националните гвардейци също взеха участие в тържеството, а архимандрит Василий – протосингел на Софийска митрополия, освети паметника.", "date": "2017.09.15", "title": "Откриха паметник на цар Симеон в Иваняне"}
{"url": "https://offnews.bg/temida/do-12-godini-zatvor-mozhe-da-poluchat-pohititelite-na-burgazliata-665171.html", "text": "Похитителите на мъжа от Бургас може да лежат до 12 години в затвора, ако бъдат признати за виновни от съда. Обвинените  - 30-годишната жена от Сливен - Диана Куртева и Станислав Стоянов системно са малтретирали похитения. Засега двамата остават в ареста. По случая има и трети задържан, но все още не е ясно дали ще му бъде повдигнато обвинение.„В продължение на часове отвлеченият бургазлия е бил систематично пребиван. Спрямо него е оказвано голямо насилие. Бил е заплашван, че ще му бъдат отрязани пръстите с лозарска ножица”, съобщи пред Нова тв заместник-ръководителят на апелативната прокуратура в Бургас Йовита Григорова.Така похитителите са взели от него 200 лева, два телефона и две банкови карти. „Технически проблем е осуетил изтеглянето на по-голяма сума от сметките му”, каза още прокурор Григорова.В четвъртък стана ясно, че 30-годишният мъж от Бургас е , бит и тормозен в продължение на близо две денонощия. Това се е случило в частен дом, където бил поканен на гости от жена, с която се запознали в интернет.Пострадалият е шофьор на камион в чужбина и в началото на годината се запознал в интернет с похитителката си. Пострадалият не криел, че има спестявания и превеждал пари на Диана. На 8 септември той отишъл на гости на жената в Сливен, обаче двамата се скарали и в този момента в къщата нахлули двама маскирани мъже. Те го завързали със  и облепили устата му с тиксо.След като не успели да източат картите на мъжа през онлайн банкиране, похитителите взели двата му телефона и 200 лв., които той имал в себе си, поставили маска на главата му, качили го в автомобила, с който дошъл в Сливен и го зарязали в местност извън града. По-късно той сигнализирал в полицията. ", "date": "2017.09.15", "title": "До 12 години затвор може да получат похитителите на бургазлията"}
{"url": "https://offnews.bg/112/otkriha-tialoto-na-udavnik-kraj-burgas-665169.html", "text": "47-годишен мъж се удави край Бургас. Около 7.00 часа на 14 септември в Първо районно управление - Бургас е получен сигнал за инцидент в района до Мостика – Бургас, при който се удавил мъж.Установено е, че това е 47-годишният Г. К. от Карнобат.При извършения първоначален оглед видими следи от насилие не са открити. Тялото на мъжа е откарано за аутопсия в \"Съдебна медицина\" при УМБАЛ – Бургас.Работата по случая продължава от служители на Първо Районно управление - Бургас", "date": "2017.09.15", "title": "Откриха тялото на удавник край Бургас"}
{"url": "https://offnews.bg/futbol/portugalski-klub-izleze-v-evroturnirite-bez-nito-edin-evropeetc-v-sast-665177.html", "text": "У нас често се чуват критични гласове срещу хегемона в последните години Лудогорец, че не разчита достатъчно на български футболисти, а залага предимно на чужденци.Действително в състава на тима от Разград рязко като титуляри започват повече от един-двама българи, като сигурен за мястото си е единствено капитана Светослав Дяков. На книга доста от чужденците са записани като българи, тъй като ръководството им е извадило наши паспорти.Какво да кажем обаче за португалския Витория Сетубал, който излезе срещу Ред Бул Залцбург в мача си от група I на Лига Европа без нито един...европеец.Все пак през втората част на терена се появи като резерва португалецът Кико Родригеш и така отсрами Стария континент.В стартовия състав на Витория имаше четирима бразилци, двама колумбийци, котдиоварец, перуанец, ганаец, венецуелец и уругваец.", "date": "2017.09.15", "title": "Португалски клуб излезе в евротурнирите без нито един европеец в състава си"}
{"url": "https://offnews.bg/temida/prokuraturata-iska-postoianen-arest-za-babata-s-telefonnite-izmami-665212.html", "text": "Районната прокуратура във Варна иска постоянен арест за 71-годишната Лиляна А. от Варна, срещу която е повдигнато обвинение за извършени телефонни измами. Съдът първоначално определи парична гаранция за жената от 500 лв. за това, че е извършила 8 телефонни измами за близо 24 000 лева и златни накити.Деянието, в което е обвинена 71-годишната варненска пенсионерка, се наказва с лишаване от свобода от 1 до 6 години.Жената беше задържана на 12 септември 2017 г. на ул. „Тодор Влайков“ във Варна в момент на получаване на сумата от 9225 лева, хвърлени през терасата на пететажна кооперация от заплашвана по телефона възрастна жена. Пред разследващите обвиняемата обяснила, че изпълнява нарежданията на непознат за нея мъж.Според адвоката на възрастната жена тя е  за муле от телефонен измамник, с когото никога не се е виждала. По думите на жената измамникът се казва Николай Николов, а справките показват, че той ѝ звънял от карти с предплатени минути от трите мобилни оператора.\"Страхувах се да не ме убият. Аз самата го разбрах, че ако се откажа ще ме убият\", каза жената в четвъртък пред журналисти, преди да бъде гледана мярката ѝ за неотклонение в съда. Жената обясни, че не знае колко пари е взела от други пенсионери, но на нея измамникът давал по 300-400 лв.", "date": "2017.09.15", "title": "Прокуратурата иска постоянен арест за бабата с телефонните измами"}
{"url": "https://offnews.bg/izvan-terena/sharapova-grigor-pristigna-s-pliushen-mechok-i-rozi-proverih-dali-e-665209.html", "text": "През октомври 2012, когато напусках корта след четвъртфинала ми в Пекин, проверих телефона ми и имаше съобщение от Макс (Айзенбърд, агент на Шарапова б.р.). \"Благодаря\", написах обратно, както всеки път.10 минyти по-късно получих второ съобщение, което ме изненада. Макс беше в Маями, а там беше 4 сутринта! Би трябвало да спи?\"Григор Димитров иска твоя телефонен номер\". Погледнах телефона изненадана, а и мога ли да кажа развълнувана? Телефонът бе прибран в джоба ми и преминах през 10-минутно възстановяване на колелото, последвано от 15-минутен стречинг, докато моят треньор ми говореше за мача. Но умът ми не бе с него, което не е нещо ново, защото Томас Хьогщед, треньорът ми по това време, говори прекалено много след мач, повече отколкото някой има нужда.Извадих отново телефона, сега имаш ново съобщение от Макс. Беше същото:\"Григор Димитров иска твоя телефонен номер\". Защо две съобщения? Да не би Макс да мисли, че обхватът в Пекин е лош?Отговорих: \"За какво?\".Макс: \"За какво? Ти глупава ли си?\".Проверих името на Григор в Гугъл, за да видя на колко години е. Беше ли изобщо пълнолетен?21. Едва.\"Дай му имейла ми\".Спомням си как забелязвам едно разхождащо се дете из селцето на Уимбълдън, високо, слабо с изражение на добре изглеждащ тип, което казва, че той знае, че изглежда добре. Спомням си, че казах на моя треньор, \"Добре, че той не е от моята генерация, това щеше да бъде опасно. Опасно разсейващо\".След няколко разменени имейла, Григор поиска моя номер. Правих се на недостъпна и му дадох кода за месинджъра на моето Блекбери. След това телефонният ми номер. Нашите съобщения се превърнаха в телефонни разговори, нашите телефонни разговори във видео разговори.Беше простичко и истинско.Не се замислях твърде много, докато след един от нашите разговори той ми звънна отново след 30 секунди и ми каза: \"Съжалявам, но ми липсва гласът ти. Може ли да поговорим още няколко минути?\".Нещо в програмата на Григор ме озадачи - той отиваше в Париж прекалено рано за турнир в зала в Париж. Нямаше смисъл.Защо ще играе преди основната схема да започне? Набързо отворих апликация на телефона ми, където има резултати на живо от всеки тенис турнир, който се играе по света, включително и схемите на турнира. Прекарах твърде много време на NBA.com през трите ми години със Саша (Вуячич б.р.), търсейки изиграни минути, процент на точки. Не бях готова за нов рунд от това, не толкова скоро. И въпреки това го правех отново.Проверих основната схема. Името на Григор не беше там. Преминах на квалификациите. Там беше. Под №60 в света. Следващото нещо, което си спомням, беше, че следях резултатите от квалификациите.Всичко беше от разстояние, докато една вечер той не се появи на вратата ми с червени рози и огромен плюшен мечок. Прекарахме много време заедно в следващите няколко седмици.След дни той ме попита, дали бих била негова приятелка. Хвана ме неподготвена. Не бях готова за нищо такова. Той каза, че ще чака, докато съм готова.\"Кой е този човек\", се запитах.Погледнах го учудено: Защо този красив мъж, който може да сваля всяка, чака жена, която не е готова за връзка?\"Ок\", казах аз. \"Но не знам кога ще съм готова. Може да минат месеци\".\"Ок\", каза той. \"Ще чакам. Знам какво искам и искам теб\".Седмиците станаха месеци и нищо не можеше да ни спре. Гледах как той расте, триумфира, претърпява разочарования, възстановява се. Нагоре и надолу. Обичах много да го гледам как играе. На Коледа стоях на гумен стол, гледайки го как тренира. Само аз, най-добрата ми приятелка Естел, той и неговият спаринг партньор в слънчев калифорнийски ден, който се усещаше като всичко друго, но не и Коледа.Гледах как се катери по ранглистата. Гледах го как отива от ужасни хотели на магистралата в Мадрид, хотелите, които дори плъховете избягват, до апартамент в \"Четири сезона\" в Париж, \"Карлайл\" в Ню Йорк. Гледах го как от дете, което не искаше да даде малко повече пари за по-висока класа в самолета до Австралия, до мъж, който лети с частен самолет, осигурен от новия му приятел милиардер.След един от моите мачове в Бризбейн той даде на всички от моя екип бели фланелки с бележка, пожелавайки си един ден да има екип като тях. И преди да се разделим, той го направи. Гледах как расте в своята собствена личност, личност, която прави собствени решения. Гледах как се превръща в мъж.Григор бе наричан следващият Роджър Федерер, следващият това, следващият онова. Той е стигал до осмо място в света и има толкова голям потенциал. Има прекрасни удари. Начинът, по който удря топката, след това се приплъзва, дори на твърди кортове, е вдъхновяващ.Той може да прави невероятни неща с тялото си. Това е дарба и проклятие. Въплътено е в него, той иска не само да печели, а и да изглежда добре докато го прави. Трябва да бъде перфектно или не го иска изобщо. Трябва да е невероятно или го забравя.Затова все още не е изпълнил потенциала си. Какво разделя великите играчи от добрите играчи? Добрите играчи печелят винаги, когато всичко функционира. Великите играчи печелят дори когато нищо не функционира, дори когато мачът е грозен. Това е, когато не са велики. Защото никой не може да бъде велик всеки ден. Можеш ли да го направиш в лошите дни, когато се чувстваш като боклук и резервоарът е празен? Това е въпросът.Наскоро Григор ми каза нещо, докато говорехме по телефона. Точно беше стигнал полуфиналите на Аустрелиън оупън. Едно от най-лошите неща в живота е, когато имаш правилното решение в грешния момент. Това ме накара да се замисля за една вечер от Уимбълдън през 2015 година.Той беше стигнал полуфиналите предната година, побеждавайки Анди Мъри и губейки от Новак Джокович в четири сета. Той извади книга, която Уимбълдън подготвя за предишните турнири. Тихо разлисти, докато намери моя снимка в неговата ложа, на която гледам негов мач. Той ме погледна, тъжен, мисля, че имаше сълзи в очите му. \"Видя ли това? Да те видя в моята ложа до майка ми. Това значи много за мен\".Тогава, в този момент, емоционалното привличане, с което се борих, стигна до своя край. Знаех, както и той, че не мога да бъда този човек в този момент от моя живот. Трябваше да се фокусирам, да се подготвям за моите собствени мачове, моите собствени триумфи и загуби, на най-голямата сцена в кариерата ми.Гледах мача му този ден, само защото бях загубила рано в тези турнири. Така че неговият хубав спомен бе лош мой. Това, което значеше всичко за мен, се бе случило само защото бях загубила. Както той каза, може да имаш правилното нещо, но може да дойде в грешно време.", "date": "2017.09.15", "title": "Шарапова: Григор пристигна с плюшен мечок и рози, проверих дали е пълнолетен"}
{"url": "https://offnews.bg/futbol/tcska-1948-privleche-badema-665196.html", "text": "ЦСКА 1948 направи супер трансфер в последните часове. След дълги преговори с клуба от Трета лига, опитният футболист Емил Гъргоров склони да играе за \"червените\".Бившият играч на ЦСКА и Лудогорец се е разбрал с ръководството на ЦСКА 1948, като са уточнени всички детайли, информира официалният сайт на клуба.Твърде вероятно е бившият национал на България да поведе \"червените\" още утре в двубоя срещу Септември (Симитли). От ЦСКА 1948 се надяват, че привличането на трикратния шампион с автентичния ЦСКА и двукратен с Лудогорец ще повиши класата на тима.Припомняме, че в началото на сезона, в селекцията Валентин Илиев, макар и за кратко, се подвизаваше и друг опитен футболист - Костадин Хазуров.Той напусна бързо след скандал с треньора. Илиев обаче е голям приятел с Бадема и едва ли ще се стигне до подобен сценарий.", "date": "2017.09.15", "title": "ЦСКА 1948 привлече Бадема"}
{"url": "https://offnews.bg/sviat/vatikanat-otzova-svoj-diplomat-ot-sasht-zaradi-razsledvane-za-detska-p-665216.html", "text": "Ватиканът отзова свой дипломат от Вашингтон заради разследване за детска порнография. Държавният департамент на САЩ е уведомил Ватикана на 21 август за \"възможно нарушаване на законите във връзка с детски порнографски снимки\" от един от неговите дипломати.От Държавния департамент са поискали Светият престол да отнеме имунитета на дипломата, но молбата е отхвърлена. Свещеникът вече се е върнал от САЩ във Ватикана. Неговото име не се разкрива, тъй като случаят е конфиденциален, докато тече разследването, съобщиха световните агенции, цитирани от БТА. ", "date": "2017.09.15", "title": "Ватиканът отзова свой дипломат от САЩ заради разследване за детска порнография"}
{"url": "https://offnews.bg/analizi-i-komentari/parlamentat-s-leka-raka-riskuva-zhivota-i-zdraveto-na-horata-665214.html", "text": " Днес 14 септември 2017 г. с гласовете на ГЕРБ, ДПС и „Обединени патриоти” Народното събрание преодоля президентското вето върху промените в Закона за опазване на околната среда (ЗИД на ЗООС). Промените предвиждат премахване на втората съдебна инстанция в делата по законност на одобряването на т.нар. оценка на въздействието върху околната среда (ОВОС) на „обекти със стратегическа важност”. Това са обекти, включени в енергийната или транспортната стратегия.Прозрачност на законодателния процес и обществено участиеПреди гласуването не бе проведено обществено обсъждане на предлаганите промени. Това стана въпреки изричния призив на държавния глава в мотивите към наложеното вето да бъде проведено широко обществено обсъждане. Той бе в отклик на посоченото в искане на 27 неправителствени организации драстично нарушение на Закона за нормативните актове при първото приемане на ЗИД на ЗООС през юли, когато безпрецедентно законът бе внесен и окончателно гласуван в рамките на 16 дни. В заседанието на водещата парламентарна комисия миналия четвъртък депутати са предложили законът да бъде обсъден поне с представители на бизнеса, но мнозинството е отказало.Кого ползват промените?Промените не ползват нито гражданите, чиито права са накърнени с тях, нито бизнеса. Може би затова народните избранници не пожелаха да чуят нито едните, нито другите. Понятието „обекти със стратегическа важност” се въвежда в употреба за първи път в българското законодателство, с цел да постави фокус върху сферите на енергетиката и транспорта. Въпросът защо един термин, традиционен за сферата на сигурността, се придърпва към икономическите сфери с най-голяма печалба, е любопитен сам по себе си. Справката със списъка на Министерския съвет на обектите от национално значение със стратегическа важност, които бяха заложени в първоначалния вариант на промените в ЗООС показва, че тук попадат автомагистрали, ТЕЦ-ове и проекти мрачни и непрозрачни като АЕЦ „Белене“, Националното хранилище за радиоактивни отпадъци (НХРАО), газопроводите „Южен поток“ и „Набуко“.Строежът на големи магистрали и енергийни обекти не ползва точно свободата на бизнеса, както се опитват някои да представят промените. Напротив, последният не получава никакви облекчения от законовите промени. Създава се единствено привилегия в интерес на точно определен сектор с шепа играчи – строители на големи инфраструктурни обекти, случайно съсредоточен у нас в ръцете на олигархичен кръг, да не кажем точно определен олигарх. Изхвърлен „през вратата” от управлението след гражданските протести през 2013 – 2014 г., той изглежда се опитва да се завърне „през прозореца” на бял кон.Проблем ли е за инвестициите съдебният контрол?Нека да кажем, че съдебният контрол върху решенията на администрацията е широко разпространен в демократичните страни, а дори и в развиващите се държави. Инвестициите не са над закона, а обратно, следва да спазват установения законов ред. От тази гледна точка инициаторите на законовите промени се опитват да създадат една много елементарна представа, че благосъстоянието и правата на човека са две противоположни ценности. След края на ХІХ век това със сигурност са две взаимодопълващи се ценности. Гражданите сами могат да си съставят мнение кого ползва представата, че хора с много пари трябва да имат повече права от останалите.Тайни и лъжиПромените не са съпътствани от доклад за въздействието, в противоречие със Закона за норматинвине актове. През август 2017 г. Програма достъп до информация изпрати заявление за достъп до обществена информация до Народното събрание, с което поиска копие от „наличното в Народното събрание проучване, изследване, анализ или други подобни материали, отнасящи се до уредбата в други държави на материята, свързана със съдебния контрол върху административни актове за одобряване на ОВОС, послужило като основа за твърдението на председателя на парламентарната комисия по околна среда г-жа Василева, че в други държави – членки на Европейския съюз има подобни изключения от принципа за касационно обжалване. Изрично посочихме, че ако не получим изричен отговор в законоустановения 14-дневен, ще приемем, че такова сравнителноправно проучване/ изследване не е налично в съхраняваната от Народното събрание документация.Срокът за отговор на внесеното в деловодството на парламента на 17 август заявление изтече на 31 август 2017. Отговор не постъпи, което вероятно означава, че цитираното изказване на председателя на парламентарната комисия не е подкрепено с никаква фактология. Отделен е въпросът, че нововъведеният израз „обекти със стратегическа важност” със сигурност няма аналог в другите държави-членки на ЕС, което прави невъзможно и изключването на съдебна инстанция за тези обекти.И невежествоЗа яснота трябва да се подчертае, че е мит твърдението, че втората съдебна инстанция забавя твърде много административните дела (каквито са тези по ОВОС). Напротив, тъкмо защото е инстанция по въпросите, свързани с приложението на закона, а не по фактите, тя разглежда много по-бързо делото – най-често в едно съдебно заседание. Остава на мнозинството в парламента да обясни на кого пречи най-бързата в нашата система съдебна процедура.Справка в базата данни на Върховния административен съд по произволно взетите административни дела с номера 1001 – 1020 и 2015 – 2030 от 2017 г., показва, че 19 от тези общо 35 дела са по касационни производства. Първата група дела са образувани в периода 15.01.2017 г. – 25.01.2017 г., а от втората всички са образувани на 17.02.2017 г. От първата група 8 касационни дела половината са внесени за разглеждане в открито заседание точно след един месец – на 16 януари 2017 г., като по три от тях е постановено решение преди изтичането на два месеца от образуването на делото.От втората група от 11 касационни дела четири са насрочени в открито заседание за след около месец, едно за след около два месеца, две за м. декември и три – за февруари – март 2018 г. Прегледът показва, че както бързо разгледаните, така и забавените дела са разпределени на едни и същи отделения във ВАС. При петчленните състави, попаднали в извадката обаче, неизменно са разгледали делата точно един месец след образуването им и са ги решили в рамките на по-малко от месец с едно изключение. Тъй като делата, за които бе изключен касационният контрол, се разглеждат тъкмо от петчленни състави, следва изненадващият вероятно дори и за вносителите на закона извод, че са чукали на отворена врата и няма да се постигне никакво особено забързване на инвестиционните проекти. Ще се постигне само тяхната некачественост, потенциална незаконосъобразност и повишен риск за живота и здравето на хората и за околната среда.ЗаключениеЕто за илюстрация някои констатации на Върховния административен съд, потвърдени от касационната инстанция, които са направени през 2013 г. по повод законността на ОВОС на един „стратегически обект” – Национално хранилище за радиоактивни отпадъци:„Основен критерий при избора на площадка следва да е радиологичният, а не икономическият критерий .” [] … Без да бъдат приведени доказателства, в доклада [за ОВОС] е направен извод, че площадка „Р.“ предлага най-благоприятните условия за изграждане и експлоатация на съоръжението, макар в приложенията да са били добавени данни, които на практика опровергават направените в съдържателната част заключения…. Не е доказано и обстоятелството, че характеристиките на площадката в комбинация с избраната концепция за погребване осигуряват защитата на населението…. В нетехническото резюме на доклада не се съдържа ясно и достъпно за засегнатата общественост заключение относно очакваните стойности и възможните неблагоприятни последици върху здравето и безопасността на човека и върху околната среда от радиционното облъчване в периода на експлоатация и след това. При положение, че в [община] се отчитат данни за смъртност с два пункта по – висока от средната за страната, авторите правят извод, че здравния статут не се различава от този в страната (част ІІІ, стр.102 ). Не са коментирани статистическите данни за 2008 година, от които се установява значително по-висок ръст на смъртността в [община] вследствие на болестите на кръвообращението и на дихателната система в сравнения със средните стойности за страната. По – високи от средните за страната са и показателите, свързани със злокачествените образувания…”Тези и множество други нарушения е установил Върховният съд, за да отмени като незаконосъобразно становището на министъра на околната среда и водите за ОВОС на хранилището през 2013 г. и това решение да бъде потвърдено от касационен състав от петима върховни съдии (изглежда поради непознаване на правната материя представители на работодателски организации са се ангажирали с твърдението, че съдът сам бил преразглеждал собственото си решение. Това въобще не е така – други петима съдии разглеждат правилността и допустимостта на решението, постановено от тричленен състав).В ден днешен без почти никакви промени същият доклад по ОВОС е одобрен от друг министър и гражданите имат нужда от защита пред независим съд. Тази защита пред касационна инстанция им отказа днес мнозинството в Народното събрание.Промените в закона могат да бъдат атакувани пред Конституционния съд._____", "date": "2017.09.15", "title": "Парламентът с лека ръка рискува  живота и здравето на хората *"}
