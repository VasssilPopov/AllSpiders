{"url": "https://offnews.bg/futbol/mari-zove-za-ostavki-na-vsichki-v-levski-694397.html", "text": "Бившият треньор на Левски Станимир Стоилов изрази мнение, че всички ръководители на \"сините\" трябва да подадат оставки след 1 януари.\"Явно не са точните футболни хора в клуба. Всеки вика аз съм голям левскар, а стоят там да получават заплата. Мисля, че с идването на новия изпълнителен директор на 1 януари (б.р. собственикът Спас Русев обяви, че това ще е бившият журналист и настоящ вицепрезидент в БФС Павел Колев), всички трябва да бъдат освободени и той да прецени кой да назначи. Резултатите са катастрофални. На 1 януари всички, които работят в клуба трябва да са с оставките.Жалко, че с стига до глоби и наказания. Аз мисля, че всичко ще се плати, но не трябва да се стига дотук. Губят се пари така. Мисля, че е време да се помисли за изграждане на нов стадион и нова тренировъчна база за децата. Така може да се запази идентичността на клуба и да се развие до такава степен, че да е печеливш. Мисля, че няма да се допусне Левски да тръгне по пътя на ЦСКА.Правят се излишни разходи за футболисти, които даже в групата на влизат. Левски има четири или пет централни нападатели, от тях трима чужденци даже и не играят. Ако само те се махнат от заплатите им за един месец ще платим глобата, а за една година ще построим Сектор \"Б\". Не може на резерви да се дават такива заплати.Оттам се търсят финансовите проблеми. Нещата са елементарни за изчистване. Когато имаш 16 или 20 чужденци и играят седем това е катастрофа. Като се видях за първи път със Спас Русев му казах да внимава със съветниците, сега му препоръчвам да си ги смени\", заяви Стоилов.", "date": "2018.12.23", "title": "Мъри зове за оставки на всички в Левски"}
{"url": "https://offnews.bg/obshtestvo/badni-vecher-idva-s-polozhitelni-temperaturi-694399.html", "text": "С положителни температури ще премине денят преди Бъдни вечер. В понеделник облачността ще се увеличава и следобяд от северозапад ще започнат превалявания от дъжд, които до полунощ ще обхванат почти цялата страна.През деня ще духа умерен запад-югозападен вятър и с него температурите ще се повишат, като максималните ще бъдат между 8 и 13 градуса, на места в Предбалкана - и по-високи.Следобяд вятърът ще започне да се ориентира от северозапад и с него ще нахлува студен въздух. Вечерта, с понижението на температурите, на места във високите полета на Западна България, дъждът ще преминава в сняг, но ще е в процес на спиране. В планините ще бъде ветровито, със силен, по високите и открити части - до бурен западен вятър, който вечерта ще се ориентира от север-северозапад. В следобедните часове ще има превалявания от дъжд, на височина над 2200 м - от сняг, вечерта - и в по-ниските части. Максималната температура на височина 1200 м ще бъде около 9 градуса, на 2000 м - около три градуса.Над Черноморието облачността ще е значителна и привечер от север ще започнат превалявания от дъжд. Ще духа умерен югозападен вятър и с него дневните температури ще се повишат, като максималните ще бъдат между 10 и 14 градуса. Температурата на морската вода ще бъде около 7 градуса. Вълнението на морето ще бъде 2-3 бала.", "date": "2018.12.23", "title": "Бъдни вечер идва с положителни температури"}
{"url": "https://offnews.bg/zimni/johanes-tinges-bio-zapisa-treta-poredna-pobeda-v-nove-mesto-694403.html", "text": "Йоханес Тингес Бьо стигна до трета поредна победа, след като триумфира в масовия старт на 15 километра за Световната купа по биатлон в чешкия град Нове место.Норвежецът бе безгрешен при стрелбата и финишира с време 37:25:02 минути. Така 25-годишният спортист записа шестия си успех за сезона и общо 28-и в кариерата си.Французинът Кентен Фийон Мейе допусна две грешки и финишира втори на 46:5 секунди от Бьо. С безгрешна стрелба на третото място се нареди Евгений Гараничев от Русия с изоставане от 54:1 секунди. Надпреварата днес обаче премина без българско участие.От българите Анев е 33-и със 70 точки, Илиев е 49-и с 30 точки, Синапов заема 56-ото място с 22 точки, а Герджиков е 67-и с 4 точки.", "date": "2018.12.23", "title": "Йоханес Тингес Бьо записа трета поредна победа в Нове место"}
{"url": "https://offnews.bg/ikonomika/izgradeni-sa-blizo-370-kilometra-ot-gazoprovoda-severen-potok-2-694406.html", "text": "Изпълнението на проекта \"Северен поток-2\" върви по график и вече са изградени близо 370 километра от газопровода, съобщи днес операторът на проекта компанията „Норд стрийм 2“, цитирана от ТАСС.Към момента са положени тръбите на участък от около 370 километра, се посочва в комюникето на компанията, публикувано днес на сайта ѝ.Както бе съобщено по-рано Норд стрийм 2, чийто единствен акционер е руският газов концерн Газпром, е получила необходимите разрешения в четири от петте страни по маршрута на \"Северен поток-2\", съобщава БНТ.По газопровода се работи в Швеция, Финландия, Германия и Русия в съответствие с издадените национални разрешителни.Проектът \"Северен поток-2\" предвижда да се изградят две линии от газопровода с обща мощност 55 млрд. кубични метра годишно от крайбрежието на Русия през Балтийско море до Германия. Съоръжението ще заобикаля транзитните страни Украйна, Беларус, Полша и другите източноевропейски и балтийски страни през изключителните икономически зони и териториални води на пет държави - Русия, Финландия, Швеция, Дания и Германия.Общата стойност на проекта се оценява на 9,5 млрд. евро.На 12 декември Европейският парламент призова да бъде спрян строежът на разширението на газопровода \"Северен поток\". Резолюцията бе утвърдена с 433 гласа \"за\", 105 \"против\" и 30 въздържали се. Причина за призива е ключовата роля на Украйна в европейската енергийна мрежа, се посочва в съобщение на ЕП. Според евродепутатите доизграждането на газопровода, който заобикаля Украйна, \"е политически проект, който представлява заплаха за европейската енергийна сигурност\".", "date": "2018.12.23", "title": "Изградени са близо 370 километра от газопровода Северен поток-2"}
{"url": "https://offnews.bg/obshtestvo/otnovo-e-otcheteno-zamarsiavane-na-vazduha-v-golemite-gradove-u-nas-694404.html", "text": "В празничните дни в столицата няма да има \"синя\" и \"зелена\" зона за почасово паркиране. Облекчението ще е в сила за дните 24, 25 и 26-и декември, както и на 1-ви януари 2019-а съобщиха от Центъра за градска мобилност, съобщава БНР.В големите градове у нас отново е отчетено замърсяване на въздуха, показват данни на показателя „Air Quality Index“ на Европейската комисия. Най-мръсен е въздухът в София в кварталите \"Младост\" и \"Надежда\", където запрашаването е над 4 пъти над нормата. Превишения са отчетени още в Шумен, Смолян, Варна, Перник, Плевен, Велико Търново и Пловдив. И днес буферните паркинги на метрото в столицата ще са безплатни за всички, които оставят колите си и използват градския транспорт. Въведената вчера мярка е удължена заради регистрирани завишени нива на фини прахови частици. Екипи на Столичния инспекторат продължават проверките за нерегламентирано горене на отпадъци, а от Пътна полиция ще спират автомобили за проверка с мобилни газ-анализатори, които отчитат нивата на отработените газове.От Столична община призовават гражданите, които имат възможност, да не използват личните си автомобили днес, а тези, които се отопляват на твърдо гориво, при възможност, да използват алтернативно отопление.", "date": "2018.12.23", "title": "Отново е отчетено замърсяване на въздуха в големите градове у нас"}
{"url": "https://offnews.bg/politika/izborat-na-f-16-e-naj-prekiat-pat-za-premahvane-na-zavisimostta-ot-rus-694400.html", "text": "Атлантическият съвет на България оцени избора на изтребителите F-16 като най-правилния за българските Военновъздушни сили. В позиция на съвета се посочва, че решението на правителството е правилно, а организацията винаги е отстоявала позицията, че F-16V Block 70 е правилният избор за многоцелеви боен самолет на българските ВВС, става ясно от позицията.От съвета заявяват, че оценката за избора на \"технически по-способния самолет\" е правилна и комисията, която е работила по двете оферти \"не се е подвела\" за купуването на шведските \"Грипен\", които имаха готовност за доставката на 10 изтребителя - с два повече от американското предложение.От организацията остават озадачени защо в доклада, с който се предлага избора на американските машини, е дадено все пак предимство на шведските самолети по критерия с най-голяма тежест в схемата на обобщената оценка – „Оперативна ефективност“, а предложението на САЩ за самолет F-16V Block 70 получава най-висока оценка по критерий „Срок на експлоатация“.В позицията се посочва още, че изборът на американските изтребители е разумен от гледна точка на разширяването и задълбочаването на стратегическото партньорство между България и САЩ, особено в променената среда за сигурност след анексирането на Крим, руската агресия срещу Грузия и Украйна и нарушаването на военностратегическия баланс на силите в Черноморския регион в полза на Русия.В позицията се посочва също:", "date": "2018.12.23", "title": "Изборът на F-16 е най-прекият път за премахване на зависимостта от Русия, смятат от Атлантическия съвет"}
{"url": "https://offnews.bg/112/dvama-dushi-postradaha-pri-katastrofa-na-okolovrastnoto-ediniat-e-v-k-694409.html", "text": "Двама души са пострадали тежко след като са се блъснали в дърво на околовръстния път в района на Суходол.Сигналът за инцидента е получен към 15.12 часа, след 15 мин. две линейки са били на място, съобщава \"Фокус\". Установено е, че има двама тежко пострадали. Единият пострадал е закаран в противошокова зала на УМБАЛ „Н.И.Пирогов“ с политравма и с множество счупвания. Мъжът е в състояние на кома, уточняват от \"Пирогов\".Вторият ранен също е откаран в болнично заведение и в омента му се правят подробни прегледи и изследвания.", "date": "2018.12.23", "title": "Двама души пострадаха при катастрофа на Околовръстното, единият е в кома"}
{"url": "https://offnews.bg/bojni/dilian-uajt-poiska-sreshta-s-dzhoshua-694410.html", "text": "Дилиън Уайт нокаутира Дерек Чисора в 11-ия рунд на двубоя за титлата във версия WBC Silver в тежката категория и веднага поиска мач с Антъни Джошуа.Първоначално Джошуа, който присъства на мача в лондонската зала О2, вече като сър Антъни, след като получи титлата \"Офицер на империята\" от кралица Елизабет преди няколко дни, охлади ентусиазма на Уайт, но впоследствие заяви, че мач помежду им е възможен.\"Дерек правеше едни и същи грешки и чаках своя момент. Аз съм боец и чаках своя момент, знаех, че ще го нокаутирам. Сега искам да се бия с \", каза Уайт, който вече е играл срещу сънародника си през 2015 година, но загуби.\"Дилиън е идиот. През 2015 година го нокаутирах, но му показах уважение. За всички е ясно кой е по-добър на ринга. Ако мачът с Дионтей Уайлдър се провали, то съм готов да се срещна с Уайт, макар да не е на моето ниво\", коментира Джошуа.", "date": "2018.12.23", "title": "Дилиън Уайт поиска среща с Джошуа"}
{"url": "https://offnews.bg/tenis/dimitar-kuzmanov-sofia-open-e-neshto-mnogo-spetcialno-694401.html", "text": "Димитър Кузманов, който изпраща най-успешната си година в тениса, се готви за участието си в изключително силния и емоционален домашен турнир – Sofia Open. Мико даде специално интервю преди четвъртото издание на турнира от сериите АТР 250, което ще се проведе от 3 до 10 февруари 2019 г.„Най-силният турнир на Sofia Open след вече проведените три издания ще бъде този през февруари 2019 година. Както повечето любители на тениса и фенове знаят, в София ще играят Стан Вавринка, Фернандо Вердаско, Гаел Монфис, Роберто Баутиста Агут, който вече е печелил турнира.Идват и новите звезди – Циципас, Хачанов, който спечели турнира в Париж, побеждавайки Новак Джокович на финала. Очаква ни много силен турнир с много интересни участници, надявам се хората да дойдат и да ги видят на живо“, заяви Димитър Кузманов.„Моето участие на турнира в София е нещо много специално за мен, след като и направих най-силната си година досега и стигнах до 253-о място. Радвам се, че за четвърта поредна година ще имам възможността взема участие. Надявам се много хора да дойдат да ме подкрепят, защото това значи изключително много за мен, а и за целия български тенис“, каза още Димитър Кузманов.В основната схема на Sofia Open влиза и Адриан Андреев, който ще започне 2019 г. като №2 в ранглистата на ITF за юноши до 18 години.Седем играчи от топ 30 на световната ранглиста и бившият №3 Стан Вавринка (Швейц) вече потвърдиха участие в четвъртото издание на тенис турнира от сериите АТP 250 Sofia Open.Освен Вавринка, който има три титли от големия шлем (Australian Open 2014, „Ролан Гарос“ 2015 и US Open 2016) и общо 16 трофея в кариерата си, в „Арена Армеец“ ще играят и: №11 в света Карен Хачанов (Рус), №15 Стефанос Циципас (Гър), №16 Данийл Медведев (Рус), №21 Николоз Басилашвили (Груз), №24 Роберто Баутиста Агут (Исп), №28 Фернандо Вердаско (Исп) и №29 Гаел Монфис (Фр). Билетите за Sofia Open 2019 са в продажба в мрежата на Eventim.", "date": "2018.12.23", "title": "Димитър Кузманов: Sofia Open е нещо много специално!"}
{"url": "https://offnews.bg/sviat/erdogan-kam-netaniahu-ti-si-tiranin-694411.html", "text": "Турският президент Реджеп Тайип Ердоган обвини израелския премиер Бенямин Нетаняху в извършване на \"държавен терор\". Нетаняху, ти си тиранин, каза Ердоган пред поддръжници в Истанбул, като обвини Израел в \"убийството на десетки хиляди невинни мъже, жени и деца на всякаква възраст в Палестина\".Ердоган, който е поддръжник на палестинците, заяви, че осъжда \"извършваните от Израел масови убийства и престъпления срещу човечеството\". Изявлението беше направено, след като вчера премиерът на Израел обвини Турция, че \"избива\" кюрди.Нетаняху критикува неправилния човек. Като президент на Турция аз помагам на угнетените. А израелският министър-председател сее зло, каза още Ердоган.По-рано днес и турският външен министър Мевлют Чавушоглу обвини Нетаняху за \"гибелта на хиляди палестинци\". Израелският премиер Нетаняху е \"хладнокръвен убиец\" в модерни времена, написа Чавушоглу в Туитър.Междувременно израелският премиер окачестви Ердоган като \"антисемитски тиранин\", който е \"обзет от Израел\".", "date": "2018.12.23", "title": "Ердоган към Нетаняху: Ти си тиранин"}
{"url": "https://offnews.bg/futbol/lipsva-interes-kam-nenuzhnite-v-levski-694391.html", "text": "Ръководството на Левски удря на камък в преговорите с ненужните футболисти, пише \"Меридиан мач”. Шефовете на \"Герена\" се опитват да се освободят от всички играчи, на които треньорът Славиша Стоянович не смята да разчита, но до споразумение все още не се е стигнало.\"Сините\" пробват да намерят купувачи за някои от ненужните, но с повечето трябва да се търсят споразумения за разтрогване на договорите. Опитът показва, че в такива ситуации играчите преследват правата си по договор до последно и рядко правят отстъпки пред клубовете.Ситуацията на \"Герена\" разтревожи бившия нападател на тима Петър Курдов, който през годините си е спечелил репутацията на критик.\"Ние, ветераните, вече се изтъркахме като грамофонни плочи да повтаряме едно и също нещо. Още след загубата от Локо (Пд) предвидих, че ние като отбор не можем нищо да постигнем. А неуредиците в клуба са много. Както каза Сираков - задълженията си стоят.Сега нови 2 милиона лева, отделно 100 000 евро глоба. Ние може да изпаднем във финансов колапс за много кратък период. Доколкото имам информация, дълговете са 24 милиона лева и се трупат постоянно. Кой ще оправи тези към НАП и по други пера?!Да не стигнем до положението, в което беше ЦСКА, ако продължаваме така?! А това да говорим за титла или купа просто е химера в момента с наличните футболисти. Славиша Стоянович си е голям специалист, а Левски явно му е малко пристанище и навън ще успее повече. Видяхме го вече.С някои приятели си коментираме, че ние третото място и без този треньор, и без италианеца преди него пак ще си го спечелим. Той и Къци, който кара трактора, да ни е треньор, пак ще сме трети\", заяви Курдов пред \"Тема спорт\".", "date": "2018.12.23", "title": "Липсва интерес към ненужните в Левски"}
{"url": "https://offnews.bg/politika/stanishev-za-men-e-vazhno-da-sam-v-sledvashtia-evroparlament-gerb-mi-694392.html", "text": "За мен е важно да работя в следващия европарламент. С избирането ми за депутат в ЕП ще се осигури координация между партията на ПЕС и групата ѝ в европарламента. Това заяви лидерът на Партията на европейските социалисти Сергей Станишев, който беше преизбран на поста в началото на месеца, по БНТ. Станишев подчерта, че въпреки липсата на лидера на БСП Корнелия Нинова на конгреса на ПЕС, на който той беше преизбран за лидер, най-точната индикация за настроенията в БСП са множеството поздрави, които е получил от симпатизанти. Станишев оцени отсъствието на Нинова като „пропусната възможност“.Решението за подреждането на листите за евроизборите не е еднолично на лидера на БСП, изтъкна Станишев. Представете си лидерът на БСП да не е в българския парламент - винаги ще се получи разминаване между група и партия. Същото важи за европейското ниво и е важно да има координация между партията на ПЕС и нашата група в Европарламента.На въпрос може ли да се кандидатира за евроизборите като независим депутат, Станишев отвърна, че от ГЕРБ са му „отправили намеци в тази посока“, казвайки, че имат гражданска квота. Амбицията на социалистите е да бъдем основата на по-широк ляво-центристки алианс със зелени, по-крайните леви, либерали, които не са за Европа на статуквото, а Европа, която става по-социална. Глобализацията и пазарните механизми създадоха нарастващо неравенство и чувство за несправедливост, като твърде много хора се чувстват изхвърлени от обществото, изтъкна Станишев. Според него една от основните заплахи пред Европа е разрушителният национализъм, който лъже, че може да предпази народа си с изолация и огради. Другата заплаха по думите на Сергей Станишев е „статуквото на Европейската народна партия“, която твърди, че всичко е наред.", "date": "2018.12.23", "title": "Станишев: За мен е важно да съм в следващия Европарламент, ГЕРБ ми намекват, че имат гражданска квота"}
{"url": "https://offnews.bg/temida/osazhdan-za-ubijstvo-izbiaga-ot-sgradata-na-sledstvieto-694407.html", "text": "Осъждан за убийство и други престъпления мъж е успял да избяга от Националната следствена служба, където бил пратен да работи, съобщава bTV като се позовава на свои източници.Затворникът вече е арестуван, но смущаващото в случая е, че той е трябвало да се труди на територията на Националната следствена служба.Димитър Стоянов вчера се очаквало да се прибере в затворническото общежитие в Казичене, където изтърпява наказание при по-лек режим, но така и не се върнал.Все още не са ясни обстоятелствата, при които е успял да напусне НСлС.Веднага е започнало издирването на Стоянов, като той е бил заловен днес и вече се намира в Софийския затвор.Бягството обикновено води до удължаване на наказанието зад решетките.", "date": "2018.12.23", "title": "Осъждан за убийство избяга от сградата на следствието"}
{"url": "https://offnews.bg/nauka/nauchnite-probivi-na-2018-g-video-694396.html", "text": "Едно от най-авторитетните научни издание класира най-важните постижения и събития през отминаващата година.На първо място в Топ 10 на сп. Science са посочени група методи, които позволяват да се наблюдава развитието на организмите на клетъчно ниво. Краткият списък включва и откриването на гигантски метеоритен кратер в Гренландия, регистрирането на неутрино, излъчено от блазар в отдалечена галактика, и одобрението на лекарство на основата на РНК-интерференция, .Сред откритията е и кратер, формиран през ледниковия период в северната част на Гренландия. Откритието е направено по време на топографски измервания с помощта на радар, монтиран на самолет и способен да улови радиовълните, които преминават през леда и се отразяват от твърдата повърхност на острова.Закръглените очертания на кратера за първи път са наблюдавани през 2015 г. в данните, получени при изследването на Гренландия по праграмата на НАСА Operation IceBridge. Мястото бе допълнително изследвано с помощта на широколентов радар, предоставен от глациолози от Германия, което позволи да се определи външната и вътрешната форма на кратера.Диаметърът на кратера достига 31 километра. Симулациите показват, че метеоритът е бил с размери от порядъка на 1.5 км. Вероятно това е станало през последните 100 000 години.Друго любопитно откритие е фрагмент от кост от жена, която е живяла преди повече от 50 000 години. Костта разкрива удивителната връзка между две изчезнали групи древни хора. Древната ДНК, извлечена от костта, намерена в пещера в Сибир през 2012 г., показа, че майката на жената е неандерталец, а баща ѝ е денисовец (Homo denisova), загадъчната група древни хора, чиито останки са открити в същата пещера през 2011 година.Тази година учените откриха молекулярни следи от същества, които са живели преди повече от половин милиард години, те хвърлиха светлина на картината на загадъчния свят, довел до появата на някои от първите животни на Земята и изместиха молекулярната палеонтология назад няколко стотин милиона години. Те откриха следи от мастни молекули в някои от най-странните известни вкаменелости, енигматичните форми на живот от Едиакарския период.", "date": "2018.12.23", "title": "Научните пробиви на 2018 г. (видео)"}
{"url": "https://offnews.bg/sviat/raste-broiat-na-zhertvite-i-ranenite-sled-moshtnoto-tcunami-v-indonezi-694376.html", "text": "Броят на жертвите от мощното цунами в Индонезия достигна 168 души. 745 са пострадалите, още 30 души се издирват. Това съобщи говорителят на индонезийската Агенция за предотвратяване на стихийните бедствия Сутопо Пурво Нугрохо, цитиран от АФП и БНР. Индонезийската геологическа агенция разследва причините, казва Нугрохо, добавяйки, че броят на жертвите вероятно ще нарасне. Десетки сгради са били унищожени от вълната, която удари плажовете в Южна Суматра и западният край на Ява около 21:30 ч. местно време в събота, уточни той. Властите смятат, че цунамито може да е предизвикано от абнормален прилив, дължащ се на новолуние и подводно свличане, последвало изригването на Анак Кракатау, малък остров в Зондския пролив между Ява и Суматра. ", "date": "2018.12.23", "title": "Расте броят на жертвите и ранените след мощното цунами в Индонезия"}
{"url": "https://offnews.bg/drugi/vashington-podchini-finiks-v-spirasht-daha-mach-v-stolitcata-video-694387.html", "text": "В най-зрелищният мач от Националната баскетболна асоциация игран тази вечер, Вашингтон Уизърдс и Финикс Сънс сътвориха истински спектакъл, завършил с победа на столичани със 149:146 след три продължения. Двата отбора се вкопчиха в здрава битка още с хвърлянето на първата топка. Макар \"Вълшебниците\" да спечелиха първата четвърт срещата вървеше равностойно. В началото на втората част Уизърдс достигна и най-голямата разлика в срещата от 8 осем точки. \"Слънцата\" успяха да стопят изоставането си и на почивката резултатът бе абсолютно равен - 55:55. След почивката двата отбора на няколко пъти си размениха водачеството в резултата. По-точният мерник бе този на домакините и преди началото на последната четвърт те имаха аванс от 4 точки.29.4 секунди преди края на двубоя Кели Оубре отбеляза кош и даде преднина от 1 точка за Финикс. При оставащи вече 4 секунди, новобранецът на тима от Аризона имаше възможността да реши крайния резултат, но от наказателната линия вкара един и пропусна по веднъж. Това остави шанс за оставане в мача на Вашингтон. Джеф Грийн показа железни нерви при двата наказателни удара, а с оставаща секунда до края Девин Букър от Финикс не успя в опита си за три точки и двата отбора влязоха в продължения.Нито Вашингтон, нито Финикс успяваше да натрупа разлика в продължението. В заключителните секунди, изоставайки с 1 точка, Девън Букър получи правото да изпълнява два наказателни опита. При първият той успя, но при втория се провали. Томас Брайънт овладя борбата, Скот Брукс поиска таймаут, а след него лидерът на столичани Брадли Бийл не успя да донесе победата на своя тим, което означаваше, че за да има победител ще има нужда от още един допълнителен период.Във второто продължение двата отбора продължиха да играят кош за кош и никой не се откъсваше в резултата. Кош на Томас Брайънт 12.5 секунди преди сирената изравни резултата за пореден път - 132:132. Сега Финикс разполагаха с цялото време до края за да спечелят срещата. Стрелбата на Девън Букър обаче бе неуспешна и на зрителите в Кепитъл Уан Арина им предстоеше да станат свидетели на трети допълнителен период.Драмата продължаваше като и двата отбора не успяваха да се откъснат в резултата с повече от 2-3 точки. Кош на Букър сведе пасива на тима от Аризона до една точка - 147:146. Нарушение на Ти Джей Уорън прати Джеф Грийн на наказателната линия, а той на свой ред не сгреши и в двата опита - 149:146. Без право на повече прекъсвания, Финикс се нуждаеха от три точки, за да пратят срещата в историческо четвърто продължение, но се забавиха прекалено с организирането на атаката и не успяха да отправят нужната стрелба. Брадли Бийл бе звездата на вечерта, записвайки трипъл дабъл от 40 точки, 11 борби и 15 асистенции. Томас Брайънт пък добави 31 точки, записвайки 100 процента успеваемост в стрелбата - 14 успешни стрелби от 14 опита, както и 3 вкарани наказателни от също толкова опита. За Финикс Девън Букър се отличи с 33 точки и 14 асистенции, а Деандре Ейтън отбеляза 26 и овладя 17 борби.ЛА Клипърс 132:111 Денвър НъгетсФиладелфия 76ърс 126:101 Торонто РаптърсХюстън Рокетс 108:101 СА СпърсМаями Хийт 94:87 Милуоки БъксГолдън Стейт Уориърс 120:116 Далас МавериксЮта Джаз 106:107 Оклахома Сити ТъндърИзточна конференцияАтлантическа дивизия: Торонто(25 победи - 10 загуби), Филаделфия(22-12), Бостън(18-13)Централна дивизия: Милуоки(22-10), Индиана(21-12), Детройт(15-15)Югоизточна дивизия: Шарлът(16-15), Маями(15-16), Орландо(14-17)Западна конференцияСеверозападна дивизия: Денвър(21-10), Оклахома(21-10), Портланд(18-14)Тихоокеанска дивизия: Голдън Стейт(22-11), Лос Анджелис Клипърс(19-13) Лос Анджелис Лейкърс(19-13)Югозападна дивизия: Хюстън(17-15), Сан Антонио(18-16), Мемфис(16-16)", "date": "2018.12.23", "title": "Вашингтон подчини Финикс в спиращ дъха мач в столицата (видео)"}
{"url": "https://offnews.bg/ikonomika/soapi-pregovariame-sas-singapur-za-bezplatni-ofisi-za-sofijski-firmi-694329.html", "text": "Столичната агенция за приватизация и инвестиции подготвя договори за бизнес партньорство с 10 града по програмата city to city. Сред тях са Хамбург, Есен, Лисабон и Сингапур. Изборът на градовете е на родния бизнес, съобщи за OFFNews Владимир Данаилов, шеф на СОАПИ. Основната ни дейност е да подпомагаме наши фирми да стигнат до чужди пазари, допълни той. София вече има 2 договора в мрежата city to city - с Лондон и Виена. Те предвиждат да се предоставят временни безплатни офиси на столични предприемачи, които искат да работят в британската или австрийската столица. Договорите предвиждат цялостна подкрепа за софийския бизнес като осигуряване на помощ за отваряне на фирма, намиране на кадри, контакти за работа и представяне пред местния бизнес. На свой ред СОАПИ предлага същата конкретна подкрепа на лондонския бизнес например, който иска да инвестира в София, обясни Данаилов. Предстои подобни рамкови споразумения да бъдат сключени с 10 града, но подготовката на 1 договор отнема около година, каза още шефът на СОАПИ. Той уточни, че целта на агенцията е да привлича инвеститори, които искат да развиват бизнес у нас, а не да ни продават технологии, стоки или услуги. В плановете на СОАПИ е и създаването на индустриална зона в Кремиковци, за която се привличат инвеститори. На 100 дка площ, където се съхраняваха балите с боклук, може да се изгради икономическа зона като в Божурище. Може да развиваме самолетостроене, да се правят части за самолети, издаде част от преговорите с инвеститори Данаилов. ", "date": "2018.12.23", "title": "СОАПИ: Преговаряме със Сингапур за безплатни офиси за софийски фирми"}
{"url": "https://offnews.bg/sviat/broiat-na-zhertvite-sled-opustoshitelnoto-tcunami-v-indonezia-prodalzh-694393.html", "text": "222 са вече жертвите на цунамито в Индонезия, а ранените - над 800, след като вълната заля бреговете на островите Ява и Суматра. Предполага се, че е предизвикана от изригване на вулкана Анак Кракатау. Разрушенията са огромни.Цунамито е ударило бреговете на Ява и Суматра в 21:30 местно време. Вълната е помела хора и сгради, преобърнати са коли, изтръгнати дървета. Пътищата са блокирани от отломки.Опустошени от вълната са островите около Зондския проток - свързващ Яванско море с Индийския океан. Властите предупреждават, че броят на жертвите ще расте. Местните и туристите в тази част на Индонезия са предупредени да стоят далеч от брега. Спасителни екипи се опитват да достигнат най-тежко пострадалите райони.Вълната е била неочаквана, преди това не е имало предупреждение за опасност. Според агенцията за борба с бедствията на Индонезия, възможно е цунамито да е предизвикано от подводно свлачище след изригването на вулкана Анак Кракатау. Властите обясниха, че тревогата за опасност от цунами се задейства само когато то е предизвикано от земетресения и липсва система за засичане на подобни явления при вулканична активност.", "date": "2018.12.23", "title": "Броят на жертвите след опустошителното цунами в Индонезия продължава да расте (обновена)"}
{"url": "https://offnews.bg/bojni/dilian-uajt-brutalno-nokautira-derek-chisora-694378.html", "text": "Британецът Дилиан Уайт победи за втори път сънародника си Дерек Чисора, след като го нокаутира със страховито ляво кроше в 11-ия рунд на битката между двамата в зала О2 в Лондон тази нощ.Първата среща между двамата преди две години бе изключително атрактивна, като в крайна сметка Уайт стигна до успеха след неединодушно съдийско решение. Този път двамата повториха шоуто за феновете на бокса, като Чисора водеше по точки в картите на двама от тримата съдии, преди да бъде повален от съперника си в предпоследния рунд.Чисора, който има загуба и от Кубрат Пулев в кариерата си, се откри при опит за атака и Уайт го контрира с много тежко ляво кроше, което прати в несвяст съперника му.По този начин Уайт сложи точка на съперничеството между двамата, а следващата му цел е двубой със световния шампион тежка категория Антъни Джошуа на 14 април.Самият Джошуа наблюдава на живо вчерашната среща и след края ѝ размени остри реплики с Уайт, като изглежда все по-вероятно двамата да направят реванш през пролетта. Именно Джошуа нанесе единственото поражение в кариерата на Уайт до момента.", "date": "2018.12.23", "title": "Дилиън Уайт брутално нокаутира Дерек Чисора"}
{"url": "https://offnews.bg/futbol/legenda-na-tcska-pretarpia-operatcia-podhlaznal-se-v-snega-694379.html", "text": "Големият вратар на ЦСКА Стоян Йорданов е бил опериран, пише \"Тема спорт\". Той е претърпял инцидент ден по-рано, който е наложил интервенцията.Йорданов е почиствал сняг, но е паднал и е контузил тежко таза си. Операцията е минала нормално, като дългогодишният страж на армейците ще трябва да почива активно.В петък вечерта във Фейсбук-група се появи призив да се дари кръв за Стоян Йорданов, на която откликнаха десетки привърженици на ЦСКА, включително извън София.74-годишният Йорданов е част от ЦСКА от 1961 до 1977 г., като има 241 участия. Той е съотборник с друг голям страж на клуба - Йордан Филипов. Йорданов печели 8 титли и пази и в 3-те сблъсъка с Интер на 1/2-финал за КЕШ през 1967 г.На 20 декември Стоян Йорданов бе на \"Армията\", където присъства на редовното коледно събиране на ветераните. Той беше в компанията на Димитър Пенев, Иван Зафиров-Копата, Петър Жеков, Димитър Якимов, Георги Илиев-Майкъла, Георги Велинов и други.", "date": "2018.12.23", "title": "Легенда на ЦСКА претърпя операция, подхлъзнал се в снега"}
{"url": "https://offnews.bg/temida/biliana-petrova-sled-kiliata-biah-zabravila-kakvo-e-topla-voda-694377.html", "text": "Благодаря на съдията, след осем месеца прегърнах семейството си. Бях забравила какво е да се изкъпеш с топла вода. Това заяви бившия зам.-кмет на \"Младост\" Биляна Петрова, която от вчера е пусната под домашен арест заедно с Десислава Иванчева и третият подсъдим по делото за подкуп Петко Дюлгеров. Цял ден с дъщеря ми стояхме прегърнати. Тя каза, че ме обича и вярва в мен, заяви Петрова пред бТВ. Твърдо не е имало подкуп и не е ставало дума да се вземат пари за лична облага. Имам различни хипотези как се е озовала тази сума в колата, но предпочитам още да не ги коментирам, обяви Петрова за намерените в колата им с Иванчева 56 000 евро в белязани банкноти при зрелищния им арест на 17 април в центъра на София. Още 14 000 евро бяха открити у Дюлгеров след среща между тримата. Петрова цитира заплаха срещу нея: \"Ако не кажеш определено нещо, си труп\", като обясни, че това е само една от заплахите, които е получавала. ”През цялото време даваме гласност на нещата. Страхувам се за заплахите, които са отправени към адвокатите. Имало е разлепени некролози на адв. Савова в столицата”, каза още Биляна Петрова.”Килията, която видяхте, е след ремонт. За мен няма обяснение защо не се оправят дребни неща като прозорците например. Защо трябва да има това разбиране, че преди да си осъден, трябва да минеш през ада?”, така Петрова коментира условията в столичния арест.”Бих попитала г-н Ваклин защо говори пред медиите едно, а в съда друго”, коментира още Биляна Петрова.Ще прекарам празниците със семейството си. Възможно е след 7-10 дни да ни върнат в ареста. Ще готвя защитата си, добави Петрова.", "date": "2018.12.23", "title": "Биляна Петрова след килията: Бях забравила какво е топла вода"}
{"url": "https://offnews.bg/futbol/treniorat-na-levski-opredeli-kato-turbulentni-poslednite-dni-694386.html", "text": "Треньорът на Левски Славиша Стоянович присъства на галавечер, организирана от футболната федерация на Словения. На събитието е бил и президентът на УЕФА Александър Чеферин, както и бившият нападател на Литекс Миливое Новакович.Местните медии не подминаха слуховете, че специалистът е получил оферта от националния отбор на Латвия, а той бе доста лаконичен по въпроса.\"Засега стоя солидно в Левски. Имам си валиден договор с клуба. Латвия? Мога само да кажа, че последните няколко дни бяха турбулентни, но не искам да коментирам друго. Все още официално съм треньор в България\", заяви Стоянович пред 24ur.com.Думите му обаче са казани преди информацията от УЕФА, че Левски може да бъде изваден от участие в евротурнирите за следващите два сезона, ако се класира.Агентът Милко Бански, който е бил посредник при идването на Стоянович в Левски, коментира, че треньорът има договор до края на сезона, а не до лятото на 2020-а, както твърди собственикът Спас Русев.Г\"Интерес към него има и продължава да има, като е така от самото му идване в Левски. Тук нещата опират до клуба, който трябва да покаже дали смята, че той е човекът, който искат да води отбора и да му дадат дългосрочен договор\", каза Бански пред \"Дневник\".", "date": "2018.12.23", "title": "Треньорът на Левски определи като турбулентни последните дни"}
{"url": "https://offnews.bg/futbol/as-na-iunajted-e-blagodaren-na-mourinio-694383.html", "text": "Халфът на Манчестър Юнайтед Пол Погба е благодарен на бившия мениджър на \"червените дяволи\" Жозе Моуриньо за това, че му е помогнал да се развие като футболист.\"Знам, че очаквате да каже нащо за Жозе и за днешния резултат. Ясно е, че сме доволни от тази победа. Играхме добре и целият отбор бе на ниво. Но знам, че искате да ме попитате \"Ами при Жозе…\".При Жозе спечелихме трофеи и искам да му благодаря за това. Не всичко се получаваше добре, но имаше и хубави неща - спечелихме трофеи. Когато печелиш израстваш като футболист и като човек. Това вече е в миналото, но аз му благодаря.Убеден съм, че вече всички чакат с нетърпение следващия мач и да спечелим нови точки. Искаме да се завърнем на върха. Това е, което имам да кажа. Целият отбор игра добре. Доволни сме, че новият мениджър започна с такава победа, това бе важно и дано продължим в същия дух. Няма да е добре след подобно представяне днес да загубим следващия мач\", каза Погба.Снощи Юнайтед сякаш се преобрази под ръководството на Оле Гунар Солскяер и още в дебюта на норвежеца начело на тима отборът показа доста по-атрактивен футбол и постигна победа с 5:1 при визитата си на Кардиф в среща от 18-ия кръг на Висшата лига.Рашфорд и Ерера бяха точни в 3-ата и 29-ата минута, а за базирания в Уелс тим Камараса намали от дузпа в 38-ата минута. Марсиал върна аванса на \"червените дяволи\" от два чисти гола в 41-ата минута и на практика това попадение се яви ключово за убиването на интригата в мача. В 57-ата минута Лингард бе точен от дузпа, а в 91-ата минута отново се разписа, за да оформи крайния резултат.След успеха Юнайтед е с 29 точки и се възползва от грешката на Челси, като вече е на 9 точки от последното място в топ 4 на Висшата лига.", "date": "2018.12.23", "title": "Ас на Юнайтед е благодарен на Моуриньо"}
{"url": "https://offnews.bg/sviat/osem-miniori-pochinaha-v-mina-v-rusia-694405.html", "text": "Спасители са открили телата на осем души в мина в град Соликамск, на около 1500 километра североизточно от Москва, където се случи авария снощи, съобщава ТАСС, позовавайки се на пресслужбата на правителството на Пермския край.Злополуката станала в мина за добив на поташ (калиев карбонат), собственост на руската компания Уралкалий, която се занимава с добив на калиев карбонат.Спасителните екипи са се спуснали отново в мината, за да издирват тялото на деветия миньор.Владимир Путин разпореди да се отпусне максимална помощ на семействата на жертвите от мината в Соликамск. Правителството на Пермския край ще изплати на семействата на жертвите, сред които има много малолетни деца, по един милион рубли (около 15 000 щатски долара), заяви губернаторът Решетников.", "date": "2018.12.23", "title": "Осем миньори починаха в мина в Русия"}
{"url": "https://offnews.bg/obshtestvo/biser-i-bistra-cherpiat-v-denia-na-sv-naum-ohridski-694254.html", "text": "Християните почитат днес Св. Наум Охридски. Имен ден празнуват и Бисер, Бисера и Бистра.Наум е древногръцко име, което означава \"утешител\".Св. преподобни Наум Охридски бил българин от благороден произход. Той последвал славянските равноапостоли св. Кирил и Методий в Моравия и Рим, където папа Адриан ІІ го ръкоположил за свещеник. След смъртта на св. Методий той заедно със св. Климент се отправил за България, където българският цар Борис-Михаил го приел с радост. Св. Климент като учител на славянска писменост изпратил в югозападната част на държавата, а св. Наум останал в тогавашната столица Плиска. В 893 г. на историческия църковнонароден събор било решено българската столица да бъде пренесена в Преслав. На същия събор Симеон Велики бил провъзгласен за цар вместо приелия монашество св. Борис–Михаил, а св. Климент бил ръкоположен за епископ. Тогава на негово място за учител бил назначен св. Наум, който работил там седем години.После той построил манастир на брега на Охридското езеро на името на св. Архангели и живял в него десет години. Св. Наум починал в 910 г., след като приел монашеско пострижение непосредствено преди смъртта си.", "date": "2018.12.23", "title": "Бисер и Бистра черпят в деня на св. Наум Охридски"}
{"url": "https://offnews.bg/futbol/guardiola-dovolen-ot-siti-vapreki-kolednia-podarak-za-livarpul-694395.html", "text": "Мениджърът на Манчестър Сити Пеп Гуардиола остана доволен от играта на \"гражданите\", въпреки домакинската загуба от Кристъл Палас с 2:3. \"Когато играеш срещу съперник, който се защитава толкова близо до своята врата не е лесно да намериш пространства. Въпреки това съм доволен от началото на мача, защото имахме положения, вкарахме гол и играхме добре.След това те ни вкараха, а после дойде и невероятното попадение на Таунсенд. Според него ключовият момент в мача е бил дузпата в началото на втората част, която Сити е трябвало да избегне и да не получава трето попадение.Тогава вече беше по-трудно, разбира се върнахме един гол, но той падна късно. Футболът обаче е такъв, понякога съперникът стреля три пъти и ти вкарва три гола. Знам, че хората гледат миналата година.Гледат последните месеци и си казват, че е невъзможно да губим точки вкъщи, но според мен няма нищо притеснително. Във футбола е нормално да губиш, да не можеш да печелиш у дома, всеки отбор го прави, защо ние да сме изключение\", каза Гуардиола.Изненадващото поражение на Сити бе прекрасен коледен подарък за Ливърпул, след като \"гражданите\" изостанаха  на четири точки зад мърсисайдци.Същото направи и другият преследвач Челси, който допусна загуба от Лестър с 0:1 насред \"Стамфорд Бридж\". Автор на единственото попадение в мача стана Джейми Варди, разписал се в началото на второто полувреме.", "date": "2018.12.23", "title": "Гуардиола доволен от Сити, въпреки коледния подарък за Ливърпул"}
{"url": "https://offnews.bg/nashite-avtori/ne-gledajte-tazi-snimka-694385.html", "text": "Микеланджело е изваял „Пиета“ през 1499 година. През 1917 година човечеството е съединило два огромни океана чрез невъобразим междуконтинентален канал. През 1928 г. в зеленикавия мухъл в мазето на лондонска болница Флеминг е открил пеницилина. През 1961 г. човешката цивилизация успя да изпрати човек в Космоса. Огромното, пулсиращо обществено съзнание, наречено интернет, бе създадено в края на XX век. През 2014-та архитектът Ейдриън Смит издигна сграда, висока 828 метра. През 2018-а фотографът на „Ню Йорк Таймс“ Тайлър Хикс направи снимка... снимка на седемгодишно момиче на име Амал. На арабски Амал означава надежда. Надежда – дума толкова универсално красива, че е използвана за женско име във всеки език, националност и култура. Фотографът се натъкнал на момичето, след като се бе добрал с огромни усилия и с риск зa живота си до едно от най-опасните места на планетата – Северен Йемен.Тайлър натисна копчето на апарата си тук, в оскъден санитарен възел в прашното селище Аслам, точно преди два месеца. Невръстното момиче, което попадна в обектива му, бе едно от милионите страдащи деца, станали жертва на най-голямата хуманитарна криза в света. Семейството ѝ бе избягало от малкия си дом в Саада, прогонено от варварските бомбардировки на саудитските военновъздушни сили. От три години Амал и родителите ѝ бяха бежанци в собствената си държава и живееха в жестока немотия в лагер, подложени на системно недохранване, болести и жажда. Домът им е направен от слама, глина и пластмасови отпадъци.Оставено без храна, тялото се обръща срещу себе си. В търсене на въглехидрати, мазнини и аминокиселини човешкият организъм започва да разгражда собствените си мускули и тъкани, да изключва една по една системите си... да се стопява. И тялото, и желанието на душата да остане в него започват да се изплъзват бавно и болезнено в нищото. Амал явно не беше яла храна от много, много отдавна.Снимката ѝ не ми дава покой вече няколко седмици. Будя се по няколко пъти нощем с настойчивия образ на момичето, витаещ и дращещ в пространството между клепачите ми и съня.Фонът на снимката е черен болничен матрак, който създава усещането, че детето е увиснало в някакъв студен, беззвезден космос. Контрастът между лицето на момичето и неговото тяло е шокиращ. Амал не гледа в обектива, а встрани и надолу. Лицето ѝ e толкова красиво. С нежен профил и спускащи се около него ручеи от кестеняви къдрици. Такова, каквото трябва да бъде лицето на всяко седемгодишно дете. Но тялото ѝ... тялото ѝ е опустошено от съкрушителен глад и е ясно, че животът, който мъждука сред развалините му, може да угасне във всеки един момент. Кожата ѝ сякаш е нанесена като тънък слой боя с четка директно върху изпъкналите ѝ ребра. Вените са синкави щрихи под полупрозрачен пергамент. Лявата ѝ ръка се е вкопчила в последните остатъци от плът над гърдите и я дърпа към себе си, сякаш иска да я задържи поне още малко, преди и тя да е отпътувала в небитието. Върху палеца на дясната ѝ ръка е кацналo насекомо, но момичето няма сила да гo прогони. Детето вече го няма в погледа ѝ. Очите ѝ не питат. Не говорят. В тях няма блясък. Няма дори болка. Само тиха тъга и примиреност... и смазващо душата усещане за безпомощност.В последно време сме започнали да живеем живота си във все по-кратки, забързани интервали. Новинарският цикъл се стеснява. Спомените ни губят устойчивост. Смисълът на това, което се случва около нас, става все по-хлъзгав. Истината сменя притежателя си в зависимост от ехо камерата, в която е попаднала. Дори обективната действителност сякаш е намерила начин да бъде субективна. Сигурно затова все по-често гледаме, без да виждаме, слушаме, без да чуваме, регистрираме, без да осмисляме, отминаваме, без да усещаме.Не е ли интересно, че днес, в епохата на видеото, мултимедиите и дигиталната преходност, фотографията не само че не изчезва, но продължава да разширява влиянието си. Може би това е така, защото в своята неподвижност една стойностна снимка ни принуждава поне за малко и ние да останем неподвижни. Да забавим ход. Да се взрем в нея. Да надникнем в ъгълчетата и свивките ѝ. Да я разберем. Да осъзнаем значението на момента, уловен върху нея, напук на неуловимата натура на времето. Тайлър Хикс направи снимка, от която боли. От която човек не може да заспи. Според мен това е нейната мисия и точно това я прави безценна. През последните три години повече от осемдесет хиляди деца в Йемен са умрели от глад! Днес – в XXI век! Четиринайсет милиона души живеят в жесток недоимък. Холерна епидемия е поразила над един милион души! От началото на конфликта са извършени осемнайсет хиляди саудитски бомбардировки! Осемнайсет хиляди! Много от тях са насочени срещу цивилни мишени: болници, училищни автобуси, сватби, жилищни комплекси. Невинните жертви са хиляди. Изселените са милиони. Разрухата е абсолютна и постапокалиптична. Няма държава. Няма икономика. Няма инфраструктура. Няма вода. Няма храна. Няма лекарства.Може да говорим до безкрай за конфликта в Йемен. За древните вендети, втъкани в тази част на света. За хутите, шиитите и сунитите. За геополитическите интереси на най-могъщите държави в света. За това как Арабската пролет се превърна в неконтролируем, смъртоносен ад и безумно преселение на народите. Истината е, че в тази кървава пиеса всяко участващо лице е главен отрицателен герой. Не знам дали мирът в Йемен е възможен, но това, което знам със сигурност, е, че има огромни индустрии и сили, за които равновесието и спокойствието означават едно-единствено нещо – загуба на пари. На девети август училищен автобус в Йемен бе взривен с ракета. Загинаха четиресет деца между шест и единайсет години. Сред димящите останки бе намерен отломък от оръжието. Оказа се бомба с лазерно насочване „ГБУ-12 Пейвуей II“, продадена със значителна печалба на единствената държава в света, носеща името на управляващото я семейство. Cъщата държава която реже на парчета неудобната истина и неудобните журналисти и която в момента е купувач номер едно на оръжия от Съединените Щати и Великобритания. Ракетата е произведена от „Локхийд Мартин“ наблизо до мястото, от което пиша тази статия. Средствата за производството ѝ са осигурени чрез контракт с Пентагона. Бюджетът на Пентагона се крепи върху парите, събирани всяка година от сто двайсет и два милиона данъкоплатци. Аз съм един от тях. Може би затова не мога да заспя. А и не трябва. Жестоките варварщини често се крепят върху безразличието на обикновения човек. Всички кукловоди щяха да бъдат безработни, ако нямаха марионетки.Знаете ли какво иска да ни каже без нито една дума малкото, съсипано от глад момиче от снимката? Да надраснем предразсъдъците си поне за малко и да се опитаме да премахнем границите. Не държавните граници – тях стана ясно, че не сме дораснали като цивилизация да премахнем поне още хиляда години. Не – другите, невидимите граници: дробните черти, които теглим с такава готовност между себе си и другите. С които се делим на числителни и знаменателни, на ние и вие, на имащи и нямащи, на просветени и непросветени, на бели, сини, червени, зелени и какви ли още не.А всъщност сме просто хора. Направени от една и съща купчина аминокиселини. И в България, и в Йемен, и в Камчатка. С мечти, стремежи и деца, за които сме готови на всичко. Това, което остава, след като бъдат премахнати границите, е безгранична човещина. За нея си заслужава да се живее. Тази малка снимка трие граници. Тя обиколи света, разтърси милиони хора, обедини ги и ги накара да излязат от летаргията и да потърсят начин да помогнат на бедстващите в Йемен било с дарения, било с думи или действия. Има много хора на този свят, които колекционират снимки, но тази снимка е особена, защото се оказа, че тя колекционира хора.Малката Амал никога няма да стане на осем. Тя си отиде от този свят само седмица след като бе направена снимката. Просто е изтляла тихичко и е издъхнала в ръцете на ридаещите си родители.Ние бродим по този свят вече хиляди години. Кланяме се безропотно на боговете си, но като че ли забравяме да се преклоним пред най-голямото божество – ето това крехко момиченце, застинало на снимката. То ще остане завинаги на седем. Завинаги надвило със седмица собствената си смърт. Страданието му е тихият шепот във всеки от нас, който ни напомня, че божественото начало се крие в избора, предоставен пред всички ни. Избор, все по-често пренебрегван от цивилизацията в полза на разрухата.След броени часове ще се съберем с хората, които обичаме, за да отпразнуваме рождения ден на най-известния бежанец в историята на човечеството. Какво ли би казал той самият за фотографията на Амал? Нямам представа, разбира се, но ми се иска да вярвам, че би изрекъл следното:„Не гледайте тази снимка. Не я гледайте – вижте я! ВИЖТЕ Я! Чуйте мълчанието и. Осмислете посланието ѝ. Усетете мъката ѝ. Не ѝ позволявайте никога да се изплъзне от паметта ви. Нима не разбирате – всяко умиращо дете е вашата „Пиета“. Има грехове, които могат да бъдат изкупени единствено от вас самите. И ако искате наистина да оцелеете, ще трябва някой ден да позволите на това момиче да възкръсне в сърцето ви и да остане там завинаги.“Да, вярно е – създадохме шедьоврите на Ренесанса. Построихме канал между два океана. Синтезирахме антибиотици. Изпратихме човек в Космоса. Изплетохме информационна мрежа, покриваща целия свят. Издигнахме сграда, висока един километър. Но не смятате ли, че всичко това някак губи значение, защото някъде по пътя си сгрешихме и позволихме на самата надежда да остане без храна.", "date": "2018.12.23", "title": "Не гледайте тази снимка!"}
{"url": "https://offnews.bg/obshtestvo/bufernite-parkingi-na-metroto-bezplatni-i-dnes-zaradi-mrasen-vazduh-694373.html", "text": "В 11 града у нас е отчетено замърсяване на въздуха, сочат данни на показателя „Air Quality Index“ на Европейската комисия.Данните от тази сутрин показват, че концентрацията на фини прахови частици (PM10) е над нормите в редица градове у нас. В София най-високи стойности на ФПЧ са регистрирани в  „Павлово“ и „Хиподрума“, съобщи бТВ.  Близо три пъти над нормата е запрашаването в Шумен.Буферните паркинги на метрото ще са безплатни и днес за всички, които оставят колите си и използват градския транспорт, до изчерпване на капацитета им. Удължава се въведената вчера мярка, заради регистрираните завишени нива на ФПЧ, съобщиха от Столичната община.Екипи на Столичен инспекторат продължават проверките за нерегламентирано горене на отпадъци в кварталите. Патрули на КАТ-Пътна полиция ще спират автомобили за проверка с мобилни газ-анализатори, които отчитат нивата на отработените газове.", "date": "2018.12.23", "title": "Буферните паркинги на метрото безплатни и днес заради мръсен въздух"}
{"url": "https://offnews.bg/sviat/tcunami-udari-ostrovite-sumatra-i-iava-desetki-zhertvi-694372.html", "text": "Цунами в Индийския океан уби най-малко 62 души, стотици са ранени на индонезийските острови Ява и Суматра след подводно свлачище, причинено от изригването на вулкана Анак Кракатау, съобщи Ройтерс, като се позовава на местните власти. Стотици сгради са разрушени или силно повредени по протежението на пролива Зунда. Властите предупреждават жителите и туристите в района да не се приближават до плажовете поне до 25 декември.Пътищата са блокирани от отломки от разрушени къщи, преобърнати коли и паднали дървета. Сред загиналите е и музикант от местна рок банда, след като сцената, на която свирили, е залята от стихията. Засега не е ясно и къде се намират останалите членове на групата. ", "date": "2018.12.23", "title": "Цунами удари островите Суматра и Ява, десетки жертви"}
{"url": "https://offnews.bg/nashite-avtori/kalin-terzijski-moiata-borba-694143.html", "text": "Чета статия за това, че гърците отново получават най-високи заплати и най-дебелички пенсии от всички балкански хора. Ох да.Че как иначе, припомням си веднага, та нали и преди, когато бях малко момче, студент по медицина с бакенбарди и вталено сако, те седяха и пиеха двойно подсладено капучино и пушеха най-скъпи и ароматични цигарки! Все едно са някакви балкански князе или набаби?!И тогава си бяха богатички, самодоволнички, надутички и носонавирени едни такива.Пък жените им – с дупета като санстефански Българии, пък самите те – на изпитите – мън мън мън – и бъкел не знаят, а и за какво им е да знаят точно пък бъкел интересно, щом татковците им имат парички; драхми валят като златен дъжд, и все пак Зевс е грък, мамка му божествена, и въобще – малака малаки, мазна работа си е гръцката, доволна и предоволна, няма две мнения по въпроса!От край време гърците са си добре, а ние ги гледаме като прецицало маче – майкя си. И няма две мнения по въпроса.Криза, криза – и пак 586 евро минимална работна заплата!А те, клетите наследници на Софокъл, изкараха една от най-сериозните кризи в цяла Европа. И действително – от предишното ниво -751 евро - минималната заплата е паднала доста. Но според сериозни статистики всъщност действителната минимална заплата на гърците в момента е малко под 700 евро – просто защото получават и тринайста и четиринайста заплата.Пак ще има узо пломари, пак ще има дзадзики, рибица и ахтаподец! Но гърците, видите ли...Нека скоча около две хиляди километра на северозапад. Колко арестувани имаше при протестите в Париж? Само до края на ноември – около 4500 по данни на правителството. Задържани.Какво ще рече „задържани”? Това ще рече, струва ми се: хора, които протестирайки, са стигнали до такива крайни действия, които са принудили органите на реда да вземат също най-сериозни, крайни ответни мерки.Четири хиляди и петстотин - само задържаните! И то не за целия период на протестите.Това, бих си позволил да твърдя, показва, че когато протестират, французите никак не се шегуват. Въпреки прочутото си чувство за хумор (извънредно нелепо, според мен).А сега мога да се върна на гърците и да кажа, че те протестираха много по-усилено и от французите. Естествено – имаха и много по-сериозни основания. Но тук става въпрос за друго!И то е: Тези хора, тези наши събратя – бедни и работещи и очакващи заплатите си като всички трудови хора по света – не чакат ножът да опре о кокала!Не чакат преклонената главица да бъде отсечена от някоя отплеснала се сабя на господар, който не знае поговорката за преклонената главица и сабята. Не чакат дупките на джоба да станат по-големи от целия джоб. Не чакат върхушката да си разиграе коня по целия мегдан. Та да се плеснат по челата и да си кажат: Бре, сега какво ще правим?!Те действат. И са готови на всичко.Сещате ли се картината на Дьолакроа „Свободата води народа” на Йожен Дьолакроа? Да, сещате се. Тя е френска.Сещате ли се друга негова картина, предхождаща „Свободата...” – а именно картината „Клането на остров Хиос”? Тя е пак френска, но в нея е изобразена сцена от гръцката борба. Клане на героични, разбунтували се гърци от турци (разбирай – потисници, поробители, властващи).И на двете картини са изобразени хора от тия народи, които умират. Драматични образи на нещо, което може би ние не разбираме съвсем ясно. А именно:Умиращи за правата си хора. Умиращи за Справедливостта хора.И така: Гърците взимат отново най-много пари на Балканите. Най-добре живеят. Недоволни са, естествено – преди са били и по-добре.А ние ги гледаме и както обикновено казваме: Тия мръсници, тия нагли византийци, тия нахални копелета! Как не ги е срам бе!Не стига че имат, ами искат и още! А мързеливи, мързелили!Нищо не правят, а само пари искат! Не са като нас – по цял ден да пушат цигари пред кварталните магазинчета и по офисите и да се тюхкат от тежкия си живот! Е – виж ни нас! Скъсваме се, скапваме се, погубваме се...от тюхкане и гъгнене и недоволстване и черногледстване! Сили не ни остават от одумване и злословене, от гаднодумие и мърморене! Влезем във фейсбук и – направо ад! Мъка мъка мъка!Ужас е нашият живот, а гърците си гледат кефа, пара грабят като невиждали – на – пада им се че ги съсипа кризата, те се оляха от взимане на пари – пък сега и недоволни, мамка им мръсна, що сте недоволни вие бе, как не ви е срам да сте и недоволни, как не ви е малко свян, че даже и да ми мрънкате и да искате да ви се подобри положението!Ще се гърчите, гърци с гърци, мамка ви византийска, щото да видите как ни е на нас!Е така казваме ние, българите. За нас всеки, който си позволи...Чуйте сега: за нас, българите, всеки, който дори си помисли да вдигне глас за правата си е жалък мрънкалник, нещастник, безсрамен наглец и лигльо!Защото...Робът ужасно мрази някой да се бунтува покрай него. И още повече – тоя, който защитава правата си и иска да получи това, което е изкарал с труда си!Робът мрази себе си – заради жалката си страхливост и заради недостойното си положение – и затова прехвърля тая омраза върху всеки, тръгнал да вдига глава!Затова българинът – чуе ли някой да вдига глас за правата си – вместо да се вдигне заедно с него, вместо поне да е солидарен с него и да го подкрепи – той се нахвърля най-злостно връз него. И го нарича най-малкото „окайваща се мърша” или „мрънкалник”.Какво е това? – питам се и веднага си отговарям: Крадецът винаги вика „Дръжте крадеца!”. Робът, който никога не се бори за правата си, а само свежда глава...робът, който таи страшна злоба, но никога и сила за борба – той проецира върху другите своите душевни съдържания. И за него тия, които се борят за правата си, които се борят въобще – са окайващи се нищожества, мрънкащи самосъжалителници. Защото самият той е такъв и вижда себе си в тях.Така де. Гърците ще продължат да пият своите свръхподсладени кофеинови напитъци, да пушат ароматичните си самодоволни цигарки и да ни се подсмихват: Даже като сме най-зле, пак сме по-добре от вас (казват усмивчиците под тъмния мъх на горните устни на сладките им женички-дунди).Даже като сме най-зле, пак ще си вземем 14-тата заплата и ще идем да измарцуцаме по едно пломари за ваше здраве, малака.Така казват гърците, представям си ги.И ми се прищява да съм малко българин и да цвръкна двайсетина драма злоба – като гной от раната на моето българско самочувствие. Но – по-добре – не.Защото аз, видите ли, знам картината „Клнето на Хиос” и знам колко са били арестуваните по време на протестите в Атина и цяла Гърция при последните протести...и знам въобще какво правят хората в големите и достойни страни, когато правата им са нарушени...И се сещам за образите на загиналите за тия права. И си замълчавам.„Преклонена главица сабя не я сече” е българска поговорка. Гнусна, като много други български неща. Надеждата ми е в това, че аз - като българин – мога да се променям. И да хвърля на боклука тая поговорка и да създам нови. Примерно: Нито ден без жестока борба с мръсните машинации на богатите и властващите...Хм, това все пак не съм го измислил аз, а Йозеф Пулицър – бащата на съвременната журналистика. Но като ловък българин, аз ще го взема назаем – поне докато измисля своя такава - крилата и смела мисъл.А преклонените главици... какво да ви кажа...", "date": "2018.12.23", "title": "Калин Терзийски: Моята борба"}
{"url": "https://offnews.bg/obshtestvo/sled-zverskata-katastrofa-kraj-pazardzhik-nadlezat-opesachen-lampi-n-694374.html", "text": "Надлезът на пазарджишкото село Звъничево, където вчера стана  с пет жертви, вече е опесъчен. Толкова пясък никога не е хвърлян на пътя, твърдят местни хора, цитирани от бТВ. Надлезът обаче тъне в мрак. Преди години са откраднати кабелите за осветлението и нови не са сложени, обяснява мъж от селото. АПИ апелира шофьорите да карат с повишено внимание и със скорост, съобразена с метеорологичната обстановка.Днес се очакват по-високи температури, но ще има валежи, които също са предпоставка за катастрофи.", "date": "2018.12.23", "title": "След зверската катастрофа край Пазарджик: Надлезът опесъчен, лампи няма"}
{"url": "https://offnews.bg/politika/karaiancheva-mnogo-sam-emotcionalna-kolegite-ot-parvia-red-v-ns-mi-p-694384.html", "text": "Лошата страна на политиката е, че може да те направи лицемерен. Аз съм един инженер за малко в политиката. Това заяви председателят на парламента Цвета Караянчева по Нова тв. Тя се определи като момичето от Кърджали и призна, че й се иска хората да казват за нея \"Нашата Цвета\".  През първите 6 месеца в парламента ми беше чудовищно трудно, защото съм много емоционална. Но стисках зъби, разказа още Караянчева. Когато си председател на Парламента - трябва да си владееш емоциите, колегите от ГЕРБ от първия ред в пленарна зала много често ми даваха знаци \"Изчакай, замълчи\", призна тя. И добави, че сега чете повече от студент пред изпит, защото трябва да е подготвена, като представлява България. Промених си държанието в пленарната зала. В живота съм си същата фурия. Вече мина една година и аз осъзнах, че съм председател на парламента. Животът ми се завъртя не на 360, а на 720 градуса, допълни тя. Липсва ми времето от фабриката, в която започнах като конструктор. Винаги е трябвало да се доказвам, но за три години станах главен конструктор, после ме поканиха за директор. Не знам дали съм добър политик, но бях добър конструктор, смята Караянчева. Тя си спомни, че най-трудна й е била 2008 г., когато трябвало до освободи 20 души от завода с 30-годишен стаж. Много ми беше тежко. Чувствах се като предател, сподели още Караянчева. „С мъжът ми се влюбихме от пръв поглед. Ние винаги ходим за ръка. Изчаках го от казармата. След като излезе, се оженихме и после се появи Калина”, разказа Караянчева. Тя призна, че съжалява за пропуснатото време с дъщеря си.", "date": "2018.12.23", "title": "Караянчева: Много съм емоционална, колегите от първия ред в НС ми правят знаци да замълча"}
{"url": "https://offnews.bg/obshtestvo/papa-frantcisk-shte-se-sreshtne-s-patriarh-neofit-pri-poseshtenieto-si-694388.html", "text": "Папа Франциск ще се срещне с патриарх Неофит на 5 май в рамките на тридневното си посещение в България. След произнасянето на привествените думи в Синодалната палата главата на римо-католическата църква ще разгледа храм-паметника \"Св. Алексанъдр Невски\". Това обяви западно и средноевропейският митрополит Антоний по бТВ. Папа Франциск ще посети България от 5 до 7 май, като част от обиколката му на Балканите. След София той ще бъде и в Скопие.Той е един скромен човек, издигнат на много сложен пост. Той е индивидуален и излиза извън протокола, в него има детска простота, като, че ли е по-различен от другите папи, описа папа Франциск митрополитът.  „Европа е християнска и като такава не може да бъде добра почва за интеграция за хората, които изповядват исляма, защото тук има сблъсък между две култури“, коментира Антоний терористичния атентат на коледния базар в Страсбург. По думите на митрополит Антоний, при спазване на всички биоетични норми и установяването на мозъчната смърт, може да се пристъпи към даряване на органите. Той припомни, че БПЦ вече излезе с позиция, че донорството е проява на християнска любов, но за да се даде благословия, има няколко условия. ", "date": "2018.12.23", "title": "Папа Франциск ще се срещне с патриарх Неофит при посещението си у нас"}
{"url": "https://offnews.bg/obshtestvo/opasnost-ot-lavini-debne-v-planinite-694375.html", "text": "Опасност от лавини дебне в планините. Силните ветрове и новият сняг са предпоставка за \"снежни дъски\" и \"козирки\".Има опасност от лавини, защото се променя структурата на снега. Снежната покривка натежава и има вероятност слоевете да се приплъзнат един спрямо друг, обясни планинският спасител Милен Братанов по Нова тв. Трябва да сме наясно, че топлото време в планината може бързо да се влоши, предупреди той. По думите му лавините в повечето случаи са предизвикани от човешка дейност. Братанов допълни, че скиорите не трябва да се отклоняват от маркираните пътеки, най-добре е и да се придвижват в светлата част на деня. ", "date": "2018.12.23", "title": "Опасност от лавини дебне в планините"}
{"url": "https://offnews.bg/obshtestvo/golemi-zverove-posledniat-gigant-po-viasat-nature-693728.html", "text": "Из цялата планета има гигантски животни, които не се страхуват да надскочат в пъти обичайните размери. От морските слонове, които тежат по пет тона, до пируващите мечки гризли и могъщите африкански лъвове, животните са достигнали масивните си размери по различни изненадващи причини. Биологът Патрик Арии е на световна мисия да открие най-големите зверове на Земята и защо размерът наистина има значение в дивата природа. Така той заснема \"Големите зверове: Последният гигант\". Поредицата можете да гледате по научнопопулярния канал  от 20:00 на 23 декември.С помощта на зашеметяващи кадри, показващи страховити близки срещи, \"Големите зверове: Последният гигант\" разказва автентичната история на гигантизма в природата. Освен че ще ви запознае със съществуващите в наши дни гиганти, с помощта на графики и илюстрации ще срещнете и големите зверове на миналото като легендарната титанобоа - гигантска змия, дълга колкото автобус.", "date": "2018.12.23", "title": "'Големи зверове: Последният гигант' по Viasat Nature"}
{"url": "https://offnews.bg/futbol/uejn-ruuni-dal-tcenen-savet-na-solskiaer-694389.html", "text": "Бившият нападател на Манчестър Юнайтед Уейн Рууни дал съвет на новия временен мениджър на \"червените дяволи\" Оле Гунар Солскяер как да настрои отбора за двубоя с Кардиф, спечелен с 5:1.Това беше официалният дебют за норвежеца, който замени на поста до края на сезона уволнения Жозе Моуриньо.\"Рууни е в основата на тази победа. Той ме посъветва да накарам играчите да играят футбол, да се наслаждават на терена и да бъдат Манчестър Юнайтед\", коментира Солскяер.\"Манчестър Юнайтед разполага с отличен отбор, качеството на играчите е невероятно. Пристигнах в сряда вечерта и успях да се видя с футболистите едва в четвъртък и петък\", добави Солскяер, който имаше репутацията на \"златната резерва\" на сър Алекс Фъргюсън в периода си като активен футболист на Манчестър Юнайтед.Той пристигна на \"Олд Трафорд\" от норвежкия Мьолде, където ще се завърне евентуално след края на сезона в Премиър лийг.", "date": "2018.12.23", "title": "Уейн Рууни дал ценен съвет на Солскяер"}
{"url": "https://offnews.bg/obshtestvo/oshte-1500-mesta-v-detskite-gradini-v-sofia-dogodina-694390.html", "text": "Баните в Банкя и Овча купел ще бъдат изцяло ремонтирани до 2020 г. Това заяви зам.-кметът по култура и образование в София Тодор Чобанов в онлайн предаването за столицата „100лица\" със Стефан Марков. Ремонтът на банята в Банкя вече е в ход, а този на банята в Овча купел предстои да започне през лятото догодина.  Шест млн. лева са осигурени за ремонта на сградата в Банкя. Парите не са от бюджета на Столична община, а са осигурени от \"Алианц България\". Банята в Овча купел, която е един от най-красивите архитектурни паметници на София, предстои да се превърне в научно-образователен център, като вторият и третият етаж ще бъдат адаптирани за учебни и научни дейности. За ремонта е сформиран голям екип от експерти в областта на балнеологията и рекреацията, като са осигурени 3.3 млн. лева европейски средства. За северното крило на Централната минерална баня Още в древен Рим термите не са били само място за хигиена, а също и за култура, търговия, срещи и обществени въпроси. Банята е била нещо като съвременния мол. В този смисъл, най-големите терми, тези на Диоклециан днес са музей на старите надписи. Банята в Атина още 50-те години е трансформирана в музей на народното гръцко изкуство, посочи Чобанов, аргументирайки намерението на общината северното крило на сградата да бъде превърнато в музей. Дебитът на карстовия извор е намалял с над 30% след земетресението през 2012 година и дори при леки сеизмични събития пътят на водата се променя. Преди няколко години мазета на съседни сгради са били наводнени с минерална вода. За детските градиниНикога в историята на София не са се строили толкова много детски градини, както през последните години. За съжаление в първите години на ХХI век е взето грешното решение да бъдат закрити 40 детски заведения, ако това не се беше случило, сега на практика нямаше да има недостиг на места. За последните 10 години са изградени близо 100 обекта, а през 2019 ще се работи по нови 15. Догодина ще бъдат открити между 1100 и 1500 нови места в детските градини в столицата, каза Тодор Чобанов. ", "date": "2018.12.23", "title": "Още 1500 места в детските градини в София догодина"}
{"url": "https://offnews.bg/turizam/ekskurzovodite-shte-okazvat-parva-pomosht-shte-usmiriavat-turisti-i-o-693176.html", "text": "Освен да обикаля забележителности с туристите и да им изнася беседи, да организира пътуването и настаняването им, един екскурзовод ще трябва да може да оказват първа помощ при инцидент, да \"овладява проблемно поведение на турист\", а също да организира и контролира сортирането на боклука при спазване на технологията за рециклиране.Тези и други изисквания са разписани в проект на Наредба за придобиване на квалификация по професията екскурзовод, внесен от Министерството на образованието за обсъждане и гласуване в Министерския съвет. Залегналите в нея типови учебни планове ще са валидни от учебната 2019/2020 г. за учениците, които тогава започват обучението си за придобиване на професионалната квалификация в съответните професионални гимназии.В задълженията на екскурзоводите ще влизат провеждането на туристическата програма, която включва посрещането на пристигащите туристи, придружаването им до хотела, съдействие при настаняване, запознаване с предстоящите дейности в рамките на екскурзията, провеждане на екскурзоводски беседи () - пише в проекта и се уточнява, че беседите трябва да включват актуална информация за съответната природна забележителност, културни и исторически факти за нея.Екскурзоводите ще имат грижата за резервирането на транспорт, хотели, ресторанти, за посещенията на музеи и ще информират туристите за възможности за допълнителни мероприятия (културни, спортни, развлекателни), както и за правилата за безопасност. Те ще оформят първични счетоводни документи, свързани с финансовото обезпечаване на групата. Ще трябва и да са наясно с правилата, свързани с визовия и митнически режим на различните държави.Униформата ще е по желание, но носенето на идентификационна карта е задължително.Освен отговорен, отзивчив, дискретен, търпелив, адаптивен, любознателен, организиран, гъвкав, приветлив, толерантен, оптимист, екскурзоводът трябва да умее да работи в екип и при продължително натоварване, пише в проекта. Задължително е да владее и чужд език писмено и говоримо.", "date": "2018.12.23", "title": "Eкскурзоводите ще оказват първа помощ, ще усмиряват туристи и организират хвърлянето на боклука"}
{"url": "https://offnews.bg/112/mazh-saseche-staretc-s-bradva-zaradi-1000-lv-694398.html", "text": "82-годишен мъж от врачанското село Враняк е бил убит вчера следобед, след като негов съселянин го посякъл с брадва. Жестокото убийство е станало около 14.30 ч., съобщава Нова твВ стая в дома на дядото влязъл 39-годишен мъж от същото село, който му нанесъл удари с брадва по главата и тялото. Възрастният мъж починал на място. След това убиецът нападнал с юмруци 83-годишната съпруга на убития мъж и със заплахи я принудил да му даде спестяванията на семейството, които били около 1000 лева.Извършителят на тежкото престъпление е криминално проявен и осъждан за грабеж и кражби, съобщават от Областната дирекция на МВР във Враца. Той е задържан от полицията за срок до 24 часа.Трупът на дядото е транспортиран за аутопсия във врачанската болница. На мястото са намерени следи от престъплението. Започнато е досъдебно производство.", "date": "2018.12.23", "title": "Мъж съсече старец с брадва заради 1000 лв."}
{"url": "https://offnews.bg/sviat/iaponskiat-imperator-akihito-navarshi-85-godini-694394.html", "text": "Японският император Акихито благодари на своя народ и на императрица Мичико за подкрепата им по време на неговото управление. Той произнесе реч по повод 85-ия си рожден ден, съобщава БНТ.Императорът припомни, че сегашното благоденствие и мир в Япония са построени върху безброй животи, загубени през войните и подчерта, че историята трябва да се предаде на младите поколения. Акихито ще абдикира на 30 април догодина, а на 1 май синът му Нарухито ще стане новият император. Това е първата абдикация на японски император през последните два века.", "date": "2018.12.23", "title": "Японският император Акихито навърши 85 години"}
{"url": "https://offnews.bg/kultura/preporachvame-vi-postanovkata-dve-v-naroden-teatar-video-694195.html", "text": "Насладете се на блестящата игра на Мария Каварджикова, Бойка Велкова и Ева Тепавичарова в постановката \"Две\" - 23Декември, 19.30 часа, Сцена „Апостол Карамитев“ в Народен Театър \"Иван Вазов\".„Двете най- легендарни български поетеси се оказват в принудително съжителство в Дома на писателите в Хисар.Дали Дора Габе може да прости на Елисавета Багряна? Дали Багряна ще признае таланта на Дора? Колко мъже ги разделят?За кого никога няма да се разберат? Кой ще отсъди коя е по-красива, коя е по-талантлива, коя е по-обичана, коя е способна на повече любов?Вярно ли е, че „Две хубави очи\" на Яворов е посветено на Дора?Дали наистина Багряна е виновна за смъртта на Вапцаров? В какви отношения е била с бащата на Дилма Русев?Вярно ли е, че и в двете поетеси е бил влюбен Нобеловият лауреат Незвал? Може ли само с думи да промениш съдбата си?И дали двете невероятни жени ще се съгласят да отговорят на тези въпроси? \" - Таня Шахова.", "date": "2018.12.23", "title": "Препоръчваме ви: Постановката 'Две' в Народен театър (видео)"}
{"url": "https://offnews.bg/obshtestvo/slantce-dnes-snegat-se-kolebae-za-koleda-694367.html", "text": "Слънчево ще е времето днес, ще духа умерен вятър, а край морето ще превали пред обяд ще превали дъжд. Максималните температури ще са предимно между 6 и 11 градуса, според прогнозата на НИМХ.По Черноморието облачността ще е променлива, термометрите ще се качат между 8 и 11 градуса. Сред вълните от 1-2 бала няма да е по-топло от 7-8 градуса. В планините облачността ще е значителна, на много места ще вали слаб сняг. Ще духа силен, по високите и открити части бурен северозападен вятър. Максималната температура на височина 1200 метра ще е около 3, а на 2000 метра – около минус 3 градуса.Утре ще духа вятър на повече места и ще има валежи, по върховете сняг. През нощта срещу Коледа ще нахлуе студен въздух. Дъждът ще премине в сняг, но от север бързо ще спира. ", "date": "2018.12.23", "title": "Слънце днес, снегът се колебае за Коледа"}
