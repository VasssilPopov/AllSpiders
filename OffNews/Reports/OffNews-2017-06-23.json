{"url": "https://m.offnews.bg/news/Obshtestvo_4/Vodata-v-Haskovo-mozhe-da-se-polzva-za-piene-i-gotvene_658945.html", "text": "Водата в Хасково може да се ползва за пиене и готвене, обявиха от министерството на здравеопазването.Днес ведомството е получило от Института по ядрена енергетика и ядрени изследвания към БАН резултатите от анализите на пробите питейна вода за установените стойности на изследваните радионуклиди, взета от крана при потребителя в Хасково след реорганизация на водоснабдяването.Данните са предоставени на Националния център по радиобиология и радиационна защита, чиито експерти са изчислили стойностите на здравнозначимия показател индикативна доза.Получените резултати показват стойности от 0, 0262 до 0,0807 mSv/у, което е под нормативно определената параметрична стойност от 0,1mSv.Установените съответствия с нормативните изисквания на подаваната към момента във водоснабдителната мрежа на гр. Хасково питейна вода дават основание да се отмени наложеното от здравните власти ограничение за ползване на водата за пиене и готвене, посочват от МЗ.Този извод е препоръчан и в Експертното становище на Световната здравна организация, получено в Министерство на здравеопазването. В своето становище експертите на СЗО изразяват подкрепа към действията, предприети от здравните власти, и определят взетите мерки като адекватни и навременни.Остава забраната към водоснабдителното дружество за водоподаване от 7 тръбни кладенци на ПС 1 и ПС 2, за които е установено несъответствие на подземната вода с нормативно определените изисквания.", "date": "2017.06.23", "title": " Водата в Хасково може да се ползва за пиене и готвене"}
{"url": "https://m.offnews.bg/news/Tehnologii_18759/Na-zhivo-Izstrelvaneto-na-BulgariaSat-1_658946.html", "text": "SpaceX планира изстрелване на BulgariaSat-1 от ракетната площадка 39A (LC-39A) в Космическия център Кенеди на НАСА във Флорида.Първоначално се очаквашедвучасовият прозорец на изстрелването да се отвори в 21.10 ч. българско време, но впоследствие стартът беше отложен за 22.10 ч.BulgariaSat-1 е първият в историята на страната геостационарен комуникационен сателит.Той ще бъде разположен на българската орбитална позиция.BulgariaSat-1 ще осигурява директно до домовете телевизионни и комуникационни услуги на Балканите и в други европейски региони. Сателитът е подходящ за 4G LTE мрежа в 1800 MHz.Освен за телевизионни и комуникационни услуги, BulgariaSat-1 може да се използва при форсмажорни обстоятелства – аварии, при природни бедствия – земетресения, бури, наводнения, когато наземните мрежи не работят.", "date": "2017.06.23", "title": " На живо: Изстрелването на BulgariaSat-1"}
{"url": "https://m.offnews.bg/news/Obshtestvo_4/Naj-uspeshniiat-klip-za-autizma-veche-i-na-balgarski_658806.html", "text": "Какво е аутизъм? Сигурно сте се опитвали да го обясните на някого. Не беше лесно, нали? Задачата става неколкократно по-трудна, ако този някой е дете. Замислете се колко време ви е отнело да изясните това дори на себе си.Това кратко 4-минутно клипче успява може би за пръв път да обясни просто, ясно и въздействащо трудната тема на малки и големи. Нарича се \"Случват се удивителни неща\" и вече е гледано стотици хиляди пъти в интернет. Отскоро то може да се намери и с превод на български.Клипът е дело на аниматора Алекс Амелинес и е част от информационна кампания за аутизма.", "date": "2017.06.23", "title": " Най-успешният клип за аутизма вече и на български"}
{"url": "https://m.offnews.bg/news/Ikonomika_59/Ogranichavaneto-na-plashtaniiata-v-broj-e-pravilno_658924.html", "text": "Дискусията около ограничаването на плащанията в брой до 1000 лева има няколко страни. Затова и позициите са крайни и изострени.  От една страна е истина, че парите в брой и особено големите купюри на банкнотите се използват в сивата икономика, за избягване на данъци и регулации, за плащане на корупция, за наркотрафик и трафик на хора.Използват се от хора, които имат средства с неясен произход и не искат да си вложат парите в банка. Ограничаването на плащанията с пари в брой ще ограничи сивата икономика, корупцията и незаконните дейности, защото ще бъде по-трудно да се правят плащания за тях. Те няма да изчезнат, но ще намалеят.В други страни от ЕС е въведен отдавна лимит върху плащанията в брой, например в Гърция до 1500 евро, а в Италия е до 3 хил. евро.От съвсем друга страна, за България може би забрана на плащанията в брой над 1000 лева - 500 евро е твърде строго и определено ще създаде неудобства.В повечето страни от ЕС прагът за ограничаване на плащанията в брой е най-често между 2 и 3 хил. евро. Но и това не е норма.В Дания са си поставили за цел да забранят плащанията в брой изцяло, а в съседна Швеция кешът отдавна не е на мода и почти навсякъде плащането става с карти.След законодателните промени плащането в брой у нас няма да изчезне, обаче може да се окаже силно ограничено като мярка срещу прането на пари.", "date": "2017.06.23", "title": " Ограничаването на плащанията в брой е правилно"}
{"url": "https://m.offnews.bg/news/Ikonomika_59/Ivajlo-Penchev-za-doklada-na-KFN-Mamata-si-dzhasate-ej_658948.html", "text": "В петък вечерта бизнесменът Ивайло Пенчев излезе с позиция относно доклада на Комисията за финансов надзор.По-рано днес КФН обяви, че е открила множество нарушения при проверката на платформата за онлайн търгове с обратно наддаване Окшънайз (Аuxionize), основана от Пенчев.От КФН разпространиха , според който компанията няма право да предлага застрахователни услуги и да ги класира по цена, тъй като те не са идентични по покритие на услугата.\"НАЙ- СЕТНЕ!ТИЯ ХУБАВЦИ ОТ КФН НАЙ-СЕТНЕ НАПИСАХА ДОКЛАД!ПОВЕЧЕ ОТ МЕСЕЦ И ПОЛОВИНА СЛЕД ЗАКОННО ОПРЕДЕЛЕНИЯ СРОК!Не съм го чел още, щото бил трийсе страници. Ще го чета после.САМО ДА ВИ ПИТАМ АЗ ВАС ХУБАВЦИ:ЩО НЕ ГО ПОДПИСА НЯКОЙ ТОЯ ДОКЛАД, БЕ?СРАМ ЛИ ВИ Е? ПРЕДПОЛАГАМ, ЧЕ ЩЕ ДА Е СРАМЕН ТЕКСТЪТ..И ЩО НИКОЙ НЕ ДОЙДЕ ДА МИ ГО ВРЪЧИ БЕ, ХУБАВЦИ НЕДНИ?ЗНАЕТЕ ЛИ ВИЕ, ЧЕ ИМА ЕДИН ЗАКОН ДЕТО ВИ РЕГУЛИРА ВАС. ТАМ ЧЛ. 19 АЛ. 6 ГЛАСИ:За всяка извършена проверка се съставя констативен документ в два екземпляра, който се подписва от длъжностните лица на комисията, извършили проверката, и се връчва срещу подпис на провереното лице.НИТО ПОДПИСВАТЕ!НИТО ВРЪЧВАТЕ!АМА РАЗПРАЩАТЕ АНОНИМКАТА ДО 100 МЕДИИ!ВИЕ НА ТОЯ ЗАКОН МАЙКАТА МУ ЕБАХТЕ БЕ, ДАМИ И ГОСПОДА!И ДОКЛАДЪТ, С КОЙТО ПРОВЕРЯВАТЕ МЕН, Е ЕДИНСТВЕНИЯТ, КОЙТО НЯКОГА Е ПУБЛИКУВАН НА ВАШАТА СТРАНИЦА!НА 2 МЕСТА.И ПРАТЕН ДО СТО МЕДИИ!АБЕ,(ударението е на а)ВИЕ ДА НЕ БИ ДА ПОЛЗВАТЕ СЛУЖЕБНОТО СИ ПОЛОЖЕНИЕ, ЗА ДА ОКАЗВАТЕ ИНСТИТУЦИОНАЛЕН НАТИСК ВЪРХУ ОКЩЪНАЙЗ?А?СЕГА ЩЕ ПРОЧЕТА НАПИСАНОТО ОТ АНОНИМНИЯ ТВОРЕЦ, И ЩЕ ВИ СЕ ОБАДЯ ПАК ПО ФЕЙСБУКА,АНОНИМНИ ХУБАВЦИ НЕДНИ!\".\"Малеее!АБЕ ЕЙ, хУБАВЦИ!ВИЕ ЗАЩО ПУБЛИКУВАТЕ ИНФОРМАЦИЯ, КОЯТО ПРЕДСТАВЛЯВА ТЪРГОВСКА ТАЙНА НА ОКШЪНАЙЗ И НЕЙНИТЕ КЛИЕНТИ В СТО МЕДИИ?КЪДЕ ВИ Е АКЪЛА, БЕ?ЧУВАЛИ ЛИ СТЕ ЗА ПРОФЕСИОНАЛНА ТАЙНА БЕ, АНОНИМНИЦИ?В ОНЯ ЗАКОН, ДЕТО МУ ЕБАХТЕ МАЙКАТА ИМА ОЩЕ ЕДИН ЧЛЕН.25-ти.Я ГО ПРОЧЕТЕТЕ!И ТЪКМО СИ ПОМИСЛИХ, ЧЕ СТЕ СВЪРШИЛИ С ПРОВЕРКАТА, А ТО НЕ БИ!НИКАКВО РЕШЕНИЕ НЯМА В АНОНИМКАТА!НИТО НИ ГЛОБЯВАТЕ, НИТО НИ ЗАБРАНЯВАТЕ ДА РАБОТИМ, НИЩО..НЯМА РЕШЕНИЕ...САМО НЕЗАКОННО РАЗПРОСТРАНЕНИЕ НА ПРОФЕСИОНАЛНА ТАЙНА!ТАКА ЛИ ПОСТЪПВАТЕ С ПРОФЕСИОНАЛНАТА ТАЙНА НА ВСИЧКИ ПРОВЕРЯВАНИ ОТ ВАС БЕ, ЮНАЦИ ?ЦЦЦЦЦ....ОТИВАМ ДА ПИЯ ДВЕ ПИТИЕТА С ПРИЯТЕЛИ, ПЪК УТРЕ ЩЕ ВИДЯ КАКВО ДА ВИ ПРАВЯ.МАМАТА СИ ДЖАСАТЕ, ЕЙ!\"Ивайло Пенчев", "date": "2017.06.23", "title": " Ивайло Пенчев за доклада на КФН: Мамата си джасате, ей!"}
{"url": "https://m.offnews.bg/news/Medii_73/SBZh-Betina-Zhoteva-e-dlazhna-da-se-izvini_658947.html", "text": "Комисията по журналистическа етика на Съюза на българските журналисти излезе със становище по повод изложението на отговорния редактор на сайта на СБЖ Къдринка Къдринова.Къдринова е сезирала Комисията за \"заплахи, отправени към нея от члена на СЕМ Бетина Жотева по време на заседание на Комисията по културата и медиите към Народното събрание на 15 юни 2017 г.\"\"Комисията по журналистическа етика на СБЖ се запозна с изложението на отговорния редактор на сайта на СБЖ Къдринка Къдринова по повод заплахи, отправени към нея от члена на СЕМ Бетина Жотева по време на заседание на Комисията по културата и медиите към Народното събрание на 15 юни 2017 г. във връзка с казуса около „Радио България”. Комисията се запозна с разпространения аудиозапис по същия случай и с редица интервюта, дадени от г-жа Жотева на различни медии.1.Комисията смята за недопустими заплахите и агресивните реплики, отправени към известната и уважавана журналистка Къдринка Къдринова при изпълнение на професионалните й задължения, от страна на член на СЕМ - регулаторния орган, чиято задача е да защитава „свободата и плурализма на словото и информацията”, както е записано на сайта на СЕМ. Подобно поведение е неприемливо и е в разрез с основни принципи на журналистическата етика и на свободата на словото – фундаментални ценности във всяко демократично общество.Комисията по журналистическа етика на СБЖ ще продължи да отстоява правото на журналистите да задават своите въпроси без страх и риск да бъдат подлагани на външен натиск. Като член на СЕМ Бетина Жотева би трябвало да знае, че няма неудобни въпроси, има неадекватни отговори. В случая отправените от нея заплахи не могат да се приемат по друг начин, освен като посегателство срещу свободата на словото и правото на журналиста да упражнява свободно професията си. Отмина отдавна времето, когато от журналистите се изискваше да задават предварително подготвени удобни въпроси. Като член на СЕМ Бетина Жотева би трябвало да е гарант, а не цензор на журналистическата свобода.2.В поредицата си изявления Бетина Жотева измества фокуса на възникналия проблем. Въпросът е етичен и журналистически, а не политически, както тя се опитва да го представи. Квалифицира го като „гигантска манипулация”, „христоматиен пример за фалшифицирана новина”, „хибридна атака” и т.н., което според Комисията не отговаря на истината. Не може на един журналистически въпрос, който цели да установи истината, да се приписват неоснователни обвинения и „интриги”, за каквито липсват основания и доказателства.3.„Стилът – това е човекът,” казва френският естествоизпитател Бюфон. Смутени сме, че г-жа Жотева, която години наред е била журналист, медиен експерт и дипломат, може да изтърве реплики, които си струва да цитираме: „Значи, който се е опитал да ме вкара в интрига, не е прокопсал.Много внимателно! Ама много внимателно с мен специално.”На въпрос на Къдринова „Това какво значи – заплаха ли е?”, отговорът на Жотева е: „Абсолютно. Пред всички”.И още една нейна реплика към Къдринова: „ Ако си отворите още веднъж устата за мен, ще видиш какво става.”Цялостното поведение и стилистиката на г-жа Жотева е в разрез с основополагащия принцип на Етичния кодекс на българските медии, към който член на СЕМ би трябвало да се придържа: „...всеки има основното право на свобода на изразяване, достъп до информация, защита на личното достойнство и неприкосновеността на личния живот и право на безопасност и сигурност”.4.Г-жа Жотева би трябвало да преосмисли поведението си и да поднесе извинения пред колежката Къдринова и цялата журналистическа колегия. Но виждаме, че вместо да го стори, тя твърди в изявленията си, че ще съди Къдринова. Озадачени сме върху какво би базирала г-жа Жотева евентуален съдебен иск, след като поводът е зададен журналистически въпрос. Ако се тръгне по този път, ако на колежката Къдринова „ще й се случват много съдилища”, както обеща Жотева, това може да даде повод за срутването на България на още по-ниска позиция от незавидното 109-о място по медийна свобода.Като приема случая за демонстративно пренебрежение на журналистическия труд и посегателство над свободното слово, Комисията по журналистическа етика на СБЖ очаква с позиция по въпроса да излезе и СЕМ.Комисия по журналистическа етика на СБЖ в състав:Мария Нецова, председателЗлатка МихайловаЖени МоневаИван ТодоровСофия, 23.06.2017 г.\"", "date": "2017.06.23", "title": " СБЖ: Бетина Жотева е длъжна да се извини"}
{"url": "https://m.offnews.bg/news/Politika_8/Tcacheva-iznenadvashto-se-poiavi-v-Agentciiata-po-vpisvaniiata-za-da_658949.html", "text": "Работното време на Агенцията по вписванията за седмицата от 26 до 30 юни ще бъде от 8 до 19 часа. Всички отпуски на служителите бяха спрени със заповед още в четвъртък. А гражданите, които се редят, за да подадат своите финансови отчети, вече ще чакат в салона на агенцията, а не отвън.Това разпореди днес министърът на правосъдието Цецка Цачева, след като се наложи днес извънредно да провери на място как работи Агенцията по вписванията.Строгите мерки за подобряване на работата на държавната администрацията с граждани и премахване на опашките във всички ведомства идват след разпореждане на премиера Бойко Борисов, съобщи Цачева в личния си Facebook профил.„Днес получих сигнал от граждани, че въпреки взетите мерки пред Агенцията има опашка от над 30 души. Това най-малкото е неприятно при 30 градуса температура. Затова разпоредих незабавно хората да бъдат пуснати вътре в салона, където има климатик. И дойдох на място да проверя ситуацията и да чуя лично от гражданите какви са проблемите им“, каза Цачева.Тя увери гражданите, че подобряването на работата на администрацията ще е системна практика и при нови сигнали ще се реагира незабавно.", "date": "2017.06.23", "title": " Цачева изненадващо се появи в Агенцията по вписванията, за да въведе ред"}
{"url": "https://m.offnews.bg/news/Futbol_18793/Internet-se-zabavliava-s-DEDO-BORE-SKILLS_658910.html", "text": "Зрителите, които присъстваха на Националния стадион \"Васил Левски\", за да наблюдават шоуто на Бербатов и Фиго \"All Stars\" със сигурност са останали с хубави спомени.Легендата на Левски стана за смях пред съотборници и зрители по време на благотворителния мач. Необезпокояван в средата на терена, Борето получи топката, но загуби равновесие и падна на земята.Изпълнението му мигновено предизвика бурен смях сред трибуните, като феновете не пропуснаха да се шегуват при всяко негово отиграване след това.За негов лош късмет, само няколко минути по-късно му се наложи отново да се изправя от земята, след като за втори път загуби равновесие.Очевидно пълният малшанс си оказа влиянието на спортния директор на Левски и той си изля яростта в краката на един от гостите на Бербатов.В крайна сметка и шоуто бе налице. Трябва да благодарим на звездите като Даниел Боримиров и компания, които направиха празника в София.", "date": "2017.06.23", "title": " Интернет се забавлява с \"DEDO BORE SKILLS\""}
{"url": "https://m.offnews.bg/news/Politika_8/Partiiata-na-Mareshki-za-iskanite-imuniteti-Mirishe-na-benzin_658908.html", "text": "Двамата депутати от Воля - Пламен Христов и Кръстина Таскова, на които главният прокурор Сотир Цацаров поиска имунитета, са готови да си го дадат. По-рано днес Цацаров поиска имунитета на трима от Воля - горепосочените двамата и отново на лидера Веселин Марешки, който вече веднъж си го даде. \"Разговарях с Кръстина Таскова по телефона и от името на двама ни мога да заявя, че сме готови да дадем нашия имунитет без да губим времето на парламента\", продължи Христов.„Нямаме никакви притеснения във връзка с евентуални разследвания срещу нас\", категоричен бе Христов. После той добави, че доколкото е успял да се запознае с обвинението става въпрос за \"плод на конкуренция“.Пламен Христов обясни, че преди избирането им за народни представители в ролята си на управителни органи в структурите на Веселин Марешки, за него и Кръстина Таскова е имало разследване на прокуратурата, което се е произнесло, че няма основание за повдигане на обвинение.„Г-н Цацаров е преценил, че може да започне нови действия срещу нас, ние сме на разположение да отговаряме и да дадем всичко необходимо, за да не възпрепятстваме следствието“, посочи Пламен Христов.Той добави, че нито един от депутатите от Воля няма нужда от имунитет.А относно искането на имунитетите на трима от Воля - Веселин Марешки, Пламен Христов и Кръстина Таскова, Христов коментира така: \"Имаме подозрения, а и не само подозрения за атаките, които зачестиха срещу нас. Мирише на бензин“.", "date": "2017.06.23", "title": " Партията на Марешки за исканите имунитети: Мирише на бензин"}
{"url": "https://m.offnews.bg/news/Analizi-i-Komentari_65/Proektat-Quaero-ili-zashto-inovatcii-ot-chinovnitci-ne-triabva-da-se-o_658907.html", "text": "Защо не трябва държавата да харчи пари за да създаде собствена платформа за обществени поръчки. Най-лесно ще ме разберете, ако ви разкажа историята на Quaero.Накратко:През април 2005 г. Жак Ширак и Герхард Шрьодер обявяват, че Европейският съюз ще финансира създаването на конкурент на Гугъл.Кръщават проекта Quaero (търся на гръцки). Проектът е финансиран от Европейския съюз.За разработката създават консорциум. Води го голяма френска частна компания. Тогава се е казвала Thomson, сега се казва Technicolor.Участват още десетина компании, сума университети и научноизследователски институти.Жак Ширак анонсира началото на тоз велик проект при обявяване старта на нещо още по-велико: Agence de l'innovation industrielle – държавна агенция за иновации в индустрията.Стартът е типичен – гръмки събития, водени от висши политици, в които думите иновация, иновативен и подобни бъкат като бели червеи от устата на двуседмичен труп.Важни хора с вратовръзки държат речи със сложни думи пред екзалтирани чиновници, въобще… за наивния наблюдател това изглежда като начало на една прекрасна научно-изследователско-творческа оргия, от която ще да се роди поне едно умно дете с голям потенциал.Наивният наблюдател затова е наивен, обаче...Оказва се, че няколко години след бурната любовна игра никой не е бременен и нищо не се ражда. Похарчват се едни стотин милиона евро пара на европейските данъкоплатци, но конкурент на Гугъл така и не се появява.Въпреки десетките корпорации, институти и институции, организирани и финансирани от най-висши евробюрократи.Има различни тези относно причината за провала на иновативната европейска инициатива.Според някои, любовната игра е била твърде дълга и изморителна, и когато участниците е трябвало да извадят инструментите и да започнат работа, налягането в системата е било ниско и не е било достатъчно да осигури необходимата твърдост, щото инструментът да приеме подходяща форма и пенетративност.Според други – не е там проблемът.Налягането си е било ок и инструментите са били в добро състояние, но отчасти поради сложните думи, използвани от ораторите, отчасти поради феминизма, разпространен сред участничките, а и по други причини, инструментите са били насочени в неправилната посока и не се е стигнало до подходяща инструментализация.Има и трета теза, според която причината е в сложните правила на оргията. От участниците се е изисквало да попълват твърде дълги хелт енд сейфти формуляри малко след изваждане на инструмента, но преди употребата му и това е довело до масов спад точно когато е трябвало да се върши работа.В крайна сметка фрустрираните участници преминали към самозадоволяване и така цялата енергия на мероприятието била почистена на другия ден от плочките на тоалетните и килимите на кабинетите.Все пак няколко частни фирми, любимки на властта прибрали едни пари, лъжейки хората, че създават конкурент на Гугъл, докато всъщност цапат плочките.На 31 декември 2013 година Quaero официално бил обявен за суха чекия.В обявлението се казвало:Учудващ е грубият и невъзпитан език, на който е написано обявлението.Оказало се, че всъщност това не е оригиналният текст. Оригиналът бил поставен на сайта и стоял там три дни. После някакъв зевзек – селяк, хакнал сайта с гега и поставил своя версия. Та.. това е версията на селяка. Изненадващо, никой никога не забелязал, случката. Може би по простата причина, че след като парите за крадене били свършили, вече никой не се интересувал от Куеро.Оригиналът на анонса съм приложил по-долу в съкратен вариант:Уважаеми господин председател на Европейската комисия, уважаеми господин председател на Европейския Парламент, Уважаеми господин председател на Европейския съвет, Уважаеми господин председател на Съвета на Европейския съюз, Уважаеми господин председател на Европейския икономически и социален комитет, Уважаеми Господин председател на Европейския комитет на регионите, Уважаеми господин председател на Европейския надзорен орган по защита на данните, ( докладчика отпива вода) ,Уважаеми Господин председател на Европейския екип за незабавно реагиране при компютърни инциденти, Уважаеми господин председател на Службта на Органа на европейските регулатори в областта на електронните съобщения , Уважаеми Господин председател на Агенцията на Европейския съюз за широкомащабни информационни системи , Уважаеми Господин председател на Европейският институт за равенство между половете, Уважаеми Господин председател на Агенцията на Европейския съюз за мрежова и информационна сигурност , Уважаеми Господин председател на Европейската фондация за обучение , Уважаеми Господин председател на Агенцията на Европейския съюз за основните правa, Уважаеми Господин председател на Службата на Европейския съюз за интелектуална собственост, Уважаеми Господин председател на Единният съвет за преструктуриране, Дами и господа евродепутати, Уважаеми служители в структурите на Европейския съюз,Скъпи граждани на Европа,Днес сме се събрали да отпразнуваме успешното приключване на един от най-важните иновативни проекти в новата история на нашия континент.(бурно ръкопляскане, широки усмивки, спорадични екзалтирани подвиквания. Докладчикът успокоява тълпата с характерен жест на дясната ръка при който тя първо се вдига като за древноримски поздрав, но не по- високо от хоризонталата и после се спуска и вдига ритмично с движение само от рамото, леко сгъната в лакътя и с отворена длан – демек – спотаете вълнението за по-късно).Преди само пет години, Ние, лидерите на Обединена Европа, осъзнавайки значението на иновациите за конкурентността на нашите страни във все по-бурно развиващият се модерен свят, стартирахме един амбициозен проект!Проекта Quaero!(отново избухват бурни аплодисменти, екзалтираните подвиквания зачестяват, появяват се първи сълзи в очите на по-емоционалните зрители. Отново жеста с ръката.)В това смело начинание, ние получихме подкрепата на всички Европейски институции. (докладчика изброява отново институциите, които споменава в началото на речта, което изброяване аз ще спестя)Нещо повече!Получихме подкрепата на Европейската научна общност!Успяхме да привлечем като партньори и десетки частни компании!Компании, поставили името на стария континент върху картата на съвременния иновативен свят!(аплодисменти, подвиквания, повече сълзи, жест)Пет години хиляди инженери, учени и представители на десетки европейски институции работиха рамо до рамо , вдъхновени от амбициозността и нестандартността на този иновативен проект!Бяха трудни пет години.Няма да забравим безсънните нощи, прекарани пред компютърните екрани, димящите чаши с кафе, разхвърляни по бюрата на недоспалите програмисти, миговете на униние и екстаз…Да, и фасовете, на най-заклетите джаги фенове, изгасени в чашите снощно кафе (умилителен смях подкрепящ свежата шега)Пет години ние ставахме с куеро, живеехме с куеро и си лягахме с куеро. (благодарим на съпрузите си за разбирането)(отново свеж и умилителен смях и спорадични ръкопляскания, подкрепящи шегата)За повечето от нас това бе пръв проект от такъв мащаб.…………………………………и така нататък , докладчикът емоционално пресъздава преживяното за 5 години от 10 000 души в рамките само на един час. Няма да ви занимавам с пълния текст, понеже няма толкова хартия на вестника, а и фейсбука има ограничения. Ще обърна внимание само на края:………И така:Пет години по-късно, нека се поздравим с огромния успех !Всички вие доказахте, че Европа може!И да си пожелаем още проекти като Quaero!А защо не и по-амбициозни!(бурни аплодисменти, нестихващи подвиквания и трудно сдържани сълзи сред цялата женска част от публиката и по-голямата част от мъжката такавa)Същото би се получило ако тези или други някои иноватори-чиновници решат да си направят конкурент на ексел или на уърд или на аутокад или на спотифай или на окшънайз или на който и да е друг продукт, създаден и развиван от предприемачи.В най-добрия случай ще създадат някое куцо недоносче, което ще гълта луди пари ежегодно за да не умре от вирусна инфекция. Парите ще се плащат на приятелска фирма. - Текстът на Ивайло Пенчев е с оригинално заглавие \"Защо не трябва държавата да харчи пари за да създаде собствена платформа за обществени поръчки\". Публикуван е в профила му във фейсбук.", "date": "2017.06.23", "title": " Проектът Quaero или защо иновации от чиновници не трябва да се очакват"}
{"url": "https://m.offnews.bg/news/112_6/Pozhar-na-ul-Ivan-Asen-II-zapali-se-pokriv-na-blok_658911.html", "text": "Пожар се запали тази сутрин в блок на столичната улица Иван-Асен II. Инцидентът е станал в блок на номер 66. Пламнал е покривът, като огънят е тръгнал от аспирацията, съобщиха от пожарогасителната служба за OFFNews. Няма пострадали.Няколко коли на пожарната се притекоха да изгасят пожара, който вече е овладян.В приземния етаж на блока се намира заведение от веригата пицарии \"Виктория\". Огънят е възникнал там. Той бил изтеглен през отдушника към комина и на покрива се появил дим.Живеещите в блока са били евакуирани. В сградата се намира и филиал на детска ясла, който в момента е затворен за летния сезон.", "date": "2017.06.23", "title": " Пожар на ул. Иван Асен II, запали се покрив на блок"}
{"url": "https://m.offnews.bg/news/Obshtestvo_4/Goli-veshtitci-v-gorite-tazi-nosht-bilkite-na-Eniovden-spasiavat-i-ot_658885.html", "text": "Тази нощ се берат най-лековитите билки, утре е Еньовден. Според народните вярвания в полунощ небето се отваря и стават чудеса, а водата придобива целебна сила.С набраните билки се лекуват всички болести, с тях могат да се гонят и зли духове, според легендите. Народът ни вярва, че това е нощта, в която вещици и магьосници се събират, събличат се и яхват метлите. На вещерските събори се правят заклинания и черни магии, хващат и всички видове уроки. Край реките и езерата пък се събират голи самодиви, които се приемат за повелителки на горите.Затова и брането на билки се нарича на места \"откупуване\" от самодивите и злите сили. Според вярванията на този ден слънцето тръгва на дълъг път към зимата и затова лудува, къпе се в росата и тя придобива лечебна сила. Еньовден съвпада с лятното слънцестоене и е свързан с култа към слънцето. Народът ни казва: Еньо си е наметнал кожуха и отива за сняг. Преданията повеляват на Еньовден да не се работи, за да не се ядоса свети Еньо и да не прати градушка и гръмотевици в имота на този, който не спазва обичая. Билките, набрани в нощта на Еньовден, се вият на венци и се разпределят на Св. Врач на 1 юли. Лековитите растения за Еньовденския венец са 77 и половина. Те се събират и в китка, по която в ранни зори се гадае за здраве и любов. ", "date": "2017.06.23", "title": " Голи вещици в горите тази нощ, билките на Еньовден спасяват и от магиите им"}
{"url": "https://m.offnews.bg/news/Futbol_18793/Fenove-na-Levski-kam-Burabiia-Predatel_658889.html", "text": "Трансферът на халфа на Левски Мехди Бурабия в Коняспор отприщи вълна от недоволство сред феновете на \"сините\", които заляха официалния профил на мароканеца в Инстаграм. Голяма част от привържениците на 26-кратните шампиони насочиха гнева си директно към 25-годишния футболист, който беше залят с куп обиди в социалните мрежи.Както е известно, полузащитникът беше основен играч в състава на Николай Митов и отборът се очакваше да се гради именно около него.Бурабия обаче пожела да напусне и постави в патова ситуация \"сините\". Това принуди ръководството на Левски да стартира преговори с Коняспор, които завършиха успешно вчера.25-годишният халф премина успешно медицински тестове в Турция, където бе в компанията на изпълнителния директор на Левски Красимир Иванов, след което парафира договор с тима, завършил на десето място в последния шампионат на Турция.\"Ти си подъл човек. Ти си предател! Всички видяхме какъв човек си всъщност. Подкрепяхме те, но ти ни разочарова. не заслужаваш да играеш за такъв отбор като Левски...\", пише един от разгневените привърженици.Друг пък добавя: \"Дано никога не се върнеш в Левски\".Друг от продадените футболисти - Божидар Краев пък бе поздравен от \"сините\" по повод 20-ия му рожден ден.", "date": "2017.06.23", "title": " Фенове на Левски към Бурабия: Предател!"}
{"url": "https://m.offnews.bg/news/Kultura_33/Sofiia-disha-s-Ostava-utre-sreshti-s-kultovi-pisateli-v-Dumi-na-4-gu_658891.html", "text": "Фестивалът за градска култура \"София диша\" за първи път ще се проведе на площад „Св. Александър Невски“ утре и в неделя, както и на 26 и 27 август. Причината за промяната на феста, който досега бе само през август, е предстоящото ни председателство на Европейския съвет и подготовката на столицата за него. Колкото и да са ни любими малките централни улици, те вече отесняват за размера на събитието, тази година очакваме посещаемост от над 50 000 души, в програмата са включени 200 участници, бюджетът ни е от 160 000 лева, от които 60 000 са от партньорите ни от Столична община“, каза Стоян Зиков от организаторите на феста.Локацията на фестивала и през тази година ще бъде разделена на тематични зони: в „Творческа зона“ ще има прожекции на филми, изложби, голяма музикална сцена и литературни четения и представяния на книги; в „Детската зона“ са съсредоточени всички забавления за деца от различни възрасти; в „Спортната зона“ ще има свободен достъп до различни спортни съоръжения, както и уроци на открито и демонстрации; в „Базарната зона“ ще вземат участие български дизайнери и художници приложници. В новата зона „България“ ще бъдат представени български традиционни занаяти, музика и танци.Творческа зона: Кинопавилионът предлага прожекция на новата Лятна програма на фестивала за късометражно кино Future Shorts на 24 юни от 17:00 ч, 19:00 и 20:30 ч.Музикална сцена представя смесица от перуанска музика и джаз с Ritmos Negros; „Вокализирай това“ – проект на Миша Илиев, представящ интересни изпълнители, изучаващи поп-рок пеене; най-новото попълнение в музикалния лейбъл Homeovoxmusic, младата и талантлива VICK; Остава; Точка БГ, балканска психеделия с Котарашки, рок музика с младата българска банда Innerglow и др. Мобилна книжарница – „Думи на 4 гуми“, ще срещне гостите на фестивала с писателите: Димитрис Георгиев, Емануил А. Видински, Рене Карабаш, Милен Русков, Михаил Вешим, Васил Панайотов, Константин Трендафилов; Димана Йорданова, Петър Чухов, Николай Терзийски, Иво Сиромахов и др.;Артбук България представят изложба на 50 български артисти, работилница за създаване на „завършен герой за игра от 3D модел до анимация; Детска зона: Творчески работилници по програмиране за деца със SoftUni Kids; роботика с MindHub; Джагадамба ще представят приключения за развиване на креативността у децата; Образователна програма на DigitalKidZ® Клуб е базирана върху игровия метод и подкрепя децата да развият своята емоционална интелигентност и дигитална грамотност; музиката на Radio Family и др.Спортна зона ще представи демонстрации и уроци по йога, айкидо, джу джуцу, джодо и айдо и карате.Фестивалът за градска култура „София диша” е част от Календара на културните събития на Столична община. ", "date": "2017.06.23", "title": " София диша с Остава утре, срещи с култови писатели в \"Думи на 4 гуми\""}
{"url": "https://m.offnews.bg/news/Politika_8/Tcatcarov-obvini-v-iznudvane-Mareshki-i-oshte-dvama-deputati-ot-VOLIA_658888.html", "text": "Главният прокурор Сотир Цацаров внесе искания за снемане имунитета на народните представители от ПП „Воля“ Веселин Марешки, Кръстина Таскова и Пламен Христов, съобщиха от държавното обвинение.Исканията се основават на доказателства от разследване на Окръжна прокуратура – Варна, образувано на 12.12.2014 г. за изнудване.Това е второ обвинение срещу зам.-председателя на Народното събрание, по което Цацаров му иска имунитета. На 27-и април главният прокурор поиска сваляне на депутатската защитата на Марешки заради обвинителен акт срещу Веселин Марешки за причиняване на лека телесна повреда на общински съветник при изпълнение на функциите му и за изнудване. Фармацевтичният бос и политик си даде имунитета.Ето и детайлите по новото обвинение срещу лидера на ВОЛЯ:В хода на проведеното разследване са събрани доказателства за това, че в периода от есента на 2012 г. до края на 2015 г. в градовете Варна, Добрич, Видин, Плевен и София народният представител Веселин Марешки е заплашил 7 /седем/ собственици на аптеки с увреждане на имущество и други противозаконни действия с тежки последици за тях. Целта на Марешки е била да принуди собствениците на аптеките да се разпоредят със свое право – да прехвърлят дружествени дялове от управляваните от тях търговски дружества на търговски дружества, собственост или контролирани от Веселин Марешки или прекратят търговската си дейност. В някои случаи целта му е била да принуди собствениците на аптеки да се задължат да купуват при неизгодни условия лекарства от неговия склад за лекарствени продукти.Доказателствата сочат, че в инкриминирания период от време Марешки е заплашвал собствениците на аптеки, че чрез целенасочен административен натиск – чрез извършване на тенденциозни проверки от приближени нему служители от Изпълнителната агенция по лекарствата и чрез нелоялни търговски практики, ще доведе до фалит търговските им дружества и ще ги принуди да преустановят дейността си.Пламен Христов и Кръстина ТасковаСпоред доказателствата по делото Веселин Марешки е осъществил състава на престъплението по чл. 213 а, ал.2, т.4 във вр. с ал.1 във вр. с чл. 26 ал.1 от НК– осъществил е седем отделни изпълнителни деяния на престъплението изнудване, като в четири от случаите /във Варна, Добрич и Плевен/ е действал сам, в два от случаите /в гр. София/ заедно с народния представител Пламен Христов, а в един от случаите /в гр. Видин и в гр. София/, принудителните действия са били извършени от Веселин Марешки, Пламен Христов и Кръстина Таскова.За аптеките в района, включващ областите Стара Загора, Хасково, Кърджали и Пловдив била определена да отговаря Кръстина Таскова. За района, включващ областите София, Плевен, Ловеч, Враца, Видин, Монтана, Перник, Кюстендил и Благоевград бил определен Пламен Христов. С района, обхващаш областите Варна, Шумен, Добрич и Разград се ангажирал Веселин Марешки.Досъдебното производство е изпратено от Окръжна прокуратура – Варна на Софийска градска прокуратура с постановление от 30.05.2017 г. СГП е приела по компетентност наказателното производство и го е спряла, тъй като е налице законова пречка за наказателното преследване на Веселин Марешки, Кръстина Таскова и Пламен Христов - към настоящия момент те са народни представители в 44-то Народно събрание и в това си качество се ползват с имунитет.След предложение от страна на наблюдаващите прокурори от СГП – СЗ „Антикорупция“, главният прокурор Сотир Цацаров е сезирал Народното събрание, тъй като съгласно чл. 70 ал. 1 от Конституцията в тези случаи Парламентът е органът, който може да даде разрешение за възбуждане и провеждане на наказателно преследване народните представители от ПП „Воля“ Веселин Марешки, Кръстина Таскова и Пламен Христов.", "date": "2017.06.23", "title": " Цацаров обвини в изнудване Марешки и още двама депутати от ВОЛЯ"}
{"url": "https://m.offnews.bg/news/Obshtestvo_4/Spirat-vodata-v-chasti-ot-tri-stolichni-kvartala_658869.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството. Заради демонтаж на спирателни кранове на бул. „Княз Александър Дондуков“ в Център се налага спиране на водоподаването от 9.30 до 19:30 часа по бул. „Княз Александър Дондуков“, ул. „Панайот Волов“, бул. „Янко Сакъзов“, бул. „Васил Левски“Във връзка с реконструкция на уличен водопровод на бул. „Сливница“ в местност „Толева махала“ се налага спиране на водоподаването от 9.30 до 21:30 часа на местност „Толева махала“. Подмяна на сградно водопроводно отклонение на ул. „Хан Аспарух“ в с. Казичене налага спиране на водоподаването от 9.30 до 17:30 часа по ул. „Христо Ботев“ от ул. „Витоша“ до ул. „Цар Борис III“. ", "date": "2017.06.23", "title": " Спират водата в части от три столични квартала"}
{"url": "https://m.offnews.bg/news/Futbol_18793/Natcionalat-Galabinov-e-pred-transfer-v-Seriia-A_658873.html", "text": "Българският нападател Андрей Гълъбинов може най-накрая да сбъдне мечтата си и да заиграе в италианската Серия \"А\". Бившият футболист на Новара е желан от елитния Дженоа, твърди \"Скай Спортс\".Националът на България от доста години вече се подвизава в Италия, но досега не е имал шанс да играе в елита.Кариерата му до момента премина още през Ливорно, Авелино и дубъла на Болоня.През последния сезон с екипа на Новара Гълъбинов записа 37 мача и 13 гола, но отборът му не успя да се добере до плейофа за Серия \"А\". Нападателят има и 6 мача и 2 попадения за националния отбор.В момента 28-годишния Гълъбинов е свободен агент, след като отказа да преподпише с Новара. Така той ще излезе без пари на Дженоа, ако \"грифоните\" решат да подпишат с него.", "date": "2017.06.23", "title": " Националът Гълъбинов е пред трансфер в Серия А"}
{"url": "https://m.offnews.bg/news/112_6/Bankomat-e-vzriven-tazi-nosht-v-Burgas_658872.html", "text": "Банкомат е взривен тази нощ в бургаския комплекс \"Славейков\". Сигналът за обира е получан след 2:30 ч. тази сутрин. Банкоматът на ДСК, който е бил обект на престъпление, е в клон на финансовата институция в блок 58 в комплекса. Той се е намирал в междинно помещение (антре) между външната врата и офиса на банката. Предполага се, че обирджиите са влезли в него с карта на банката, която позволява отварянето на вратата. И в момента продължава оглед на мястото, иззети са видеозаписи от близките камети, назначени са експертизи. Все още не е ясна точната сума, която е открадната.", "date": "2017.06.23", "title": " Банкомат е взривен тази нощ в Бургас"}
{"url": "https://m.offnews.bg/news/Futbol_18793/Laptopa-kachi-bistrichani-na-Opasniiat-zab_658892.html", "text": "Футболистите и треньорският щаб на Витоша (Бистрица) приеха с приповдигнато настроение изтегления вчера жребий за историческия първи сезон на отбора в Първа професионална лига.На старта на сезон 2017/2018 бистричани гостуват на Черно море, а седмица по-късно приемат добре познатия състав на Етър (Велико Търново).Дебютантите в елита, които са на лагер в Тетевен тази седмица, разнообразиха деня с разходка до най-посещаваното място в околностите на града – заслон „Опасният зъб“.Момчетата на старши треньора Костадин Ангелов - Коце Лаптопа, с лекота изминаха маршрута до върха, насладиха се на живописната гледка, открила се пред тях, и си направиха няколко снимки за спомен.Утре, от 18:00 часа, е първата проверка на Витоша по време на летния подготвителен лагер.Съперник в Балкана ще им бъде тимът на Литекс.Наставник на ловчанлии е Живко Желев, който дълги години си партнираше повече от успешно в центъра на защитата на с настоящия помощник треньор на Витоша Росен Кирилов.", "date": "2017.06.23", "title": " Лаптопа качи бистричани на \"Опасният зъб\""}
{"url": "https://m.offnews.bg/news/Drugi_18773/Vezenkov-beshe-izbran-v-drafta-na-NBA_658874.html", "text": "Баскетболният национал Александър Везенков беше изтеглен под номер 57 в драфта на НБА. Той беше избран от тима на Бруклин Нетс.В момента Везенков е част от Барселона. Възможно е той да остане в каталунската столица на обиграване, каквото е и неговото лично желание.Не е за изпускане и другата възможност - да заиграе в Националната баскетболна лига.Ако това се случи, то той ще бъде едва вторият българин в историята, който е стъпвал на паркета на легендарната лига.Първи и единствен до този момент е настоящият председател на българската федерация по баскетбол Георги Глушков. Той игра през 80-те години в тима на Финикс Сънс.Под номер 1 в драфта беше избран Маркел Фълц от Университета във Вашингтон. Името му беше изтеглено от Филаделфия.", "date": "2017.06.23", "title": " Везенков беше избран в драфта на НБА"}
{"url": "https://m.offnews.bg/news/Obshtestvo_4/Slanchevo-i-goreshto-vreme-dnes_658875.html", "text": "Слънчево и горещо ще е времето днес, вечерта ще се появят облаци, но няма да вали. Максималните температури ще са между 31 и 36 градуса, според прогнозата на НИМХ.Край морето ще духа южен вятър, но термометрите няма да се качат над 29 градуса. Във водата ще е до 24°. Повече облаци ще има в планините, там вятърът ще е силен на места. Максималната температура на височина 1200 метра ще е около 25, на 2000 метра – около 17 градуса. ", "date": "2017.06.23", "title": " Слънчево и горещо време днес"}
{"url": "https://m.offnews.bg/news/Obshtestvo_4/Malkiiat-Bajriam-operiran-uspeshno-v-Germaniia_658877.html", "text": "Малкият Байрям, който се нуждаеше от бъбречна трансплантация, е опериран успешно в университетската детска клиника в германския град Тюбинген. Това разказа дядото на момченцето Байрям Али по бТВ. Детето е в стабилно състояние в интензивно отделение, говори и е весело, обясни мъжът. Историята на Байрям предизвика скандал в началото на годината. Той трябваше да замине за Германия още през февруари с осигурени средства за трансплантацията от Фонда за лечение на деца. В последния момент обаче от Министерството на здравеопазването не разписаха необходимия формуляр за пътуването с мотива, че детето може да бъде оперирано у нас – в болница „Лозенец“ в София. След обществен натиск Байрям все пак беше одобрен за лечение в чужбина и замина на 27 март за Германия. ", "date": "2017.06.23", "title": " Малкият Байрям опериран успешно в Германия"}
{"url": "https://m.offnews.bg/news/Temida_18762/Brendo-osaden-zadochno-na-10-6-g-zatvor-v-Rumaniia_658878.html", "text": "Евелин Банев - Брендо е осъден задочно на 10 години и шест месеца в Румъния за трафик на наркотици. Присъдата, издадена от апелативния съд в Букурещ, е окончателна.Банев, който е наричан „българският крал на кокаина“, бе осъден на 14 години от градския съд миналата година, съобщава Romania-Insider, цитиран от Фокус.Брендо бе обвинен в трафик на над 51 кг кокаин в Румъния през април 2012 г. Банев не се намира на румънска територия, заповедта за предварителното му задържане, издадена от румънски съд, до момента не е изпълнена.", "date": "2017.06.23", "title": " Брендо осъден задочно на 10,6 г. затвор в Румъния"}
{"url": "https://m.offnews.bg/news/Sport_18752/Sportat-v-efir-na-23-iuni_658880.html", "text": "Много тенис от високо качество предлага днешният телевизионен ефир. Безспорно най-чакан от всички е мачът на Григор Димитров с руския талант Даниил Медведев, а залогът е място в полуфиналите на турнира в трева Aegon Championships в \"Куиънс Клъб\" с награден фонд 1 836 660 евро.Мачът между двамата е трети в програмата на Централния корт и ще започне около 17,30 часа наше време и ще се предава в каналите на Мтел Спорт. Преди него там са сблъсъците Сам Куери срещу Жил Мюлер и Марин Чилич срещу Доналд Йънг, като началото ще бъде дадено в 14,00 часа.13.00 ч Тенис, турнир за мъже в Хале -  Mtel sport 2 (пряко)13.30 ч Тенис, турнир за жени в Майорка -  F+ (пряко)13,30 ч. Тенис, турнир за жени в Бирмингам - Sport+ HD (пряко) 14.00 ч. Тенис, турнир за мъже в Лондон - Mtel sport 1 (пряко)18.30 ч. Лека атлетика, ЕП (отборно) - Eurosport 1 (пряко)19.00 ч. Футбол, ЦСКА - \"Университатя\" - Диема спорт\" (пряко) 21.05 ч. Бокс, ЕП в Харков -   Mtel sport 221.45 ч. Футбол, ЕП до 21 г., Сърбия - Испания - ’’Диема спорт\" (пряко)21.45 ч. Футбол, ЕП до 21 г., Македония - Португалия -   ’’Диема спорт“ 2 (пряко)", "date": "2017.06.23", "title": " Спортът в ефир на 23 юни"}
{"url": "https://m.offnews.bg/news/Politika_8/Prezidentat-na-parva-vizita-v-Gartciia_658881.html", "text": "Президентът Румен Радев заминава днес на визита в Гърция.Това е първото му официално посещение в страна от региона.В делегацията на държавния глава са още министърът на енергетиката Теменужка Петкова и зам.-министърът на външните работи Емилия Кралева.В Атина Радев ще се срещне с президента на Гърция Прокопис Павлопулос . Двамата ще обсъдят партньорството в енергетиката и изграждането на газовия интерконектор между България и Гърция, за който има европейско финансиране. Очаква сестроежът на газовата връзка да започне в началото на 2018 година. Румен Радев ще разговаря с председателя на гръцкия парламент и с кмета на Атина. Ще има среща и с рпедставители на българската общност.", "date": "2017.06.23", "title": " Президентът на първа визита в Гърция"}
{"url": "https://m.offnews.bg/news/Medii_73/Stenograma-ot-zasedanieto-na-koeto-Zhoteva-zaplashila-Kadrinova_658882.html", "text": "Публикуваме стенограмата от заседанието на парламентарната Комисия по културата и медиите от 15 юни 2017, на което се разрази.Конфликтът избухва по време на дискусия за съдбата на чуждоезичната програма Радио България на БНР, когато Къдринова задава въпрос към Жотева. Тя й отговаря на микрофона, а след това я заплашва да не прави интриги, защото \"Ако си отворите устата още веднъж за мен, ще видиш какво става\".Случаят намери широк обществен отзвук. Самата Жотева обяви, че казаното от Къдринова на заседанието е лъжа и хибридна атака и ще я даде на съд и прокуратура, защото разпространява лъжи за длъжностни лица - в случая това са член на СЕМ и външен министър. Въпросът на Къдринова е дали Жотева е споделяла с испаноезичен посланик, че Екатерина Захариева, министър на външните работи, е за закриването на Радио България.", "date": "2017.06.23", "title": " Стенограма от заседанието, на което Жотева заплашила Къдринова"}
{"url": "https://m.offnews.bg/news/Obshtestvo_4/Plazhat-Silistar-pak-blokiran-horata-maknat-detca-i-bagazh-prez-razka_658879.html", "text": "Плажът Силистар отново е недостъпен за туристи, които искат да стигнат с колите си до паркинга пред него, както и за линейки и сметоизвозваща техника. Частните терени, през които се преминава за плажа, са заградени с колчета и табела \"Частен имот\". „РИОСВ не ми дадоха разрешение тук да има паркинг, тъй като имотите се намират в защитена зона”, заяви Ивайло Ставрев, наемател на частните терени, по Нова тв. „Казаха ми, че трябва да си охранявам имота, иначе ще ми наложат 10 000 лева глоба. Не искам да спирам достъпа, но след като го има това разпореждане, няма какво да направя”, обясни той. \"Не мога да рискувам аз да плащам глоба, заради това, че някой иска да отиде да почива\", каза още Ставрев. „В този отказ на РИОСВ не е посочено, че обектът трябва да бъде ограден. Всеки ден има все по-малко хора на плажа”, заяви пък концесионерът на плажа Стойчо Монев и подчерта, че ще претърпи сериозни загуби. Хората, които искат да отидат на плажа, трябва да вървят около 350 метра пеша с малки деца. В момента теренът е разкалян, информира Нова тв. ", "date": "2017.06.23", "title": " Плажът Силистар пак блокиран, хората мъкнат деца и багаж през разкалян терен"}
{"url": "https://m.offnews.bg/news/Medii_73/Zaharieva-Zhoteva-ne-e-prava-no-mozhe-bi-i-az-bih-reagirala-taka_658884.html", "text": "Не мисля, че г-жа Бетина Жотева е реагирала подобаващо и адекватно, но в крайна сметка тя е емоционален човек и може би и аз също бих реагирала така, когато някой каже „от първо лице знам“ за нещо, което изобщо не е истина.Това коментира министърът на външните работи и вицепремиер Екатерина Захариева в интервю за bTV по разразилия се вчера скандал с члена на СЕМ Бетина Жотева и журналиста Къдринка Къдринова.Вчера Къдринова пусна в интернет запис от диктофона си, на който се чува как Жотева я заплашва и предупреждава да не говори по неин адрес по време на заседание на парламентарна комисия. По-късно Жотева коментира, че е била провокирана от лъжливо изказване на журналистката и смята да я даде под съд за клевета. На заседанието Къдринова я пита срещала ли се е с испаноезичен посланик по повод закриването на Радио България и споделяла ли е с него, че външният министър Захариева подкрепя това.Това е абсурден скандал, смята Захариева. Тя потвърди, че информацията е невярна, защото тя самата не е говорила с Жотева от месеци, т.е. няма как да ѝ е казала, че подкрепя закриването на радиото.Освен това Министерството на външните работи и тя самата са имали официална позиция преди заседанието на комисията, а и в разговор с директора на радиото била заявила ясно, че според нея ще бъде грешка да се спре излъчването на други езици. За мен е важно то да се запази и дори да стане по-популярно, каза министърът.", "date": "2017.06.23", "title": " Захариева: Жотева не е права, но може би и аз бих реагирала така"}
{"url": "https://m.offnews.bg/news/112_6/Anonimen-sluzhitel-na-112-Pishem-na-listove-horata-izmirat_658886.html", "text": "Не се вижда откъде се обажда даден човек, дори телефонният номер не се вижда. Потърпевши от това са гражданите, тъй като се забавят сигналите към полиция, пожарна или Спешна помощ”, Анонимен служител на линията на спешни повиквания 112 разказа пред Нова телевизия страховити факти за лошото състояние на системата и опасностите, които то крие за хората в нужда от спешна помощ.От думите му става ясно, че системата на спешен телефон 112 не работи от повече от две години. Технологично тя е опасно амортизирана и се нуждае от незабавно обновяване. „каза в „Здравей, България” служителят.Само преди няколко дни е имало случаи, в които, По думите му често се случва да пишат сигналите на листове. „Така един сигнал ти отнема по 10 минути. След това той трябва да се предаде на съответната съответните служби. Така се губят около 15 минути”, споделя служителят.Проблемът е, че отдел 112 не се финансира от години. „Сега се казва, че ще дадат 12 милиона лева, но те ще отидат за подобряване на морално остаряла система. Подобрението ще бъде минимално. За тези пари може да се направи нова система, която да работи добре”, смята той.МВР обяви обществена поръчка за техническо обновяване на линията. С документацията на поръчката се признава, че системата е критично амортизирана.", "date": "2017.06.23", "title": " Анонимен служител на 112: Пишем на листове, хората измират"}
{"url": "https://m.offnews.bg/news/Sviat-_12/Mej-predlaga-usednalost-za-grazhdani-na-ES-zhiveli-5-godini-vav-Velik_658876.html", "text": "Европейските граждани, живели 5 години във Великобритания, ще получат статут на \"уседналост\" след Бекзит. Това заяви британският премиер Тереза Мей пред лидерите на Евросъюза в Брюксел.  Този статут ще гарантира правото на хората да останат в страната, както и да се ползват със здравни и образователни права, равни с английските. Предстои кабинетът да предложи дата, от която влизат в сила новите условия, ако бъдат приети, за граждани, тепърва установяващи се в ЕС.Според наблюдатели е малко вероятно Великобритания да избере за отправна точка дата в миналото. Граждани на ЕС, който са на Острова по-малко от 5 години, ще могат да останат, докато изпълнят срока. Германският канцлер Ангела Меркел определи идеите като \"добър старт\". ", "date": "2017.06.23", "title": " Мей предлага уседналост за граждани на ЕС, живели 5 години във Великобритания"}
{"url": "https://m.offnews.bg/news/Sviat-_12/Hvanaha-balgarina-izbiagal-ot-indonezijski-zatvor_658887.html", "text": "Българинът, който успя да избяга от затвор на о-в Бали, Индонезия, е заловен от властите, съобщи Би Би Си.Заедно с него са задържан и още един беглец. Те успяха да избягат преди няколко дни през 15-метров тунел.Полицията в Източен Тимор е арестувала българина Димитър Николов и индиеца Сайед Махамед Саид в хотел в столицата Дили, където пристигнали с лодка от Индонеия.Предстои местният главен прокурор да прецени дали българинът и индиецът да бъдат върнати в Индонезия.43-годишният Димитър Николов излежава 7-годишна присъда за пране на пари.", "date": "2017.06.23", "title": " Хванаха българина, избягал от индонезийски затвор"}
{"url": "https://m.offnews.bg/news/Futbol_18793/BFS-spria-pravata-na-svetoven-shampion_658896.html", "text": "Дисциплинарната комисия на БФС спря правата на бившия световен шампион за младежи Самуел Инкоом, изкарал малък период като играч на Верея (Стара Загора), след като пристигна писмо-препоръка за такова действие от страна на ФИФА.Оказва се, че Инкоом е бил осъден в световната централа на 15 декември 2014 година, но въпреки това Верея са го картотекирали.Делото е за нанасяне на имуществени щети и неплащане на наем на имот, в който е живял по време на престоя си в американския клуб от МЛС Вашингтон ДС Юнайтед.Ганаецът има само два мача за този отбор, но пък е успял да нанесе поражения за 65 316 долара на собственика на жилището Къртис Пол Уилет от Форт Роял, щата Вирджиния.Решение на Дисциплинарната комисия на БФС по сезиране от ФИФА:\"Предвид уведомление на БФС от ФИФА от 20.06.2017 г., в изпълнение на т.4 от решение на Дисциплинарната комисия на ФИФА от 15.12.2014 г., ДК при БФС налага на Самуел Инкоом - досегашен състезател на ФК \"Верея\" Стара Загора наказание спиране на състезателни права за срок от 1 /една/ година или до датата на изплащане на цялата дължима сума на кредитора.\"Националът на \"черните звезди\" дойде през зимата като свободен агент от Анталияспор. Десният бек веднага се наложи в състава на Александър Томаш и беше с основна заслуга за силното представяне през пролетта.", "date": "2017.06.23", "title": " БФС спря правата на световен шампион"}
{"url": "https://m.offnews.bg/news/Zvezdi_18810/Razkriha-imenata-na-bliznatcite-na-Bionse_658805.html", "text": "По неофициална информация Бионсе и Джей Зи са кръстили близнаците Шон и Беа (произнася се като Бий).За разлика от първото дете на певицата и рапъра, чието име е по-нетрадиционно - Блу Айви, явно този път звездната двойка е решила да даде стандартни имена на новородените.Името Беа означава \"тази, която носи щастие\" и е съкратено от Беатриче, а Шон, което означава \"милостив\" най-вероятно е кръстен на бащата, чието истинско име е Шон Картър. Двете имена се смятат за производни от тези на родителите.След като Бионсе роди преждевременно миналата седмица, близнаците останаха в болницата заради жълтеница.Според доктор Мери Шон лекарите искат да се убедят, че новородените ще бъдат излекувани от жълтеницата и ще са се развили достатъчно, за да могат да дишат сами и да се хранят пълноценно.", "date": "2017.06.23", "title": " Разкриха имената на близнаците на Бионсе"}
{"url": "https://m.offnews.bg/news/Futbol_18793/Mesi-otarva-zatvora-plashta-252-hiliadi-evro_658894.html", "text": "Суперзвездата на Барселона Лионел Меси мина тънко, след като испанската прокуратура прие предложението на футболиста да замени ефективната присъда от 21 месеца затвор с финансова санкция.Законодателството в държавата позволява затворът да бъде избегнат, ако присъдата е под две години. Според каталунския вестник El Periodico, Лео ще плати 252 хиляди евро за укриването на 4,1 милиона евро данъци.По-рано аржентинският футболист на Барселона плати посочените 4,1 милиона, които трябваше да влязат в данъчната хазна.Бащата на нападателя - Хорхе Меси, който беше осъден на 15 месеца затвор, ще плати 150 хиляди евро и също няма да попадне зад решетките.Друг от футболистите, които са разследвани от прокуратурите - Кристиано Роналдо не възнамерява да плати въпросните 14,7 милиона евро, заради които е обвинен в укриване на данъци. Това потвърдиха пред EFE източници на Gestifute - компанията, която представлява португалеца.Тази информация е в противовес с появилата се по-рано през деня, че Роналдо е решил да покрие сумата преди официалното начало на процеса на 31 юли.Освен Меси и Роналдо, обект на разследване от прокуратурите на съответните си държави заради предполагаеми данъчни измами са и Неймар, Жозе Моуриньо, както и Манчестър Юнайтед. ", "date": "2017.06.23", "title": " Меси отърва затвора, плаща 252 хиляди евро"}
{"url": "https://m.offnews.bg/news/Futbol_18793/TcSKA-Sofiia-izliza-za-chetvarta-proverka-v-Avstriia_658895.html", "text": "ЦСКА ще изиграе довечера четвъртата си проверка по време на лагера в Австрия.Днешният съперник е румънският Университатя (Крайова), а двубоят ще проведе на лагера в Йенсбах.В състава на Университатя личат имената на цели четирима състезатели, които са добре известни на българските привърженици на футбола.Естествено на преден план се откроява Апостол Попов, който има записани 116 мача с екипа на ЦСКА между 2009 и 2015 година.Бившият състезател на Пирин, Локомотив (Пловдив) и Лудогорец Христо Златински пък е втори капитан на \"студентите\" от Крайова.В техните редици се откроява и бившият десен защитник на Славия Радослав Димитров, както и Александър Барт, който също има записани над 140 срещи в родния елит с екипите на Литекс и Лудогорец.Близки до ЦСКА-София обявиха, че решението на Спортния арбитражен съд в Лозана относно участието на тима в Лига Европа се очаква в понеделник, 26 юни.", "date": "2017.06.23", "title": " ЦСКА-София излиза за четвърта проверка в Австрия"}
{"url": "https://m.offnews.bg/news/Sviat-_12/V-turskite-uchilishta-veche-niama-da-prepodavat-evoliutciiata_658890.html", "text": "Еволюцията вече няма да се изучава в училищата в Турция, обяви служител на Министерството на образованието, цитиран от \"Гардиън\".Според Алпашлан Дурмуш еволюцията е много противоречива, спорна и твърде сложна за учениците. Темата за еволюцията ще бъде премахната от учебниците по биология за девети клас и ще бъде преместена в бакалавърските програми. Освен това ще се намалят и часовете за секуларизма.Дюрмуш обяви още, че ще се постави по-голям акцент върху приноса на мюсюлманските и турските учени, а уроците по история ще се отдалечат от \"евроцентричния\" подход.По думите му промените са базирани на обществени консултации, в които са участвали родители. Критиците на турското правителство подчертават, че Реджеп Ердоган загърбва секуларистките традиции, наложени от Мустафа Кемал Ататюрк. Теорията на еволюцията се приема зле сред традиционните мюсюлмански духовници в Близкия Изток, според които тя противоречи на историята на сътворението. Въпреки това в училищата в региона еволюцията все пак присъства в учебниците.През последните седмици турски медии обявиха, че е възможно увеличаване на часовете по религия, като се базираха на изтекла информация от заседания на училищни съвети.Проектът на промените в училищните програми ще бъде обявен следващата седмица, след края на Рамазан. Темата за изучаването на еволюцията беше широко обсъждана, след като вицепремиерът Нуман Куртулмуш обяви, че теорията за еволюцията е архаична и за нея няма достатъчно доказателства.Промените стават на фона на готвените промени след референдума, според който Турция ще стане президентска република. ", "date": "2017.06.23", "title": " В турските училища вече няма да преподават еволюцията"}
{"url": "https://m.offnews.bg/news/Futbol_18793/Gradev-prizova-Berbatov-da-butne-Bobi_658904.html", "text": "Специалистът по спортно право Георги Градев призова в ефира на \"Господари на ефира\" бившият капитан на националния отбор и голмайстор на Висшата лига на Англия с екипа на Манчестър Юнайтед Димитър Бербатов да изпълни заканата си отпреди години и да се върне на оправи българския футбол.\"Той каза преди време, че когато решим, може да го потърсим и поканим да дойде да оправи футбола ни. Ето, аз го призовавам да се върне и смятам, че поне 100 клуба ще го подкрепят.Няма по-подходящ момент от това от сегашния, когато това БФС е напълно фалирало\", каза Градев.Той сподели също притесненията си от непрестанните заплахи, които получава от разгневени фенове на ЦСКА-София, след като стана ясно, че той е написал писмото на Дунав Русе до УЕФА, след което \"червените\" бяха изхвърлени от жребия за Лига Европа в последния момент.\"ЦСКА-София щеше да бъде изхвърлен така или иначе на по-късен етап, а това, което направих аз, че спасих квотата на България.Обвиняват ме затова, че съм си свършил съвестно работата. Обърнал съм се освен към институцията \"Господари на ефира\", така и към СДВР заради този постоянен тормоз в последните дни\", каза преди това Градев.\"Всеки има право да споделя мнението си. Аз като специалист в областта просто казвам какво ще се случи от юридическа гледна точка. Преди шест години бях на страната на ЦСКА в друг казус, когато те бяха прави. През годините съм коментирал Левски, Ботев и куп отбори, но такива заплахи не съм получавал\", добави специалистът.", "date": "2017.06.23", "title": " Градев призова Бербатов да бутне Боби"}
{"url": "https://m.offnews.bg/news/Evropa_18764/Balgariia-Estoniia-i-Avstriia-ofitcialno-prieha-programata-za-predsed_658905.html", "text": "България, Естония и Австрия официално приеха програмата за приоритетите на Европейския съюз през следващите 18 месеца. Това стана на тристранна среща в Брюксел между българския премиер Бойко Борисов, естонския – Юрий Ратас и австрийския министър-председател Кристиан Керн.Трите страни са решили да се обединят около позитивна програма, ориентирана към бъдещето и към постигане на конкретни резултати в отговор на очакванията на гражданите за по-голяма сигурност, повишаване на заетостта и по-ярко присъствие на ЕС на международната сцена.България ще поеме Председателството на Съвета на ЕС на 1 януари 2018 г., а основните акценти в програмата са три.Фокус е поставен върху задълбочаването на икономическия и паричен съюз, единния пазар и подкрепата на предприемачеството, особено на малките и средните предприятия и стартиращите фирми, за постигане на икономически растеж и създаване на работни места. Акценти ще бъдат също постигането на ефективен Енергиен съюз, както и провеждането на политика за климата, която да осигури постигането на целите по Споразумението от Париж.Кохезията е основен инструмент за постигане на икономическо и социално сближаване между държавите членки и е от изключителна важност да се ускори същинският дебат за нейното бъдеще и приоритети след 2020 г.", "date": "2017.06.23", "title": " България, Естония и Австрия официално приеха програмата за председателството на ЕС"}
{"url": "https://m.offnews.bg/news/Liubov-i-seks_18813/29-godishen-bremenen-za-vtori-pat_658901.html", "text": "Транссексуален е бременен в четвъртия месец и очаква второто си дете, съобщава \"Дейли мейл\".Бременността е настъпила след хормонална терапия за запазване на фертилитета.Кейси Съливан е на 29 години и живее в американския щат Уисконсин. Първото си дете родил още докато бил жена. Животът като представител на нежния пол за него бил \"съкрушителен\" и преди четири години се решил на смяна на пола.Кейси има петгодишен син и споделя, че се радва, че скоро, като мъж, ще роди отново. Забременял след шестмесечни опити с приятеля си Стивън, спирайки приема на мъжки хормони по здравословни причини.Американецът споделя, че втората му бременност е далеч по-щастлива от първата, когато все още се разкъсвал от дилемата дали да стане мъж.\"Надявах се, че първата бременност ще ми върне женствеността и ще отмие ужасния дискомфорт, който усещах като жена. Но не стана така\", казва Съливан.", "date": "2017.06.23", "title": " 29-годишен бременен за втори път"}
{"url": "https://m.offnews.bg/news/Obshtestvo_4/Karakachanov-Nabornata-voenna-sluzhba-ne-e-zatvorena-tema_658900.html", "text": "Темата за наборната военна служба не е затворена и се налага от само себе си, наблюдавайки събитията около България. Това заяви днес министърът на отбраната Красимир Каракачанов в отговор на въпрос на депутата Антон Кутев какво се случва с възстановяването на наборната военна служба.Каракачанов не пропусна да припомни на Кутев, че връщането на казармата е било обсъждано при предишния парламент, но БСП не са го подкрепили.Военният министър коментира, че по мнение на професионални военни страната ни не е трябвало да бърза с отмяната на наборната служба.Красимир Каракачанов подчерта, че наборната военна служба съществува в държави като Швеция, Австрия, Швейцария, Гърция, Турция и др.По думите му трябва да бъдат увеличени и часовете по военно обучение в училищата. „Сега в момента има 5 часа по военна подготовка. Едно учебниче, с 5 урочета – абсолютно теоритични. Ние смятаме, че тези часове трябва да се увеличат. Дали 15 или 20 е въпрос на разговори с Министерство на образованието”, обясни министър Каракачанов. ", "date": "2017.06.23", "title": " Каракачанов: Наборната военна служба не е затворена тема"}
{"url": "https://m.offnews.bg/news/Tenis_18788/Sharapova-pokazva-mesetcite-nakazanie-v-dokumentalen-film_658903.html", "text": "Мария Шарапова обяви в официалния си профил във Фейсбук, че вече можем да гледаме документалния филм за кариерата й. \"Благодаря на всички мои фенове за милите думи и подкрепа около новия ми документален филм \"The Point\", който ще бъде пуснат в iTunes\".Цел на видеото е рускинята да може да представи своята гледна точка за 15-месечното наказание, което тя изтърпя заради употреба на мелдоний.В лентата петкратната шампионка от Големия шлем споделя доста истини за психологическата си настройка и мислите си по време на наказанието.В същото време стана ясно, че бившата водачка в световната ранглиста по тенис ще се завърне на корта на 16 юли, а не както предварително се очакваше на 31 юли за турнира в Станфорд.Рускинята, която в момента се възстановява от травма, планира да участва в двубоите от надпреварата World Team Tennis, в която тимовете са съставени от по двама мъже и две жени.Очаква се Шарапова отново да играе за тима на Ориндж Каунти Брейкърс, за който тя има вече седем участия в предишни години.", "date": "2017.06.23", "title": " Шарапова показва месеците наказание в документален филм"}
{"url": "https://m.offnews.bg/news/112_6/Otneha-imoti-za-670-000-na-dve-alo-bulki_658898.html", "text": "Комисията за отнемане на незаконно придобито имущество (КОНПИ) спечели две дела срещу т.нар. „ало-булки“ на обща стойност 670 000 лева. Осъдените са получили средствата от чужденци срещу обещания за брак.Разградският окръжен съд е осъдил Назмие Басри, отнемайки й собственост за 233 000 лв., предимно получени от чужденци.Варненският апелативен съд пък е взел решение за отнемане на 437 000 лв. от Рейхан Хасанов. Освен получените от чужбина суми, с решението се отнемат 3 автомобила, апартамент в Разград и къща с двор в едно от селата в общината.Двете съдебни решения не са окончателни и подлежат на обжалване.", "date": "2017.06.23", "title": " Отнеха имоти за 670 000 на две ало-булки"}
{"url": "https://m.offnews.bg/news/Izvan-terena_18817/Pamela-Andersan-stana-futbolno-gadzhe_658906.html", "text": "Памела Андерсън има връзка с френския футболен национал Адил Рами, гръмна светското издание \"Воаси\".Легендарната с участието си във филма \"Спасители на плажа\" канадска актриса за последно излизаше с основателя на Уикилийкс Джулиан Асанж, но заради проблемите му с властите, те на практика не могат да се виждат.Той живее в посолството на Еквадор в Лондон, където му дадоха убежище и няма право да излиза от него, защото ще го арестуват.На Памела явно й е омръзнал живота в самота и се е поддала на чара на 31-годишният Рами.Футболистът е разделен с майката на близнаците си Сидони Биемонт, а запознанството с 49-годишната Памела е станало чрез общ приятел преди няколко седмици.Двамата са били заедно в последния уикенд в петзведен хотел в Монако. Те не са се крили и са вечеряли заедно в прочут ресторант, посещаван от хайлайфа.Памела била с рокля на флорални мотиви, докато кавалерът й носел обикновен тишърт, подчертаващ мускулестото му тяло. Двамата демонстрирали близост. Изданието разполага със снимки, които са публикувани в новия му брой.", "date": "2017.06.23", "title": " Памела Андерсън стана футболно гадже"}
{"url": "https://m.offnews.bg/news/112_6/Hajka-v-Slanchev-briag-Arestuvaha-razprostraniteli-na-droga_658893.html", "text": "Близо 450 души - почиващи и персонал, в курортен комплекс Слънчев бряг са проверени в хода на специализирана полицейска операция за профилактика на лица от активния местен криминален контингент, протекла през изминалото денонощие, съобщиха от МВР-Бургас. Задържан е мъж, обявен за общодържавно издирване и трима, разпространяващи наркотични вещества.Единият от тях е нигерийски гражданин със статут на продължително пребиваващ в България, в който са намерени и иззети четири свивки марихуана и бяло прахообразно вещество - метамфетамин.В 28 годишния В.М. от Варна, проверен в района на несебърския хотел \"Виго\" е намерена  марихуана, а в 20 годишния И. С. от Габрово, проверен в района на ресторант \"Чевермето\" в Свети влас, също е открит от лекия наркотик.И тримата мъже са задържани за срок до 24 часа, като по случаите са образувани бързи полицейски производства.Установен и задържан е и обявения за международно издирване с европейска заповед за арест Станислав Петров Иванов, 33 годишен от Казанлък, който ще бъде екстрадиран в Гърция за провеждане на съдебен процес за престъпления, свързани с трафик на наркотици.Преди броени дни благодарение активната работа на служителите от група „Издирване” към отдел „Криминална полиция” при ОДМВР – Бургас със съдействие на служителите от Районно управление – Несебър в Слънчев бряг бе задържана и 21-годишната Красимира Мирославова Костова, обявена за международно издирване с европейска заповед за арест.", "date": "2017.06.23", "title": " Хайка в Слънчев бряг: Арестуваха разпространители на дрога"}
{"url": "https://m.offnews.bg/news/Obshtestvo_4/Elektronni-uchebnitci-i-za-8-mi-klas_658897.html", "text": "За първи път осмокласниците ще имат електронни учебници, образователното министерство е одобрило проектите на \"Просвета\", съобщиха от издателството. Електронните учебници са дигитални варианти на печатните – изцяло покриват изискванията на МОН за съдържание и отговарят на учебната програма. Досегашната работа в училище с тях показва, че те се приемат с изключителен интерес, защото съдържат атрактивни 3D анимации, видеоклипове, интерактивни упражнения, задачи, образователни игри. Бъдещите осмокласници и родителите им могат да разгледат демоверсия на електронните учебници на сайта на издателството на www.prosveta.bg/proekti-uchebnici-2-6-8-klas.). На пазара ще излязат преди 15 септември, веднага след като МОН оповести списъка с окончателно одобрените заглавия.Електронните учебници ще са на разположение на учителите още в началото на август.", "date": "2017.06.23", "title": " Електронни учебници и за 8-ми клас"}
{"url": "https://m.offnews.bg/news/Futbol_18793/BFS-odrusa-Levski-za-barazha-s-Vereia_658912.html", "text": "Дисциплинарната комисия на БФС санкционира Левски с глоба в размер на 7300 лева. Причина за това са инцидентите по време на баража за участие в Лига Европа срещу Верея, в който \"сините\" победиха драматично старозагорци с 10:9 след изпъленение на дузпи.За предстоящата среща на тима от \"Герена\" със Сутиеска Никшич пък ще бъде затворен Сектор Б. Сред санкционираните е и изпадналия във Втора лига отбор на Нефтохимик.Глоба отнесе и доскорошният състезател на \"сините\" Мехди Бурабия, който премина в турския Коняспор, ще започне новия си период с наказание от 2 мача лишаване от права. Футболистът беше глобен от БФС с 2800 лв.По-рано днес стана ясно, че с парите от продажбите на Божидар Краев и Бурабия в Левски са се амбицирали сериозно да подсилят състава си.След контролата с Черно море треньорът Николай Митов обяви, че вече чака 2 нови халфа. За позицията в средата на терена се водят разговори с Франсиско Жуниор от Стрьмсгодсет, играч от Лига 2 на Франция, както и с Владимир Гаджев. Двама от тях се очаква скоро да се присъединят към тима.Днес Левски ще изиграе контролна среща Радник (Сурдулица), която няма да бъде излъчвана пряко в клубния канал, както и няма да бъдат допускани камери на други медии.След двубоя журналистите ще имат възможност да разговарят с треньора Николай Митов. Двата тима се изправят един срещу друг на терена в Спортен комплекс \"Правец\" днес, от 18:30 часа.", "date": "2017.06.23", "title": " БФС одруса Левски за баража с Верея"}
{"url": "https://m.offnews.bg/news/Sviat-_12/Edna-godina-sled-referenduma-za-Brekzit-kakvo-se-sluchi_658902.html", "text": "Точно преди една година британците гласуваха на референдума за излизане на страната от Европейския съюз. Сега темата е все така актуална, особено след като преди дни официално започнаха и преговорите за Брекзит. Референдумът беше насрочен от бившия британски премиер Джеймс Камерън, който подкрепяше оставането на страната в ЕС. Той дори се зарече да подаде оставка, ако британците гласуват за Брекзит. На референдума гласуваха 33 551 983 души, като 51,89% гласуваха за излизане на страната от ЕС. Камерън подаде оставка и беше заменен от Тереза Мей, която обеща формалният процес за Брекзит да започне до края на март тази година. Процедурата за започване на Брекзит обаче мина и през съда, който трябваше да реши дали премиерът може да задейства член 50 от Лисабонския договор без одобрението на депутатите, след като повечето се обявиха за оставане на страната в ЕС преди референдума.В крайна сметка решението за започване на двугодишния период на излизане на страната от ЕС беше одобрено от Камарата на лордовете и Камарата на общините, а на 16 март кралица Елизабет II подписа закона, упълномощаващ правителството да задейства член 50 от Лисабонския договор.Решението за Брекзит доведе и до реалната възможност Шотландия да се отдели от Великобритания. Първият министър на Шотландия Никола Стърджън обяви, че ще настоява за нов референдум за отцепване от Великобритания, след като 62% от шотландците гласуваха за оставане в Европейския съюз. На референдума през септември 2014 г. 55,3% от жителите на Шотландия поискаха оставането на страната им във Великобритания, но проучвания веднага след решението за Брекзит посочиха, че този процент е намалял. Решението за Брекзит повлече след себе си и опасенията, че други страни ще последват примера на Великобритания.  Преговорите за Брекзит започнаха на 19 май под знака на отслабените позиции на премиера Тереза Мей и Консервативната партия, която загуби мнозинство в парламента след инициираните от Мей избори с цел именно да засилят позициите ѝ преди началото на преговорите. Мей значително смекчи тона след резултатите от изборите, което рязко контрастира с позицията ѝ за твърд Брекзит преди вота. Тогава тя дори обвини европейски политици в отправяне на заплахи към Великобритания с цел да повлияят на предстоящите избори в страната.Тя настоя, че европейски представители и европейски политици се опитват да се бъркат и да влияят на предсрочните избори, като допълни, че в Брюксел има и хора, които не искат да има успех на преговорите за напускане на Великобритания на ЕС. Вчера, само няколко седмици след изказванията за заплахи от страна на Брюксел, Тереза Мей заговори за това европейските граждани във Великобритания да получат статут на \"уседналост\" след Брекзит. Ако предложението бъде прието, на около 3 млн. европейски граждани ще бъде позволено да останат на Острова след Брекзит, като самата Мей обяви предложението си за \"честно и сериозно\". Мей дори посочи, че не иска да разбива семейства, в което анализаторите видяха знак, че съпрузите и децата на получилите такъв статут европейски граждани ще могат да се присъединят към тях във Великобритания, а началото на преговорите беше определено като \"разумно\". Впечатление направиха и коментарите на европейски политици и лидери във връзка с Брекзит през последните дни. Председателят на Европейския съвет Доналд Туск обяви, че си мечтая за отмяна на Брекзит, като . Темата коментираха и редица европейски лидери, макар и без ентусиазма на Туск. Германският канцлер Ангела Меркел обяви, че въпросът вече е от второстепенно значение, като по-важно в момента е да се запази единството на останалите страни членки на ЕС. Британските издания също не пропуснаха да отразят годишнината от референдума за Брекзит, като проевропейски настроените, сред които и \"Гардиън\", изразиха притеснения, че във Великобритания цари хаос след решението за Брекзит, тъй като британците все още не могат да се разберат какво искат и как да го получат. ", "date": "2017.06.23", "title": " Една година след референдума за Брекзит: какво се случи"}
{"url": "https://m.offnews.bg/news/Sviat-_12/Pozharat-v-Grenfell-Tower-tragnal-ot-neizpraven-hladilnik_658913.html", "text": "Пожарът в лондонския небостъргач Grenfell Tower е възникнал от неизправен хладилник, съобщиха разследващите.Огънят се е разпространил по цялата сграда заради материалите, с които е изградена фасадата. Проведените тестове за безопасност на материалите от фасадата и външната изолация са показали, че материалите не са достатъчно надеждни, съобщава Би Би Си.Разследването показало, че пожарът не е запален умишлено. Водещата разследването Фиона Маккормак обяви, че пожарът е тръгнал от хладилник модел Hotpoint FF175BP. Производителят е предупреден за това заключение. Той, както и британското икономическо министерство, ще направят допълнителни тестове на уреда.При трагедията загинаха 79 души. ", "date": "2017.06.23", "title": " Пожарът в Grenfell Tower тръгнал от неизправен хладилник"}
{"url": "https://m.offnews.bg/news/Tenis_18788/Nakazatelna-aktciia-za-Pironkova-v-Ijstbarn_658917.html", "text": "Най-добрата ни тенисистка Цветана Пиронкова преодоля първия кръг на квалификациите на турнира на трева в Ийстбърн. 29-годишната българка спечели с 6:2, 6:2 срещу Маркета Вондрушова от Чехия.По този начин тя си осигури 13 точки за световната ранглиста, а за място в основната схема ще спори с победителката от двубоя между испанката Лара Аруабарена и Ришел Хогенкамп от Холандия.Пловдивчанката доминираше в първия сет. Тя стигна до първи пробив за 3:1, а малко по-късно вече водеше с 5:1. Цвети загуби гейм при свой сервис, но веднага отговори и сложи край на първата част.17-годишната чехкиня оказа по-сериозна съпротива във втория сет, но Пиронкова бе на ниво и не й даде шансове за обрат.Българката спаси три възможности за пробив в първия гейм, а в шестия стигна до решителен пробив, който пречупи съперничката й. След четири поредни гейма тя приключи срещата след 1 час и 8 минути игра.Пиронкова, която падна до 151-о място в световната ранглиста, демонстрира добра форма от началото на сезона на трева. Миналата седмица тя достигна до четвъртфиналите на турнира в Нотингам.Турнирът в Ийстбърн е погряващ преди напреварата в Уимбълдън, където пловдивчанката стигна до полуфинал през 2010 г. и четвъртфинал през 2011 г.", "date": "2017.06.23", "title": " Наказателна акция за Пиронкова в Ийстбърн"}
{"url": "https://m.offnews.bg/news/Ikonomika_59/Niama-risk-ot-zaguba-na-sredstva-po-OPTTI_658920.html", "text": "Няма риск България да загуби средства по  Оперативна програма \"Транспорт и транспортна инфраструктура“ (ОПТТИ). Това се казва в позиция на Министерството на транспорта, информационните технологии и съобщенията.От ведомството отговориха по повод статия на OFFNews за това, че констатациите са направени от Сметната палата след одит. В доклада като проблемен е посочен проектът за магистрала \"Струма\".В писмото на министерството се посочва:Във връзка с доклад на Сметната палата, че съществува риск България да загуби европейско финансиране по Оперативна програма \"Транспорт и транспортна инфраструктура“ (ОПТТИ), заявяваме, че риск от загуба на средства по програмата не съществува. Основание за това е значителният напредък по програмата съпоставен към периодът на проверка от Сметната палата – от 1 януари 2014 г. до 31 декември 2016 г. Към днешна дата договорените средства по ОПТТИ са близо 50% от общия бюджет на програмата, процентът на платените суми БФП е близо 10% или 186 млн. евро, а сертифицираните средства са 6%.От началото на 2017 г. вече има сертифицирани средства както по първа, така и по втора приоритетна ос на ОПТТИ, които финансират железопътните и пътни проекти. За първи път правилото N+3 ще бъде приложено спрямо сертифицираните разходи до края на 2017 г. към определения бюджет за 2014 г. по ОППТИ, който праг вече е достигнат и не съществува опасност от загуба на средства.По програмата се финансират 6 големи проекта, които формират почти 88% от бюджета й. До края на годината трябва да стартират тръжните процедури за всички големи проекти. По този начин забавянето на изпълнението на железопътните проекти „Пловдив-Бургас“-Фаза 2 и „Елин Пелин – Костенец“ се очаква да бъде преодоляно.АМ „Струма“ е основният проект в пътния сектор, като той е разделен на две части и на одобрение подлежат два отделни формуляра за кандидатстване. Единият е за Лот 3.1, Лот 3.3 и тунел „Железница“, а вторият е за Лот 3.2 на магистралата. Формулярът за кандидатстване за Лотове 3.1, 3.3 и тунел „Железница“ на АМ „Струма“ вече е одобрен на национално ниво и на 1.06.2017 г. бе изпратен за одобрение от Европейската комисия. Основните проблеми са свързани с Лот 3.2, които са комплексни – екологични, срок за изпълнение, както и осигуряване на необходимото финансиране", "date": "2017.06.23", "title": " Няма риск от загуба на средства по ОПТТИ"}
{"url": "https://m.offnews.bg/news/112_6/Otkriha-martvi-mazh-i-zhena-v-avtomobila-im_658921.html", "text": "Мъж и жена са открити мъртви в автомобил в близост до ветринското село Невша.Случаят бе оповестен от Апелативна прокуратура-Варна, откъдето съобщиха, че се води разследване.Мъжът и жената са открити днес преди обяд в автомобил, спрян встрани от пътя, в близост до селото. Разследването установява причините за смъртта им, като до този момент няма данни за насилствена смърт. Въпреки ранния етап на разследването, като най-вероятна причина за настъпилата смърт на семейството, се сочи задушаване с газ. Назначени са съдебномедицински експертизи на двете лица, които трябва да дадат отговор за причините за настъпилата смърт.Разследването се води от служители на ОДМВР - Варна. Продължават процесуално-следствените действия.", "date": "2017.06.23", "title": " Откриха мъртви мъж и жена в автомобила им"}
{"url": "https://m.offnews.bg/news/Obshtestvo_4/LGBTI-aktivisti-kaniat-Bojko-Borisov-na-sreshta_658915.html", "text": "Организационният комитет на София Прайд изпрати официално писмо-покана за среща с министър-председателя Бойко Борисов, на която да бъдат обсъдени възможностите за сътрудничество с изпълнителната власт по многократно очертаваните проблеми на лесбийки, гей мъже, бисексуални, трансджендър и интерсекс хора (ЛГБТИ) в обществения живот. Поводът за писмото са изказвания на Бойко Борисов в предаването „Здравей, България!“ по „Нова телевизия“ на 22.06.2017 г., че „нито трябва толкова да се парадира“, нито ЛГБТИ хората са обект на преследване в България.В писмото се посочва, че опитите за продуктивен и траен диалог и сътрудничество с парламентарно представени политически партии от почти целия политически спектър, както и с отделни министри през годините, остават безрезултатни. Проблемите на ЛГБТИ общността се проявяват както в повечето сфери на обществения живот – като образование, здравеопазване и трудов пазар – така и в онези аспекти на личния живот, където законодателната уредба на отношенията е неизбежна.От \"София Прайд\" са категорични, че необходимите промени на държавната политика спрямо ЛГБТИ малцинствата са от компетентността на законодателната и изпълнителната власт. Основната и краткосрочна цел е не просто равното третиране на ЛГБТИ хората, но и приемането им от страна на обществото,  посочват от организацията.София Прайд настоява за:Тази година беше десетото издание на прайда, който бе под надслов „Да прогоним предразсъдъците“. Над 3000 души взеха участие в него и го превърнаха в най-многобройното от десетгодишната история на събитието досега.За първи път зад София Прайд открито застанаха рекорден брой компании. Над 20 фирми и бизнеси, малки местни производители и международни марки заявяват подкрепата си за шествието за равни права.Фасадата на един от символите на столицата – Националният дворец на културата, също бе осветена ден преди София Прайд, с цветовете на дъгата – международно признатият знак на движението, в подкрепа на правата на ЛГБТИ общността у нас.Осемнайсет дипломатически мисии, УНИЦЕФ – България, и Върховният комисариат на ООН за бежанците за България подкрепиха София Прайд с обща декларация.", "date": "2017.06.23", "title": " ЛГБТИ активисти канят Бойко Борисов на среща"}
{"url": "https://m.offnews.bg/news/Politika_8/Gripenite-sa-predopredeleni-otseche-Borisov_658914.html", "text": "Изборът на шведските изтребители \"Грипен\" е предопределен. Това стана ясно от изказване на премиера Бойко Борисов пред журналисти в Брюксел, след като България, Естония и Австрия официално приеха програмата за приоритетите на Европейския съюз през следващите 18 месеца.В четвъртък Министерството на отбраната внесе в Министерския съвет , от който става ясно, че шведските изтребители са класирани на първо място, а офертата за употребявани американски F-16 е отхвърлена изцяло, тъй като там изискването било за плащане в брой. В Брюксел Борисов е разговарял и с шведския премиер Стефан Льовен в рамките на Европейския съвет, на която темата е била обсъдена. „Грипените“ и шведските самолети са предопределени“, заяви Борисов.„Знаете, президентът Румен Радев, неговият съветник тогава като министър на отбраната, експертите, които сложиха, класираха шведския „Грипен\" на първо място. Втори е, мисля, че италианският „Юрофайтър\", а Ф-16 и другите са декласирани. Така че, ние, мисля, с министърът на отбраната Красимир Каракачанов се разбрахме или следващата, или по-следващата сряда ще вземем решение да започнат преговорите“, обясни Борисов, цитиран от \"Фокус\".Премиерът обясни, че парите за модернизация, които са близо 3.5 млрд. лв. и бяха одобрени от второто правителство на ГЕРБ, трябва да имат съответната възвращаемост. За това и било важно в офертата за купуване на изтребители да има и инвестиции от чуждата компания.  Не се притеснявам и на шведския премиер му казах – сядаме и говорим първо за индустриално сътрудничество. Второ, за инвестициите в България, за да можем това, което ще платим на 100% да си го върнем от другите неща. Помните, когато пазариха хеликоптерите и после на 1 януари нашето правителство плати с парите на данъкоплатците 300 млн“, допълни Борисов.По думите му с тези пари ще бъдат купени 9 самолета, 200 бронирани машини с линейка към тях, която трябва да е бронирана с шест колела.\"Затова на шведския колега му казах – колега, вземем ли решение, тръгнат ли на преговори първо с вас, после с Eurofirhter, да знаете, че пазарлъкът ще е много тежък и много голям. Дълъг процес, до 2029 г. с инвестиции, с работни ръце, с индустриално сътрудничество и тогава, поне докато аз съм премиер. После, ако искат могат и 10 млрд. лв. да дадат за въоръжение“, подчерта премиерът.Той бе категоричен, че ще се дава само за това, което се произвежда в България или води до инвестиция в сферите.„Дали в терен, дали в корабостроителница, дали в „Авионамс“, дали в друг завод. Така ще бъдат водени преговорите от нашето правителство и така съм се разбрал с вицепремиера Каракачанов. Това са огромни пари. Няма сфера, в която да не искат и то не какви да е пари, а огромни – за заплати, за пенсии, за пътища, дупки“, каза още Бойко Борисов.", "date": "2017.06.23", "title": " „Грипените“ са предопределени, отсече Борисов"}
{"url": "https://m.offnews.bg/news/112_6/Zatvoriha-AM-Trakiia-kraj-Karnobat-zaradi-obarnat-TIR-obnovena_658929.html", "text": "Участък от АМ \"Тракия\" бе затворен временно и в двете платна, информираха от бургаската полиция.ТИР, превозващ скрап, се е преобърнал в района на Карнобат (до 328 км). Металните отпадъци са били разпръснати и в двете платна, но бързо са почистени и след това отново е отворена за движение магистралата.За кратко, движението се отклоняваше по пътя Айтос - Карнобат.Няма пострадали при инцидента, нанесени са материални щети по разделителната мантинела между двете платна.Камионът се е движел в посока София.", "date": "2017.06.23", "title": " Затвориха АМ Тракия край Карнобат заради обърнат ТИР (обновена)"}
{"url": "https://m.offnews.bg/news/Politika_8/GERB-predlaga-10-godishna-davnost-za-dalgove-za-da-niama-dlazhnitci-p_658926.html", "text": "10-годишна абсолютна давност да се въведе чрез промени в ГКП, предлагат от ГЕРБ. Целта е да се сложи край на явлението \"вечни длъжници\" - хора, които са неплатежоспособни, върху дълговете им се трупат лихви и те преминават към наследниците им. Това стана ясно от думите на евродепутата Емил Радев на кръгла маса \"Край на вечния длъжник\" в парламента. Дискусията бе организирана от правната комисия и Радев, за да бъдат представени различните становища във връзка с въвеждането на десетгодишна абсолютна погасителна давност по отношение на физическите лица.Асоциацията на търговските банки, Министерството на правосъдието и Върховният административен съд подкрепят промените.От Камарата на частните съдебни изпълнители обаче смятат, че има опасност при обжалване действията на съдебния изпълнител, вземанията на хората да не бъдат събирани. ", "date": "2017.06.23", "title": " ГЕРБ предлага 10-годишна давност за дългове, за да няма длъжници по наследство"}
{"url": "https://m.offnews.bg/news/Sviat-_12/Dzhoni-Dep-se-posheguva-za-ubijstvo-na-Tramp_658923.html", "text": "Американският актьор Джони Деп се пошегува за убийство на президента Доналд Тръмп. Деп направи изявлението по време на рок фестивала в Гластънбъри, представяйки филма си от 2004 г. \"Развратникът\" (The Libertine) пред публика от около 1500 души. \"Мисля, че той има нужда от помощ и има много прекрасни мрачни, мрачни места, на които трябва да отиде. Това е само въпрос, нищо не намеквам. Между другото това ще стигне до пресата. Ще бъде ужасно. Харесва ми, че всички ще сте част от това\", каза Деп.\"Кога за последно актьор уби президент?\", попита Деп на свой ред насъбралото се множество, визирайки убийството на Ейбрахам Линкълн от актьора Джон Уилкс Бут през 1865 г.\"Искам да уточня, че не съм актьор. Работата ми е да лъжа. Между другото, отдавна не се е случвало, може би е време\", каза той. В коментар за ABC News представител на Сикрет сървис - службата, която охранява президента на САЩ, обяви, че от службата са запознати с думите на Деп. Той допълни, че от службата проследяват всички източници и правят оценка на всеки потенциален риск, но не могат да обсъждат подробности за това как изпълняват задълженията си.", "date": "2017.06.23", "title": " Джони Деп се пошегува за убийство на Тръмп"}
{"url": "https://m.offnews.bg/news/Sviat-_12/V-Gartciia-Soleni-globi-za-palatka-izvan-kamping-i-tubi-s-benzin-v-ko_658931.html", "text": "Солени глоби за пренасяне на бензин и нафта в туби, както и за опъване на палатки извън къмпингите, налага общинската полиция в Гърция. Наказанието може да бъде и до три месеца затвор, лекият вариант е глоба от 150 евро. Санкции от няколко хиляди евро грозят туристите, ако запалят огън на нерегламентирано място. За боклук на плажа глобата е 300 евро.  Зачестиха случаите на глобени туристи, влизащи предимно от България и Македония, които пренасят в туби бензин и нафта. След граничните пунктове има полицейски екипи, които проверяват за наличието на горива в колите, информира БНР. Санкцията зависи от количеството внесено в страната гориво, възможно е обаче и да се конфискува превозното средство, защото действието се тълкува като нелегален трафик на акцизна стока. ", "date": "2017.06.23", "title": " В Гърция: Солени глоби за палатка извън къмпинг и туби с бензин в колата"}
{"url": "https://m.offnews.bg/news/Izvan-terena_18817/Nejmar-otnovo-se-razdeli-s-gadzheto-si_658925.html", "text": "Връзката между суперзвездата на Барселона Неймар и Бруна Маркезине отново приключи. Нападателят потвърди слуховете с изявление пред журналисти в Бразилия.\"За последен път говоря за личния си живот, защото не ми харесва. Да, разделихме се. Заедно го решихме. Тя е момиче, което обожавам и искам да бъде щастливa както в професионален, така и в личен план. Животът продължава. Оставаме си добри приятели\", каза Неймар.В началото на тази седмица двамата бяха на сафари в Африка заедно с майката и сестрата на футболната суперзвезда. Двойката къса за втори път след няколко месеца романтика. За сметка на това, нападателят не може да се оплаче от липса на приятели в Барселона, след като преди няколко дни стана ясно, че ще има още един бразилец от следващата година.Това е халфът Лукас Лима, който има договор със Сантос до 31 декември, но вече се е съгласил да подпише предварителен контракт с каталунците. Предполага се, че още на 1 юли Лима ще парафира с тима.За решението на бразилския национал да се присъедини към Барселона е помогнал Неймар, чийто баща е личен агент на бъдещето попълнение на каталунския гранд.26-годишният футболист от доста време е трансферна цел на “блаугранас”, но клубът не искаше да плаща голяма сума и просто изчаква Лима да навлезе в последните 6 месеца от договора си, за да подпише предварително споразумение с него. Лукас Лима играе в Сантос от 2014 година, като до момента има 95 мача и 9 гола за тима. той може да се похвали и с 14 мача и две попадения за \"селесао\".", "date": "2017.06.23", "title": " Неймар отново се раздели с гаджето си"}
{"url": "https://m.offnews.bg/news/Politika_8/Poddrazhnitci-na-Slavi-Trifonov-otlagat-sreshtata-si-s-nego_658919.html", "text": "Срещата със Слави Трифонов, организирана за утре в кино \"Люмиер\", се отлага. Причините са появили се спекулации и интерпретации в публичното пространство, че тв водещият ще обяви новата си партия на 24 юни. Това съобщават от zaslavi.com, инициаторите на петицията „За Слави. За промяната“. Целта на тази среща беше само и единствено всички граждани, недоволни от системата, да обсъдят със Слави референдума, неговото бъдеще и промяната, която трябва да настъпи в България. Предлагаме на г-н Трифонов, както и на всички симпатизанти на идеята за промяна да се насрочи ден и час, който той сам да определи, пишат организаторите. Петицията в подкрепа на референдума продължава и до момента са събрани над 190 000 онлайн подписа, както и близо 30 000 на хартия, уточняват инициаторите. Ние гражданите, подкрепили Слави и референдума настояваме:1. Парламента да приеме законите, изпълняващи решенията на референдума гласи:– намаляване на субсидията на 1 лев.– мажоритарен вот в два тура;– задължително гласуване;2. Слави, както ти каза, депутатите имат срок да приемат решенията на референдума до 19 юни и да се саморазпуснат. Ако и този път не ни чуят, настояваме да свикаш национален протест! Искаме ти да оглавиш недоволството ни и да ни поведеш – ясно и категорично!3. На 24 юни всички подкрепящи Слави, ненавиждащи системата и искащи промяна, да се организираме и съберем на среща в София. Слави, очакваме те! Искаме уверен, категоричен и безкомпромисен водач, какъвто си ти! ИМА ТАКЪВ НАРОД и той ще скочи, само когато пред себе си има лидер, който ни обединява. Промяната ще успее само с обединение на гражданите и ясна цел!4. През есента да се проведат нови избори, в които, Слави, да участваш и ти! Защото България има нужда от теб!„Дела трябват, а не думи!“ – Васил Левски", "date": "2017.06.23", "title": " Поддръжници на Слави Трифонов отлагат срещата си с него"}
{"url": "https://m.offnews.bg/news/Bojni_18771/Mejuedar-se-hvali-Ne-e-zle-za-40-godishen-boksior_658922.html", "text": "Непобеденият при професионалистите боксьор Флойд Мейуедър продължава да тренира с пълна пара за предстоящия мач на века срещу ирландската звезда ММА звезда Конър Макгрегър.В популярният сайт за видеоклипове Ютуб се появи видео, в което шампиона прави серии от различни силови упражнения и определено дава заявка, че ще бъде в оптимална форма за предстоящия сблъсък.\"Не е зле за 40-годишен, който се занимава с това от вече 21 години\", казва Мейуедър по време на тренировката, която се следи с огромен медиен интерес.Известният с прякора \"Парите\" американец е шампион при професионалистите в пет категории. Той има уникалните 49 победи от 49 мача, като 26 от тях са с нокаут.В същото време Конър Макгрегър също се подготвя в САЩ преди боксовата битка. Големият мач е на 26 август в Лас Вегас, а представителите на Макгрегър обявиха, че имат план за победа.\"Подготвяме се за мача и мисля, че можем да шокираме всички. Гледаме записи на мачовете на Мейуедър и видяхме слабите му места\", коментираха от щаба на Макгрегър.Двамата ще получат десетки милиони долари за участието си в този комерсиален сблъсък, определян като пълен цирк от много бивши и настоящи боксови величия.", "date": "2017.06.23", "title": " Мейуедър се хвали: Не е зле за 40-годишен боксьор"}
{"url": "https://m.offnews.bg/news/112_6/MVR-ministarat-Iztcialo-nov-telefon-112-shte-struva-50-mln_658927.html", "text": "Решихме и пуснахме обществена поръчка за поддръжка, с която да надградим съществуващата система на телефон 112, да платим за това, което не сме плащали две години назад и да платим занапред.Това обясни днес в парламента вътрешният министър Валентин Радев по повод тежкото състояние на системната за спешни повиквания. МВР обяви обществена поръчка за около 12 милиона лева за ремонт и обновяване на инфрастуктурата на 112.„За тази година ни трябват 5 млн., лично говорих с премиера и той каза добре действай така, обясних му какъв е проблемът. Попита ме каква е перспективата и му казах догодина още средства, докато направим 13 млн. лева“, поясни Радев. Той подчерта, че обществената поръчка е за 3 години. „През тези 3 години трябва да намерим начин да осигурим тези пари, да подменим системата с по-съвременна“, каза той.От думите му стана ясно още, че гаранцията на системата на телефона 112 е изтекла преди две години и поддръжка липсва.„Едната идея е да продължаваме с тази система, която я надграждаме и работим така още 2-3 или 4 години, а през това време търсим съвременна нова система. Втората - модерна система, която струва над 50 млн. лева“, обясни Валентин Радев.Той изрази надежда някой бързо да спечели обществената поръчка, обявена в началото на месеца, за да не се отлага ремонтът. Офертите се отварят следващата седмица.", "date": "2017.06.23", "title": " МВР министърът: Изцяло нов телефон 112 ще струва 50 млн."}
{"url": "https://m.offnews.bg/news/Volejbol_18779/Dvama-balgarski-volejbolisti-sred-otlichnitcite-na-Evropa-i-sveta_658930.html", "text": "Волейболистите ни продължават да оглавяват всякакви индивидуални класации. Боян Йорданов бе обявен за топреализатор на Европа за сезон 2016/2017.34-годишният диагонал е направил средно по 25,32 точки на мач за отбора на Кифисиа в гръцкото първенство. Точно този резултат му осигури първото място в престижната класацията.Втори е белгиецът Брам Ван Дер Дриес (Тулуза) с с 23,35 точки, и латвиецът Херманс Еглескалнс (Ница) с 23,15 точки. В списъка влизат състезатели от европейските вътрешни първенства, изиграли над 20 мача през последния сезон.По-рано днес стана ясно, че друг български волейболист също може да се похвали с почетно място в престижна класация. Цветан Соколов отбеляза 147 точки в груповата фаза на Световната лига и завърши втори в класацията за най-резултатните волейболисти на турнира.За съжаление, въпреки индивидуалното отличие, волейболните национали се представиха колебливо в Световната лига този сезон.Победите над олимпийския Бразилия, световния шампион Полша, Русия и носителят на титалта от миналия сезон в лигата Сърбия, не бяха достатъчни за класиране на финалите в най-комерсилания турнир.Следва европейското първенство, където България ще бъде подсилена най-вероятно от двама опитни състезатели, един от които е именно Боян Йорданов.", "date": "2017.06.23", "title": " Двама български волейболисти сред отличниците на Европа и света"}
{"url": "https://m.offnews.bg/news/Drugi_18773/Fibank-poluchi-spetcialno-priznanie-ot-BOK_658938.html", "text": "В международния Олимпийски ден - генералният секретар на Българския олимпийски комитет (БОК) Белчо Горанов връчи специално признание на Fibank (Първа инвестиционна банка) за успешното дългогодишно сътрудничество и подкрепата, която банката оказва на БОК и усилията й за развитието на спорта в България.На официална церемония в централата на Fibank на бул. „България” 81Г г-н Горанов връчи плакат с подписи на участници в завършилия наскоро Х младежки олимпийски фестивал „Олимпийски надежди Албена 2017“. Бяха дадени и специални медали, с които се отбелязва 10-годишнината на младежките олимпийски фестивали.На церемонията присъства и двукратната олимпийската шампионка и член на Изпълнителното бюро на БОК Мария Гроздева. От страна на Fibank престижните отличия бяха получени от Главния изпълнителен директор - г-н Неделчо Неделчев.„От години Първа инвестиционна банка подпомага развитието на българския спорт и талантливите деца на България. Изграждането на един спортист отнема време и изисква много труд и подкрепа от треньорите. Инвестициите от страна на банката си заслужават, защото след това идват техните успехи.Високите постижения на българските спортисти ни карат не само да се чувстваме горди, но вдъхновяват и цялата нация. Радвам се, че през всички тези години и ние от Fibank успяваме да допринесем за техните успехи“, сподели г-н Неделчев.В последните години Първа инвестиционна банка се утвърди като най-важен партньор на БОК - факт, който има силен отзвук в спортните среди у нас. Fibank вече 11 години подпомага дейността на БОК, генерален спонсор e на Българската федерация по ски (БФСки), основен спонсор на Българската федерация лека атлетика (БФЛА) и партньор на Федерацията по триатлон.", "date": "2017.06.23", "title": " Fibank получи специално признание от БОК"}
{"url": "https://m.offnews.bg/news/Zimni_18801/Nikola-Chongarov-kogato-ludostta-se-prevrashta-v-realnost_658933.html", "text": "Бившият национал по ски алпийски дисциплини Никола Чонгаров продължава да преследва олимпийската си мечта. Пловдивчанинът, който носи българското знаме на церемонията по закриването на зимните олимпийски игри в Сочи през 2014 г., започва втора кампания по набиране на средства в помощ на подготовката му за новия сезон.От миналата година той се състезава в дисциплината ски крос, а голямата цел е ясна – участие на игрите в Пьончан (Корея) догодина.Кампанията, която стартира днес на Международния олимпийски ден, се основава на бизнес стратегията Crowdfunding. На специално направен за идеята сайт всеки желаещ може да подпомогне подготовката на Чонгаров с избрана от него сума, срещу което получава различна предметна награда или услуга.През миналата година сред опциите бяха това Чонгаров да напише песен за свой спонсор или да стане ски учител за ден или седмица. Предметите с логото на кампанията пък бяха тениска, суитшърт и много други.С кампанията той събра над 7600 евро, които помогнаха за бързите му резултати в новата дисциплина. Чонгаров участва в общо 13 състезания, взе точки за Европейската купа, съответно с 29-то и 26-то място във Вал Торенс, Франция. Най-силните му резултати бяха непосредствено преди да се контузия в Швеция, където от четири старта за ФИС се качи три пъти на подиума.Всичко това му даде право да участва в Световната купа през новия сезон, а няколко класирания в топ 30 там ще му донесат и участие на олимпиадата.„Всички, които подкрепиха кампанията финансово, бяха много съпричастни и дори приемаха предизвикателството, пред което бях изправен, като собствено. Имаше много емоция и усещах морална подкрепа през целия сезон. Определено се усещаше, че съм се захванал с нещо по-мащабно, отколкото първоначално очаквах“, разказва скиорът за случилото се през миналата година.Кампанията сега започва с още повече ентусиазъм. „Много по-изпипана и професионално направена е. Всичко – от клипа до подаръците. Тази година има по-сериозен екип зад кулисите, а с годеницата ми имаме повече опит в бранша след миналогодишната кампания.Също така музиката и бандата ми играят много по-голяма роля. Най съществената разлика е, че мотото се превърна от „Подкрепете лудата ми идея“ в „Когато лудостта се пръвръща в реалност“. Идеята е, че вече имам резултати и показах, че е напълно реално да съм първият българин, представял България в олимпийския ски крос“, споделя още Чонгаров.С кампанията той ще си помогне за събирането на нужните 60 000 лв. за този сезон. Това е оптималната сума, която ще му стигне за три тренировъчни лагера на сняг и участие на състезанията от Световната купа преди олимпиадата.Разбира се, Чонгаров среща подкрепа и от федерацията по ски. „Показах най-добри резултати от нашите състезатели във всички ски крос състезания, на които участвах.Също така, взех квота за Световната купа и останах единственият състезател с реален шанс да спечели квота за олимпиадата в тази дисциплина. За това през следващия сезон ще разполагам с голяма част от бюджета на БФСки в направление фрийстайл.“С всичко, което Никола Чонгаров прави, той не просто си помага по пътя към мечтата. Той показва на всички какво става, когато лудостта се превръща в реалност.", "date": "2017.06.23", "title": " Никола Чонгаров - когато лудостта се превръща в реалност"}
{"url": "https://m.offnews.bg/news/Medii_73/Saiuzat-na-izdatelite-Zaplahite-na-Betina-Zhoteva-sa-institutcionalen_658936.html", "text": "Втори ден продължават коментарите по повод След като редица хора от гилдията поискаха оставката на бившата говорителка и след като и Асоциацията на европейските журналисти обяви поведението ѝ за недопустимо, Съюзът на издателите също излезе с позиция в защита на свободата на словото.Според организацията когато са изречени заплахи от член на независимия регулатор на медийните услуги, те се явяват форма на институционален натиск и засягат устоите на публичната среда. От Съюза на издателите посочват, че членовете на СЕМ трябва да защитават, а не възпрепятстват работата на медиите.Ето и цялата позиция на Съюза на издателите в България:Във връзка с получилите публичност открити заплахи от страна на члена на Съвета за електронни медии – г-жа Бетина Жотева, към журналиста Къдринка Къдринова, по повод зададен въпрос, „Съюз на издателите в България“ определя това поведение като изключително неприемливо и изразява категоричната си позиция в защита на свободата на словото и на правото на журналистите да задават въпроси.„Журналистическият въпрос“ изяснява обществени отношения, търси мотиви, разобличава връзки, потвърждава или опровергава факти, като се явява и обществен инструмент за контрол върху вземащите решения.Заплахите към журналисти винаги са насочени срещу свободата на информацията, а когато са изречени от член на независимия регулатор на медийните услуги, се явяват форма на институционален натиск и засягат устоите на публичната среда, превръщайки неприемливото в правило.„Съюз на издателите в България“ се обявява категорично в защита на журналистическия труд и свободния достъп до информация, осигуряващи обществения интерес, прозрачната публична среда и информирания избор на гражданите.Смятаме, че по повод професионалната дейност на публични личности, неудобни въпроси не съществуват, а на опитите за дезинформация следва да се противостои със силата на аргументите. Като лица, които професионално се занимават със събирането и разпространяването на информация, журналистите заслужават уважение и подкрепа.Очакваме от членовете на органа, регулиращ медийните услуги, да стоят на висотата на обществения авторитет и професионалното признание, които са им предоставили тази отговорна роля, като защитават, а не възпрепятстват работата на медиите.", "date": "2017.06.23", "title": " Съюзът на издателите: Заплахите на Бетина Жотева са институционален натиск"}
{"url": "https://m.offnews.bg/news/Zdrave_18753/NZOK-shte-plashta-napalno-postavianeto-na-izkustveno-sartce_658941.html", "text": "Здравната каса ще заплаща напълно средствата за поставяне на изкуствено сърце на пациентите със сърдечна недостатъчност, докато изчакват възможност за трансплантация. Решението е взето от Надзорния съвет на Касата, съобщиха от институцията. Досега НЗОК покриваше част от стойността на медицинското изделие - около 50 000 лева при цена на медицинското изделие 200 000 лева. От медицинското изделие се нуждаят около десет пациенти на година. До края на 2017 г. НЗОК ще заплати за изкуствени сърца на шестима пациенти. ", "date": "2017.06.23", "title": " НЗОК ще плаща напълно поставянето на изкуствено сърце"}
{"url": "https://m.offnews.bg/news/Ikonomika_59/KFN-otkrila-mnogo-narusheniia-v-onlajn-platformata-na-Ivajlo-Penchev_658943.html", "text": "Комисията за финансов надзор (КФН) обяви, че е открила множество нарушения  при проверката си на платформата за онлайн търгове с обратно наддаване Окшънайз (Аuxionize), основана от бизнесмена Ивайло Пенчев, собственик на Walltopia.От ведомството разпространиха доклад от проверката си, според който компанията няма право да предлага застрахователни услуги и да ги класира по цена, тъй като те не са идентични по покритие на услугата. Сега от Окшънайз трябва да предоставят своите обяснения пред застрахователния регулатор, след което ще бъде решено ще има ли санкция за платформата или не.\"Много е странно, че от КФН са публикували констатации и доклад, който не ни е връчен и без да сме го подписали, както изисква чл. 19, ал. 6 от закона, по който работят\", коментира пред OFFNews Ивайло Пенчев.Той определи доклада на регулатора като \"анонимка\" и уточни, че сега адвокатите на Окшънайз четат писанията на КФН.Ето и основните констатации, които са описани от ведомството и разпространени до медиите:В хода на извършената проверка на платформата Окшънайз (Аuxionize) беше установено, че лица, които не притежават лиценз за застраховател, нито са регистрирани като застрахователни посредници, системно са участвали и са наддавали в търгове за застрахователни продукти, организирани от платформата.От стартирането на платформата до 04.05.2017 г. от общо проведени 101 търга с предмет застрахователни продукти, 11 са спечелени именно от лица без лиценз за застраховател или регистрация за застрахователен посредник. Впоследствие полиците са издавани чрез застрахователни посредници, които не са участвали в търговете и за които няма предоставена информация на клиентите, че продуктът ще се разпространява именно чрез тях.Също така беше установено, че 6 от 8-те застрахователя, които са спечелили търгове за застрахователни продукти в платформа Окшънайз (Аuxionize), не са се регистрирали сами и нямат представа кой ги е регистрирал и е предлагал от тяхно име техните застрахователни продукти.Посочените нарушения сериозно застрашават правата на ползвателите на застрахователни услуги и са нарушение на Директива 2002/92/ЕО на Европейския парламент и на Съвета от 9 декември 2002 година относно застрахователното посредничество, както и на Директива (ЕС) 2016/97 на Европейския парламент и на Съвета от 20 януари 2016 година относно разпространението на застрахователни продукти (Директива 2016/97).Установено е, че платформата Окшънайз (Аuxionize) е изпращала покани за участие в търгове, свързани със застрахователни продукти, до лица, които не притежават лиценз за застраховател, нито са регистрирани като застрахователнипосредници, с което също се нарушават разпоредбите на Кодекса за застраховането за разпространение на застрахователни продукти.Самата платформа Окшънайз (Аuxionize) извършва класиране на застрахователни продукти, за които се провеждат търговете, без да се отчитат спецификите на различните застрахователни продукти, предмет на класирането, и безда са съобразени с изискванията и потребностите на ползвателя на застрахователни услуги. Класирането от платформа Окшънайз (Аuxionize) се извършва единствено по критерия цена без съпоставяне на покритите рискове и изключените рискове в предложените застрахователни продукти.Изготвянето и представянето на класиране на застрахователните продукти изисква професионална преценка дали тези продукти имат сходни условия, като е необходимо тези условия да отговарят на конкретните нужди на ползвателя назастрахователни услуги. Именно поради тази причина Директива (ЕС) 2016/97 и Кодексът за застраховането определят класирането на застрахователни продукти като разпространение на застрахователни продукти и изискват то да се извършва отразпространител на застрахователни продукти – застрахователен посредник.Необходимо да е да подчертае, че единствено застраховка “Гражданска отговорност” на автомобилистите е изцяло уеднаквен продукт с условия, определени в Кодекса за застраховането и в Наредба № 49 на КФН. Всички останали застрахователни продукти, предмет на търгове на платформата Окшънайз, са съгласно общи условия, изготвени от застрахователя, и съответно съпоставката им изисква справедлив експертен анализ и преценка, като е възможно част от тях да не отговарят на нуждите и изискванията на клиента. Примери за такива различаващи се условия са определените в общите условия покрити рискове и изключените рискове, наличието на изискване за самоучастие от страна на застрахования, дали обезщетението се дължи на база “първи риск” или при прилагане на пропорционално правило при наличие на подзастраховане и др.Изискването за регистрация на застрахователните посредници е въведено още с Директива 2002/92/ЕО на Европейския парламент и на Съвета от 9 декември 2002 година относно застрахователното посредничество, с което се установяватпрофесионални изисквания към лицата, които разпространяват застрахователни продукти и необходимото ниво за защита на потребителите на застрахователни услуги.Тези изисквания са транспонирани и в Кодекса за застраховането.Директива 2002/92/ЕО, както и последващата Директива (ЕС) 2016/97 защитават интересите на потребителите на застрахователни услуги по еднакъв начин, независимо от различните канали на разпространение на застрахователни продукти. Целта е на потребителите да бъде предоставяна ясна информация за статута на лицата, които продават застрахователния продукт и информация за самия продукт, която следва да се предоставя на клиента на преддоговорния етап.Информация от „Окшънайз“ АД е изисквана два пъти - на 18.04.2017 г. при проверката на място и с писмо от 28.04.2017 г. В резултат на установени разминавания в твърдения и документи, представени от „Окшънайз“ АД, проверяваното лице епредставило допълнително документи и оттеглило предходно представени такива.Последната предоставена информация от „Окшънайз“ АД е от дата 01.06.2017 г.  Във връзка с установени нарушения от множество лица, участвали в търгове за застрахователни продукти, от разпространители на застрахователни продукти –застрахователи и застрахователни посредници, еднократно е изискана информация, като последният представен документ е от 12.06.2016 г.Информация е изискана и от 5 възложителя – ползватели на застрахователни услуги, с цел установяване на лицата, които са посредничили за сключването на техните застрахователни договор.", "date": "2017.06.23", "title": " КФН открила много нарушения в онлайн платформата на Ивайло Пенчев"}
{"url": "https://m.offnews.bg/news/Evropa_18764/Briuksel-razocharovan-ot-predlozhenieto-na-Mej-za-usednalost-na-grazhd_658935.html", "text": "Европейски представители обявиха предложенията на британския премиер Тереза Мей за \"уседналост\" на гражданите на ЕС във Великобритания след Брекзит за \"недостатъчно\" и \"под очакванията\". Мей предложи европейските граждани, живели 5 години на Острова, да получат статут на \"уседналост\", който ще гарантира правото на хората да останат в страната, както и да се ползват със здравни и образователни права, равни с английските. Председателят на Европейската комисия Жан-Клод Юнкер даде днес знак, че не е особено въодушевен от предложението. \"Това е стъпка, но тази стъпка не е задоволителна\", каза той в кулоарите на днешната среща на върха на ЕС, цитиран от БТА.Подобно мнение изрази и председателят на Европейския съвет Доналд Туск, който посочи, че предложението на Мей е \"под очакванията\". \"Правата на гражданите са приоритет номер едно за 27-те от ЕС и ние заявихме ясно своята позиция. Искаме да гарантираме пълните права на гражданите на ЕС и Обединеното кралство след Брекзит\", посочи Туск.\"Моето първо впечатление е, че предложението на Обединеното кралство е под нашите очаквания и че то рискува да влоши положението на гражданите. Но нашият преговорен екип ще трябва да анализира предложението ред по ред, когато го получим на хартия\", допълни той.Премиерът на Белгия Шарл Мишел каза, че британският план е доста неясен. Германският канцлер Ангела Меркел пък коментира, че британското предложение е едно добро начало, но има много други въпроси за уреждане. Представителят на Европейския парламент по въпросите за Брекзит Ги Верхофстат, който обичайно се изказва много критично по отношение на Лондон, призова за търпение и поиска да се изчака подробната оферта, която Лондон ще представи в понеделник.Той все пак подчерта, че сегашното предложение изглежда недостатъчно, защото не гарантира напълно правата на европейските граждани. Австрийският канцлер Кристиян Керн определи предложението като добра първа оферта, но поиска още работа в тази насока, тъй като много граждани не попадат под обхвата на предложението на Тереза Мей.Полша се изказа по-великодушно за предложението, но все пак посочи, че то е непълно.Самата Мей определи предложението си като \"сериозно и справедливо\". ", "date": "2017.06.23", "title": " Брюксел разочарован от предложението на Мей за уседналост на гражданите на ЕС"}
{"url": "https://m.offnews.bg/news/Futbol_18793/Skandal-za-traktori-raztarsi-IUventus_658940.html", "text": "Бащата на един от най-големите таланти в световния футбол Мойс Кийн заплаши да накара сина си да напусне \"Старата госпожа\", след като навърши пълнолетие заради неизпълнено обещание за доставка на трактори.Пикантният скандал беше разкрит от британския \"Индепендънт\".Бащата на 17-годишния футболист върти селскостопански бизнес на крайбрежието на родината им Кот д'Ивоар и тракторите са му нужни, за да обработва земята.Те били обещани от шефовете на Ювентус, след като го помолили да убеди сина си да остане в Торино. Кийн бил изкушаван от скандалния агент Мино Райола да отиде в Англия, но след намесата на бащата останал в Ювентус.\"Сега ми казват, че нямали пари за обещаните трактори. Предложиха добра заплата от 700 000 евро на сина ми, но обещаното си е обещано.Ако не си спазят това, което са поели ангажимент към мен, ще посъветвам детето да не подписва нов договор и като навърши пълнолетие, да си тръгне без пари\", казва Кийн старши.Младокът дебютира през ноември 2016 г., а в 34-ия кръг вкара и първия си гол срещу Болоня. Така той стана първият роден през 2000 г. футболист с попадение в Серия А.", "date": "2017.06.23", "title": " Скандал за трактори разтърси Ювентус"}
{"url": "https://m.offnews.bg/news/Tenis_18788/Grigor-Dimitrov-s-trudna-pobeda-na-Kuins-Klab_658942.html", "text": "Най-добрият ни тенисист Григор Димитров победи, макар и трудно, руския талант Даниил Медведев в четвъртфиналите на турнира в трева Aegon Championships в \"Куиънс Клъб\" с награден фонд 1 836 660 евро, но се класира за битката за финалите.Българинът спечели мача с 6:3, 3:6, 6:3, като може да съжалява, че не приключи битката в два сета. Съперник на Григор в полуфиналите ще бъде  победителят от мача между Томаш Бердих или Фелисиано ЛопесОще преди началото на двубоя стана ясно, че руснакът има физически проблеми. Той изпита болки в рамото при загрявката и се наложи намесата на физиотерапевт, което отложи началото на двубоя.Григор с право подсказа на съдията на стола, че трябва да бъде назначен медицински таймаут. Точно това се случи и руснакът получи официални три минути време да бъде третиран.Вчера 21-годишният Даниил Медведев отстрани измъчвания от контузии в последните два сезона австралиец Танасе Кокинакис с 6:2, 6:2, а ден по-рано Григор направи обрат срещу френския ветеран Жулиен Бенето с 4:6, 6:3, 6:4.Роденият в Москва Медведев участва в турнира с \"уайлд кард\".Високият 198 см и тежащ 80 кг руски тенисист е считан за една от бъдещите звезди в тура. Професионалист е от 2014 година и до този момент няма спечелена титла във веригата на АТР.", "date": "2017.06.23", "title": " Григор Димитров с трудна победа на \"Куинс Клъб\""}
{"url": "https://m.offnews.bg/news/112_6/Kradtcite-posegnali-na-bankomata-v-Burgas-si-tragnali-bez-pari_658928.html", "text": "Парите от банкомата в бургаския комплекс „Славейков“, който бе взломен тази сутрин , са останали непокътнати, уточниха от бургаската полиция.Малко след 2:30 ч крадците са влезли в антрето в банковия офис, където е разположена машината.Предполага се, че са имали дебитна карта за тази цел. Опитали са се да отворят металната касета в банкомата, но тя е останала непокътната.Назначена е нарочна експертиза (освен множеството химически, физико-химична, трасологични и биохимична ДНК), която да уточни начина за нанасяне на материалните щети по устройството.От полицията са иззели записи от видео-охранителните камери, разположени в близост. Търсят се и свидетели.", "date": "2017.06.23", "title": " Крадците, посегнали на банкомата в Бургас, си тръгнали без пари"}
{"url": "https://m.offnews.bg/news/Tehnologii_18759/BulgariaSat-1-beshe-izveden-uspeshno-v-Kosmosa-video_658950.html", "text": "BulgariaSat-1, първият в историята на страната геостационарен комуникационен сателит, беше изстрелян успешно в Космоса от ракетната площадка 39A (LC-39A) в Космическия център Кенеди на НАСА във Флорида.BulgariaSat-1 потегли от космодрума с ракета носител Falcon 9 на SpaceX в 22.10 ч. българско време.Долната степен на ракетата носител се приземи на гигантска платформа в Атлантическия океан.BulgariaSat-1 ще осигурява директно до домовете телевизионни и комуникационни услуги на Балканите и в други европейски региони. Сателитът е подходящ за 4G LTE мрежа в 1800 MHz.Освен за телевизионни и комуникационни услуги, BulgariaSat-1 може да се използва при форсмажорни обстоятелства – аварии, при природни бедствия – земетресения, бури, наводнения, когато наземните мрежи не работят.\"SpaceX се гордее да си партнира с Булсатком за историческото изстрелване на BulgariaSat-1 днес\" - каза Гуин Шотуел, президент и оперативен директор на SpaceX.\"От името на всички служители на SpaceX искам да поздравя целия екип на Булсатком за успешната мисия\" - добави Шотуел.", "date": "2017.06.23", "title": " BulgariaSat-1 беше изведен успешно в Космоса (видео)"}
{"url": "https://m.offnews.bg/news/Bojni_18771/Nadupchiha-s-10-kurshuma-boksior-pred-zalata-na-Ubietca-s-bebeshkoto-l_658916.html", "text": "Жестока трагедия потопи в скръб мексиканския бокс.33-годишният боксьор Улис Уето Елизаде беше надупчен на решето с 10 куршума от двама неизвестни засега гангстери.Инцидентът е станал след излизането на жертвата от тренировка в залата на прочутия бивш мексикански боксов шампион в три различни категории Марко Антонио Барера, познат с прозвището Убиеца с бебешкото лице.Боксьорът се е канел да се прибира у дома, когато бил пресрещнат от двамата маскирани престъпници, които били с мотоциклет.Те отправили общо 10 изстрела към него, като четири са попаднала в шията, а два директно в лицето.Предполага се, че загиналият е станал жертва на разчистване на сметки между ганстерски групировки, но все още не е ясно в какви взаимоотношения е бил с тях.От федерацията по професионален бокс на Мексико изразиха съболезнования на семейството на жертвата.", "date": "2017.06.23", "title": " Надупчиха с 10 куршума боксьор пред залата на Убиеца с бебешкото лице"}
