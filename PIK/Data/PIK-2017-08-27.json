{"url": "http://pik.bg/%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5-%D1%80%D0%B0%D0%B7%D0%BA%D1%80%D0%B8%D1%85%D0%B0-%D0%B8%D1%81%D1%82%D0%B8%D0%BD%D1%81%D0%BA%D0%B0%D1%82%D0%B0-%D1%81%D0%B0%D0%BC%D0%BE%D0%BB%D0%B8%D1%87%D0%BD%D0%BE%D1%81%D1%82-%D0%BD%D0%B0-%D0%BC%D0%B0%D1%80%D0%BE%D0%BA%D0%B0%D0%BD%D0%B5%D1%86%D0%B0-%D0%B8%D0%B7%D0%B2%D1%8A%D1%80%D1%88%D0%B8%D0%BB-%D0%BD%D0%B0%D0%BF%D0%B0%D0%B4%D0%B5%D0%BD%D0%B8%D0%B5%D1%82%D0%BE-%D0%B2-%D1%82%D1%83%D1%80%D0%BA%D1%83-news686088.html", "text": "Финландската полиция заяви, че мароканският кандидат за бежански статут, който уби две жени миналата седмица, е идентифициран с истинската си самоличност, след като е дал фалшиво име на властите през 2016 година, предава Ройтерс, цитирани от Фокус. Полицията обяви, че заподозреният, който преди беше идентифициран като 18-годишен младеж на име Абдерахман Мечках, е роден в Мароко през 1994 година. „Идентичността му е потвърдена, тъй че знаем с кого си имаме работа“, заяви главният инспектор Криста Гранрот. Властите не обявиха истинската самоличност и възраст на нападателя.", "date": "2017.08.27", "title": "РАЗСЛЕДВАНЕ! Разкриха истинската самоличност на мароканеца, извършил нападението в Турку"}
{"url": "http://pik.bg/%D0%B5%D1%84%D0%B5%D0%BA%D1%82%D0%B5%D0%BD-%D0%B3%D0%BE%D0%BB-%D0%BD%D0%B0-%D0%B3%D0%B0%D0%BD%D1%81%D0%BE-%D0%B4%D0%BE%D0%BD%D0%B5%D1%81%D0%B5-%D0%BF%D1%8A%D1%80%D0%B2%D0%B0-%D0%BF%D0%BE%D0%B1%D0%B5%D0%B4%D0%B0-%D0%BD%D0%B0-%D1%81%D0%B5%D0%B2%D0%B8%D0%BB%D1%8F-news686123.html", "text": "Отборът на Севиля измъкна минимална победа с 1:0 при гостуването си на Хетафе в двубой от втория кръг на испанското първенство. Бразилецът Гансо отбеляза в 84-ата минута с атрактивно докосване. Като цяло Хета беше по-силният тим днес и в никакъв случай не заслужаваше да загуби. В осмата минута домакините загубиха при изнасянето на топката, но Висам Бен Йедер шутира неточно. В 17-ата Амат Ндиайе изскочи сам срещу Серхио Рико след чудесен пас на Хорхе Молина. Ударът обаче не беше прецизен. В 22-ата Рико спаси след изстрел на Молина. Домакините продължиха да играят по-силно и да търсят попадение. В 38-ата Симон Кяер изби пред голлинията след нов удар на Хорхе Молина. И четири минути по-късно защитата на севилци беше поставена под напрежение и пак се отърва на косъм след опит на Файсал Фажир. И след почивката отборът на Едуардо Берицо не приличаше на участник в Шампионската лига. Гостите от Андалусия почти не създаваха опасни атаки. В 63-ата минута Мауро Арамбари изведе Хорхе Молина, но нападателят стреля неточно. Кастилският тим продължава да играе по-активно и да търси победата. В 79-ата Кяер се намеси в точния момент, за да спаси вратата на Рико. “Бяло-червените” се възползваха от една от малките си възможности и вкараха късен гол, предава Спортал. В 84-ата минута Гансо получи топката от Габриел Меркадо и отбеляза с атрактивно изпълнение с пета от около седем метра. Хетафе отговори две минути по-късно, когато Молина излезе сам срещу Рико, но ъгълът му попречи да намери пролука. Севилци се поздравиха с първа победа, след като преди седмица направиха домакинско реми с Еспаньол.", "date": "2017.08.27", "title": "Ефектен гол на Гансо донесе първа победа на Севиля"}
{"url": "http://pik.bg/%D0%BC%D0%B5%D0%BD%D0%B4%D0%B5%D0%BB%D1%81%D0%BE%D0%BD-%D0%B6%D0%B5%D0%BD%D1%8F%D1%82-%D0%BD%D0%B8-%D1%81-%D0%BF%D0%B0%D0%BD%D0%B8%D0%BA-%D0%B1%D1%83%D1%82%D0%BE%D0%BD-%D0%BF%D0%BE%D0%B4-%D1%80%D1%8A%D0%BA%D0%B0-news685840.html", "text": "Паник бутон действа от вчера в Дома на младоженците в Пловдив. Той обаче не е монтиран, за да могат размислили в последния момент мераклии за брак да се спасят от обета, а заради сигурността на служителките. Инсталирането на алармата се наложи, след като гневлив видеооператор налетял на жена от персонала преди седмици. Нервакът избухнал заради струпване на гостите от две сватби в един и същи час. \"Записваме ритуалите през 30 минути, но понякога стават закъснения\", обясни пред \"Марица\" Румяна Толова, директор на ОП \"Радостни обреди\". Видеооператорът започнал да блъска служителка на обредния дом, която си вършела работата, и да крещи, че му пречи да снима. Наложило се длъжностното лице дори да прекрати ритуала", "date": "2017.08.27", "title": "МЕНДЕЛСОН! Женят ни с... паник бутон под ръка"}
{"url": "http://pik.bg/%D0%B7%D0%B0-%D0%B5%D0%B4%D0%BD%D0%BE-%D0%BB%D1%8F%D1%82%D0%BE-%D1%84%D0%B8%D0%BB%D0%B8%D0%BF-%D0%BB%D1%85%D0%B0%D0%BC%D1%81%D1%83%D1%80%D0%B5%D0%BD-%D0%BF%D1%80%D0%B5%D0%BA%D0%BE%D1%81%D0%B8-%D0%BF%D1%83%D1%81%D1%82%D0%B8%D0%BD%D1%8F%D1%82%D0%B0-%D0%B3%D0%BE%D0%B1%D0%B8-%D0%B8-%D1%81%D0%B5-%D1%81%D0%BF%D1%83%D1%81%D0%BD%D0%B0-%D0%BF%D0%BE-%D0%B4%D1%83%D0%BD%D0%B0%D0%B2-%D1%81%D0%B5%D0%B3%D0%B0-%D0%BF%D0%BE%D0%B5%D0%BC%D0%B0-%D0%BF%D0%BE-%D0%BA%D0%BE%D0%BC-news686117.html", "text": "Популярният български приключенец и писател Филип Лхамсурен планира три, сами по себе си, много трудни експедиции за лятото на 2017 година. Той се спусна с кану по речната ни граница от мястото, в което река Тимок се влива в Дунава и съвсем сам преодоля 490 км. воден път за осем дни, а преди това прекоси с колело в средата на юни пустинята Гоби в Монголия. \"Термометърът закова 43 градуса, а в 50-километровите долини насрещния вятър ме блъскаше с 25 м/сек. На места ситния пясък поглъщаше жадно колелата ми\", сподели приключенецът. И макар само тези две постижения, направени в рамките на три месеца, да са завиден резултат за мнозина, за Филип Лхамсурен те са малка част от неговата подготовка за прекосяването на Амазонската джунгла, което той ще започне през април 2018 година. Идеята му е да прекоси пеш, с кану и колело огромната територия на Амазония като за целта си е създал собствен маршрут, който да го преведе из най-интересните, непознати и неизследвани места на последното девствено място на планетата. Условието за Филип Лхамсурен е едно - безмоторно придвижване, изцяло със собствени сили и умения. Ще му предстоят повече от шест месеца оцеляване в некартографирана териория, в която ще се среща с индиански племена от защитени резервати и изобилие от диви животни под и над водата. И за да е сигурен, че е направил всичко, което е нужно, за да се подготви за това изпитание, приключенецът тренира навсякъде, където може. Той ще стартира в края на август и скороходното преминаване на Ком - Емине, в което за първи път ще се включи малък логистичен екип и група от желаещи да споделят тренировката му в отделни, по-леки етапи на маршрута. Очаква се Филип Лхамсурен да пристигне на нос Емине на 8 септември.", "date": "2017.08.27", "title": "За едно лято Филип Лхамсурен прекоси пустинята Гоби и се спусна по Дунав, сега поема по Ком - Емине"}
{"url": "http://pik.bg/%D1%88%D0%BE%D0%BA-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%BF%D1%80%D0%B5%D0%B4-%D0%B5%D0%BF%D0%B8%D0%B4%D0%B5%D0%BC%D0%B8%D1%8F-%D0%BE%D1%82-%D0%B1%D0%BE%D0%BB%D0%BD%D0%B8-%D1%81-%D1%86%D0%B8%D1%80%D0%BE%D0%B7%D0%B0-news686022.html", "text": "И двете процедури са недостатъчно прецизни. Има например хора със силно омазнен дроб, но без повишено ниво на ензимите. Затова най-сигурна е чернодробната биопсия. Тя се прави с дълга игла, която взема частици тъкан от дроба за изследване дали чернодробните клетки са подути от мазнини или заради възпаление. Но понеже тази процедура е инвазивна и може да боли, лекарите я оставят за накрая, когато съмненията вече са много сериозни. Болестта се нарича стеатозен хепатит. Тя води до цироза, която е необратимо заболяване. При нея усложненията като чернодробен рак или отказ на черния дроб са много вероятни. Но и без тях в ранните си стадии омазненият черен дроб е сериозен рисков фактор за болести на сърцето и за диабет тип 2. Много често той се придружава и с инсулинова резистентност – отказ на клетките да усвояват инсулина, чрез който разграждат захарта. Налице е и поне един от 5-те рискови фактора за сърдечносъдова болест, наричани общо метаболитен синдром. Те са затлъстяване в коремната област, високо кръвно, увеличени триглицериди и кръвна захар и ниско ниво на „добрия“ холестерол. Поради това омазняването се смята за доказателство, че е налице метаболитен синдром в черния дроб, който нанася тежки щети на вътрешните органи и често развитието му не може да бъде парирано. При тези състояния няма по-важно нещо от добрата вътрешна хигиена – здравословното хранене и отказването от вредните навици. Омазняването на черния дроб вече е епидемия у нас, казват лекари. Най-често то предшества цирозата и рака на черния дроб и се дължи на злоупотреба с алкохол. Напоследък обаче зачестяват и случаи на алкохолно омазняване, което засяга дори тийнейджърите. Тази болест е невидима и тиха. Човекът с мазен черен дроб най-често няма оплаквания и симптоми. Но червеният флаг вече му е вдигнат. Той е с повишени триглицериди в кръвта и с инсулинова резистентност. Има няколко начина за диагностициране. Първият е чрез кръвна проба да се измерят нивата на чернодробните ензими, наричани трансаминази. Другият е чрез образна диагностика – ултразвук или магнитен резонанс. При нея дробът се гледа на екран и се вижда дали съдържа много мазнини.", "date": "2017.08.27", "title": "Шок! България е пред епидемия от болни с цироза"}
{"url": "http://pik.bg/%D1%8F%D0%B7%D0%B2%D0%B0%D1%82%D0%B0-%D1%81%D0%B5-%D0%BE%D1%82%D0%BA%D1%80%D0%B8%D0%B2%D0%B0-%D0%BF%D1%80%D0%B5%D0%B7-%D0%BD%D0%BE%D1%89%D1%82%D0%B0-news686025.html", "text": "Има лекарства, които могат да доведат до язва или до обостряне на неактивна язва. Сред тях е добрият стар аспирин, широко използван и много полезен, когато е назначен от лекар при съответни индикации, но и небезопасен, ако се взема без лекарска преценка. Такива лекарства са още пироксикам, резерпин, ретизид, глюкокортикоиди, фелоран, индометацин и други нестероидни противовъзпалителни средства. За появата на язвената болест играят роля много фактори, но два от тях неизменно присъстват - инфекцията с хеликобактер пилори или употребата на противовъзпалителни лекарства. При язва на дванадесетопръстника най-често се появява болка в горната част на корема на гладно или нощем. Болката преминава, ако се хапне нещо. Неразположението продължава няколко седмици и се повтаря всеки ден. След това затихва и може да се появят отново след няколко месеца. В много случаи болката се придружава от парене зад гръдната кост, оригвания и киселини. Съществуват и язви, които никога не са имали симптоми и изведнъж могат да се проявят чрез усложнения на язвената болест - кръвоизлив или перфорация. При възрастни хора, при някои диабетици или при лица, провеждащи лечение с противовъзпалителни нестероидни средства, язвите могат да протичат почти безсимптомно.", "date": "2017.08.27", "title": "Язвата се открива през нощта"}
{"url": "http://pik.bg/%D0%B1%D0%B5%D0%B4%D1%81%D1%82%D0%B2%D0%B8%D0%B5-%D0%BF%D0%BE%D0%B6%D0%B0%D1%80%D1%8A%D1%82-%D0%BA%D1%80%D0%B0%D0%B9-%D0%BA%D1%80%D0%B5%D1%81%D0%BD%D0%B0-%D1%81%D0%B5-%D1%80%D0%B0%D0%B7%D0%B3%D0%BE%D1%80%D1%8F-%D0%BE%D1%82%D0%BD%D0%BE%D0%B2%D0%BE-news686116.html", "text": "След като изглеждаше близко до овладяване през днешния ден, пожарът в Кресненското дефилеотново се разгоря тази вечер по тъмно, съобщава Би Ти Ви. Около 20 ч. тази вечер отново е пламнал районът преди село Влахи – т.нар южен фронт на пожара, който се водеше за загасен. Към мястото са тръгнали пожарникари. Гори склонът срещу село Стара Кресна в посока село Влахи, каза Фокус инж. Дамян Дамянов, директор на Югозападно държавно предприятие, във връзка с огнената стихия, която вече четвърти ден бушува в дефилето. \"Ние сме на място в момент, а направена е полоса. има достатъчно хора и техника, да се надяваме, че ще го задържим на билото\", добави инж. Дамянов. По думите му огънят е далече от село Влахи, както и от други населени места и за момента не представлява опасност за населението. \"Това, което сега гасим, е извън площта на стария пожар\", каза инж. Дамянов и добави, че гори основно иглолистна гора. На северния фронт над път Е79 пламъците също са се засилили. В битката с огъня участват стотици огнеборци, военни, горски и доброволци, както и тежка техника и вертолети.", "date": "2017.08.27", "title": "БЕДСТВИЕ! Пожарът край Кресна се разгоря отново!"}
{"url": "http://pik.bg/%D1%81%D1%82%D0%B5%D1%84%D0%B0%D0%BD-%D0%B4%D0%B5-%D0%BC%D0%B8%D1%81%D1%82%D1%83%D1%80%D0%B0-%D1%89%D0%B5-%D0%BF%D1%80%D0%B8%D1%81%D1%82%D0%B8%D0%B3%D0%BD%D0%B5-%D0%B2-%D0%B8%D1%80%D0%B0%D0%BD-%D0%B7%D0%B0-%D0%BE%D0%B1%D1%81%D1%8A%D0%B6%D0%B4%D0%B0%D0%BD%D0%B5-%D0%BD%D0%B0-%D1%81%D0%B8%D1%80%D0%B8%D0%B9%D1%81%D0%BA%D0%B0%D1%82%D0%B0-%D0%BA%D1%80%D0%B8%D0%B7%D0%B0-news686118.html", "text": "AhlulBayt. Специалният пратеник на ООН за Сирия Стефан де Мистура ще пристигне в Техеран, за да обсъди сирийската криза с високопоставени представители на иранските власти, предаде Де Мистура трябва да пристигне в Техеран късно през нощта срещу понеделник и да проведе преговори с иранския външен министър Мохамад Джавад Зариф и с заместник-външния министър по арабските и африканските въпроси Хосеин Джабери Ансари относно последното развитие на събитията в Сирия и за разрешаването на кризата в страната чрез политически преговори. Посещението се осъществява преди следващия кръг мирни преговори в казахстанската столица Астана, който ще се проведе през средата на септември. Фокус", "date": "2017.08.27", "title": "Стефан де Мистура ще пристигне в Иран за обсъждане на сирийската криза"}
{"url": "http://pik.bg/%D0%BB%D1%83%D0%B4%D0%BE%D0%B3%D0%BE%D1%80%D0%B5%D1%86-%D1%81%D1%8A%D1%81-%D1%81%D0%B5%D1%80%D0%B8%D0%BE%D0%B7%D0%BD%D0%B0-%D0%B8%D0%B7%D0%B4%D1%8A%D0%BD%D0%BA%D0%B0-%D0%B2-%D1%80%D0%B0%D0%B7%D0%B3%D1%80%D0%B0%D0%B4-news686120.html", "text": "Станислав Костов Козмин Моци 1:0 Анисе 61 1:1 Костов 87 33. Ренан, 6. Натанаел, 4. Сисиньо, 30. Моци, 5. Терзиев, 12. Анисе, 44. Горалски, 88. Вандерсон, 84. Марселиньо, 28. Кешеру, 93. Мисиджан 22. Макенджиев, 7. Рениа, 27. Ничев, 14. Николов, 18. Попев, 30. Траянов, 24. Костадинов, 15. Благов, 99. Кирилов, 10. Суда, 19. Костов. Лудогорец направи сериозна домакинска издънка. Българският шампион не успя да победа Пирин, като в мач от 7-ия кръг от Първа лига двата тима завършиха - 1:1. Абел Анисе изведе разградчани напред в 61-ата минута, а в 87-ата изравни. В 45-ата минута пропусна дузпа, а съдията спести доста картони на гостите от Благоевград.", "date": "2017.08.27", "title": "Лудогорец със сериозна издънка в Разград"}
{"url": "http://pik.bg/%D1%87%D0%B5%D1%80%D0%BD%D0%B0-%D1%81%D1%82%D0%B0%D1%82%D0%B8%D1%81%D1%82%D0%B8%D0%BA%D0%B0-%D0%BE%D1%81%D0%B5%D0%BC-%D1%87%D0%BE%D0%B2%D0%B5%D0%BA%D0%B0-%D1%81%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%BF%D1%80%D0%B8-%D0%B7%D0%BB%D0%BE%D0%BF%D0%BE%D0%BB%D1%83%D0%BA%D0%B8-%D0%B2-%D0%B0%D0%BB%D0%BF%D0%B8%D1%82%D0%B5-%D0%BF%D1%80%D0%B5%D0%B7-%D1%83%D0%B8%D0%BA%D0%B5%D0%BD%D0%B4%D0%B0-news686094.html", "text": "Петима алпинисти са загинали в австрийските Алпи, съобщава местният Червен кръст. Злополуката е станала при връх Габлер източно от Инсбрук. Петимата загинали били част от шестчленна група. Шестият е тежко ранен и е откаран с хеликоптерв болницата на Шварцах, съобщи Франс прес. За момента не е известна причината за смъртта на петимата алпинисти, нито националността им. Освен това стана ясно, че трима италиански алпинисти са загинали в италианските Алпи през уикенда, предаде Асошиейтед прес. Днес двама италианци загинали при падане по време на изкачване на ледник в парк Адемело Брента близо до Тренто. Те са били част от група от девет души, съобщи агенция АНСА. Вчера италианец загинал, след като попаднал под срутили се скали в района на Валтелина близо до границата с Швейцария.", "date": "2017.08.27", "title": "Черна статистика! Осем човека са загинали при злополуки в Алпите през уикенда"}
{"url": "http://pik.bg/%D0%BF%D1%80%D0%B5%D0%B1%D1%80%D0%BE%D0%B8%D1%85%D0%B0-%D0%B4%D0%B5%D1%86%D0%B0%D1%82%D0%B0-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2%D1%81%D0%BA%D0%B0-%D0%BE%D0%B1%D0%BB%D0%B0%D1%81%D1%82-15-%D0%BE%D1%82-%D1%80%D0%BE%D0%B4%D0%B5%D0%BD%D0%B8%D1%82%D0%B5-%D0%BB%D0%B8%D0%BF%D1%81%D0%B2%D0%B0%D1%82-news686090.html", "text": "Първият по рода си електронен регистър на деца е създаден за Пловдивска област. Пилотният проект за уеб платформа обхваща децата в училищна възраст от 6 – годишна възраст до 12 клас включително, а също така и по-малките, които посещават детски ясли, градини и предучилищни групи. Проектът е направен за един месец според указанията на Министерския съвет и ще бъде мултиплициран в други области в страната, съобщи областният управител Здравко Димитров. В събирането и анализ на данни са участвали представителите на областната администрация, Регионалния инспекторат на МОН и 18-те общини. Статистиката сочи, че в Пловдивска област има около 60 000 ученици и 20 000 деца от 3 до 7-годишна възраст. Любопитен факт е, че най-малко 15 процента от родените в областта деца липсват. При проверките се оказа, че те не живеят тук. Предполага се, че семействата са емигрирали в чужди държави или са се преместили в други области на страната. Училищата в Пловдивска са 199, детските градини са 175. Електронният регистър ще помогне децата в ученическа възраст да бъдат върнати в училищата, ако не ги посещават.", "date": "2017.08.27", "title": "Преброиха децата в Пловдивска област, 15% от родените липсват"}
{"url": "http://pik.bg/%D0%B1%D0%B0%D0%BD%D0%B4%D0%B0%D1%82%D0%B0-%D0%B8-%D0%B3%D0%B0%D0%B4%D0%B6%D0%B5%D0%B2-%D1%81-%D0%BF%D1%8A%D1%80%D0%B2%D0%B8-%D1%83%D1%81%D0%BF%D0%B5%D1%85-%D0%B2-%D0%BA%D0%B8%D0%BF%D1%8A%D1%80-%D0%B1%D1%80%D0%B0%D0%BD%D0%B8%D1%82%D0%B5%D0%BB%D1%8F%D1%82-%D1%81-%D1%82%D1%80%D0%B0%D0%B2%D0%BC%D0%B0-news686119.html", "text": "Бившите капитани на ЦСКА и Левски Иван Бандаловски и Владимир Гаджев записаха първа победа в Кипър. Тимът на българите Анортозис спечели с 1:0 гостуването си на Алки Ороклини, за който пълни 90 минути игра Радослав Василев. Мачът бе от втория кръг на шампионата. Бандата започна от първата минута, докато халфът бе на пейката, след като имаше травма през седмицата и игра на инжекции. Крайният защитник разтегна адуктора на десния крак, като трябваше да бъде заменен принудително в 30-ата минута, предава спортал. На неговото място влезе именно Гаджев, който помогна на тима от Ларнака за спечели първите си три точки за сезона. Това стана благодарение на попадение в 87-ата минута, което бе реализирано от хърватина Даниел Праняч. Голът бе първи за бившия играч на Панатинайкос в Кипър. Анортозис има четири точки след първите два кръга от кипърското първенство. Очаква се през паузата Бандаловски и Гаджев да успеят да се възстановят на 100% за срещата от третия кръг на 9 септемри срещу Арис.", "date": "2017.08.27", "title": "Бандата и Гаджев с първи успех в Кипър, бранителят с травма"}
{"url": "http://pik.bg/%D0%B2%D0%B0%D0%B6%D0%BD%D0%BE-%D0%BF%D1%83%D1%81%D0%BD%D0%B0%D1%85%D0%B0-%D1%82%D0%BE%D0%BA%D0%B0-%D0%B2-%D1%82%D1%83%D0%BD%D0%B5%D0%BB%D0%B8%D1%82%D0%B5-%D0%BD%D0%B0-%D0%BA%D1%80%D0%B5%D1%81%D0%BD%D0%B5%D0%BD%D1%81%D0%BA%D0%BE%D1%82%D0%BE-%D0%B4%D0%B5%D1%84%D0%B8%D0%BB%D0%B5-news686109.html", "text": "Възстановено е електрозахранването навсякъде, включително и в тунелите в Кресненското дефиле, които до последно бяха без захранване. Това съобщиха от пресцентъра на ЧЕЗ. Екипите на ЧЕЗ са започнали работата по съоръженията, които захранват тунелите, след като са получили разрешението от страна на ГД \"Пожарна безопасност и защита на населението\". Припомняме, че електрозахранването в част от община Кресна бе прекъснато заради горящия четвърти ден пожар в района на Кресненското дефиле. По-рано днес то бе възстановено във всички населени места в района.", "date": "2017.08.27", "title": "ВАЖНО! Пуснаха тока в тунелите на Кресненското дефиле"}
{"url": "http://pik.bg/%D0%B8%D0%BD%D1%82%D0%B5%D1%80%D0%B2%D1%8E-%D1%81-%D0%B1%D1%80%D0%B8%D0%B6%D0%B8%D1%82-%D0%BC%D0%B0%D0%BA%D1%80%D0%BE%D0%BD-%D0%B1%D0%B5%D0%BB%D0%B5%D0%B6%D0%B8-%D1%80%D0%B5%D0%BA%D0%BE%D1%80%D0%B4%D0%BD%D0%B8-%D0%BF%D1%80%D0%BE%D0%B4%D0%B0%D0%B6%D0%B1%D0%B8-news686089.html", "text": "Списание \"Ел\" регистрира рекордни продажби за последните 10 години на броя си, посветен на съпругата на френския президент Еманюел Макрон - Брижит Макрон, предаде Франс прес, като се позова на информация на в. \"Журнал дю диманш\". Броят излезе на 18 август и от него се продадоха 530 000 екземпляра. В интервюто, разположено на 10 страници, първата дама на Франция разказва подробности за първите си стъпки в Елисейския дворец. Това бе първото интервю на госпожа Макрон, откакто на 7 май Еманюел Макрон спечели втория тур на президентските избори. Заради големия интерес към интервюто на първата дама, броят на \"Ел\" ще се продава по изключение до 28 август. То породи голям интерес и в интернет, по-специално в САЩ и Германия.", "date": "2017.08.27", "title": "Интервю с Брижит Макрон бележи рекордни продажби"}
{"url": "http://pik.bg/%D0%B3%D1%8A%D1%80%D1%86%D0%B8%D1%82%D0%B5-%D0%BF%D0%BE%D1%81%D0%BE%D1%87%D0%B2%D0%B0%D1%82-%D0%BD%D0%B5%D0%B7%D0%B0%D0%BA%D0%BE%D0%BD%D0%BD%D0%BE%D1%82%D0%BE-%D0%BA%D1%8A%D0%BC%D0%BF%D0%B8%D0%BD%D0%B3%D1%83%D0%B2%D0%B0%D0%BD%D0%B5-%D0%BA%D0%B0%D1%82%D0%BE-%D0%BE%D1%81%D0%BD%D0%BE%D0%B2%D0%B5%D0%BD-%D0%BF%D1%80%D0%BE%D0%B1%D0%BB%D0%B5%D0%BC-news686091.html", "text": "Според сегашното законодателство свободният къмпинг на непозволено място е изрично забранено от закона, с изключение на зоните, определени специално за тази цел, а полицията има право да арестува самостоятелно лагеруващите автоматично, пишат гръцките медии, цитирани от Фокус. Наказанието за паленето на огън в горските площи или замърсяването на защитени зони от Натура 2000, може да бъде до пет години. Според председателя на Съюза на къмпинг зоните на Халкидики Андонис Делидимитриу, „дискусията започна в края на зимата, след като 38 депутати на СИРИЗА поискаха декриминализация на свободния къмпинг, и който законопроект „създаде много изкривено впечатление, че е позволено свободното къмпингуване“. В мрежата дори има съвети за това как да се избегне арест, възмущават се от асоциацията. „Минах вчера през Комица и видях, там 15 - 20 коли с българска регистрация“, заяви председателят на Федерацията на стаи под наем в Халкидики Димитрис Хадалис. Той каза, че освен от познатите ни всички Кавуротрипес и Комица, цялото крайбрежие от Вурвуру до Сарти и от друга страна, на крайбрежната зона от Олимпиада до Стратони са нацвъкани с палатки и кемпери. „Феноменът на незаконен къмпинг се засили напоследък“, каза той пред гръцки медии като повдигна въпроса за загуба на приходи не само за фирми, занимаващи се с туризъм, но и за държавата. Полицията, от друга страна, при прилагане на закона започна и с арестите. През месец юни са били направени общо 82 проверки и са били регистрирани 18 нарушения и арестувани отново 13 души. Това гласят официалните данни на полицията в област Централна Македония.", "date": "2017.08.27", "title": "Гърците посочват незаконното къмпингуване като основен проблем "}
{"url": "http://pik.bg/%D1%88%D0%BE%D0%BA-%D0%B4%D0%BE-10-%D1%81%D0%BA%D0%B0%D1%87%D0%B0%D1%82-%D0%BD%D0%B0%D0%B5%D0%BC%D0%B8%D1%82%D0%B5-%D0%BD%D0%B0-%D0%B6%D0%B8%D0%BB%D0%B8%D1%89%D0%B0-%D0%B2-%D1%81%D0%BE%D1%84%D0%B8%D1%8F-news686038.html", "text": "Между 8 и 10% средно по-скъпи наеми на жилища в София, сочат данните на брокерите на недвижими имоти. През последната година най-много са поскъпнали квартирите в „Студентски град”. Къде обаче има поевтиняване провери екип на Новините на NOVA. Бумът на наемането в София е през август и септември, казват експерти. Първо, защото идват студентите, а втората причина са хората, които са избрали новото работно място да е в столицата. 500 лева за наем е сумата, която приляга най-добре на джоба на българина според наблюденията на брокери. Най-благоприятно е да наемаме през пролетта, а най-желаните квартали в столицата са източните. И ако сте се притеснили от покачването на цените на наеми и имоти, експертите бързат да успокоят. Тенденцията е догодина да няма повишаване на цените, а те да се задържат на едно равнище.", "date": "2017.08.27", "title": "ШОК! До 10% скачат наемите на жилища в София"}
{"url": "http://pik.bg/%D0%B2%D0%BD%D0%B8%D0%BC%D0%B0%D0%BD%D0%B8%D0%B5-%D0%BF%D0%B0%D1%80%D0%B0%D0%B4%D0%BE%D0%BD%D1%82%D0%BE%D0%B7%D0%B0%D1%82%D0%B0-%D0%BE%D1%82%D0%BA%D0%BB%D1%8E%D1%87%D0%B2%D0%B0-%D1%80%D0%B0%D0%BA-news686029.html", "text": "По време на мащабно проучване лекарите са намерили връзка между пародонтозата и висока вероятност за развитие на рак в напреднала възраст. За резултатите от проведената научна работа те съобщават на страниците на специализираното си издание. В изследването са участвали повече от 65000 мъже и жени. Възрастта на обектите е бил средно 68 години. Било установено, че при всички индивиди, които са били диагностицирани с периодонтално заболяване (т.е., възпалителни заболявания на тъканите, които обграждат зъба), рискът от рак е по-висок от 14 процента, в сравнение с този при напълно здравите участници в изследването. Станало ясно и, че по-често онкологичните заболявания се проявяват в хранопровода. „Хранопроводът се намира в непосредствена близост до устната кухина и пародонталните патогени могат по-лесно да получат достъп и да стартират процеси, които провокират развитието на рак“, уверяват те. Изследователите посочват и други заболявания, които грозят хората с пародонтит. Хроничните възпаления в устната кухина са свързани с повишен риск от развитие на рак на жлъчния мехур. Те разясняват, че пародонталните бактерии стартират възпалителни процеси дори и когато са в малки количества, а също, че в най-рисковата група влизат жените в постменопауза и заклетите пушачи. Учените са открили връзка между заболяванията на устната кухина и развитието на различни видове рак. С изследвания в тази област са се ангажирали американски научни специалисти от Университета в Бъфало.", "date": "2017.08.27", "title": "ВНИМАНИЕ! Парадонтозата отключва рак"}
{"url": "http://pik.bg/%D1%81%D0%B5%D0%BD%D0%B7%D0%B0%D1%86%D0%B8%D1%8F-%D0%B4%D1%83%D1%85%D1%8A%D1%82-%D0%BD%D0%B0-%D0%B1%D0%B0%D0%B1%D0%B0-%D0%B2%D0%B0%D0%BD%D0%B3%D0%B0-%D1%81%D0%B5-%D0%B2%D1%8A%D1%80%D0%BD%D0%B0-%D0%B2-%D0%BA%D1%8A%D1%89%D0%B0%D1%82%D0%B0-%D0%B9-%D1%81%D1%8F%D0%BA%D0%B0%D1%88-%D0%BD%D1%8F%D0%BA%D0%BE%D0%B9-%D1%88%D0%B5%D0%BF%D0%BD%D0%B5-news686100.html", "text": "Баба Ванга не присъства телом в нашия свят, но намира начин да окаже подкрепа на нуждаещите се.  С отминаването на 11 август – датата, на която пророчицата умира, зачестяват мистериозните явления в нейната къща. В стаята на петричката врачка сякаш някой шепне, а леглото й вибрира, когато някой угрижен посетител отправи зов за помощ към духа й, казват очевидци. Много хора са забелязали, че в къщата на пророчицата сякаш действа тайнствена необяснима сила, която нараства през август. Известният писател Румен Леонидов разказва, че преди време посетил къщата на Ванга и когато се изправил пред леглото й да се помоли, то се разтресло. Писателят станал неволен свидетел на този феномен, за който няма друго обяснение, освен че духът на Ванга бди над хората. И това не се случва за първи път. През 2013 г. през нощта срещу Архангеловден свидетели разказват как Рупите били залети от необикновена светлина, която огряла цялата местност. Петричани смятат, че духът на Баба Ванга се е появил да посети родното място на пророчицата и да напомни на хората, че тя не ги е изоставила и бди над тях.", "date": "2017.08.27", "title": "СЕНЗАЦИЯ! Духът на Баба Ванга се върна в къщата й, сякаш някой шепне... "}
{"url": "http://pik.bg/%D0%B2%D0%BD%D0%B8%D0%BC%D0%B0%D0%B2%D0%B0%D0%B9%D1%82%D0%B5-%D0%BF%D1%80%D0%BE%D0%B3%D1%80%D0%B0%D0%BC%D0%B8%D1%81%D1%82-%D1%80%D0%B0%D0%B7%D0%BA%D1%80%D0%B8-%D0%BB%D0%B5%D1%81%D0%BD%D0%BE-%D0%BB%D0%B8-%D0%BC%D0%BE%D0%B6%D0%B5-%D0%B4%D0%B0-%D0%BD%D0%B8-%D1%85%D0%B0%D0%BA%D0%BD%D0%B0%D1%82-%D1%82%D0%B5%D0%BB%D0%B5%D1%84%D0%BE%D0%BD%D0%B0-%D0%B8-%D0%BA%D0%B0%D0%BA-%D0%B4%D0%B0-%D1%81%D0%B5-%D0%BF%D1%80%D0%B5%D0%B4%D0%BF%D0%B0%D0%B7%D0%B8%D0%BC-news686047.html", "text": "Оказва се, че, за да ви хакнат телефона, компютъра или дори само онлайн профилите не се изисква кой знае какви познания в сферата на информационните технологии, алармира пред \"Флагман\" Александър Димитров – програмист и предприемач. Начините са няколко, но елементарните от тях могат много лесно да се преодолеят и всъщност вие да запазите сигурността си. Пресен пример: Ива Екимова – известната българска PR-ка, наскоро е била заплашвана от непознат в социалните мрежи, съобщава НоваТВ. Той твърдял, че притежава нецензурни записи с нея и поискал „секс услуги”, за да не ги разпространи в мрежата. Отраканият експерт обаче знаел много добре, че такива записи не съществуват и не се вързал на въдицата на кибертерориста. Екимова подава сигнал в полицията и тормозът много бързо приключва. Това обаче е частен случай. Ежедневно хиляди деца са поставени на тормоз в кибер пространството. Обичайните трикове са т.нар „спам скриптове”, които се препращат на случаен принцип по чатовете в социалните мрежи. При кликане на подобен линк, бот изпраща на всичките ви приятели съобщение (обикновено рекламно) без ваше знание. Съответно така се получава експоненциално разпространение на съответното съобщение, което го прави един вид вирусно и застрашава сигурността на все повече хора. Плащешо е още, че повече от 1/3 от профилите в социалните мрежи на тази възрастова група са отключени, правейки ги лесни жертви за измамници като „Синият кит”, които обаче могат да завършат фатално. „Лесен начин да се предпазите от подобни измами и схеми е никога да не отваряте линкове, които са ви изпратени по фейсбук, e-mail или където и да е от неизвестен за вас човек. Трябва да имате предвид, че дори ако линкът води към известен за вас сайт като youtube, facebook и дори google, той може да е с прилепено съдържание. Така много лесно може да бъде установен вашият реален IP адрес, който де факто е личната ви карта в интернет пространството. Оттам е много лесно за един опитен, но недоброжелателен компютърен специалист да се възползва от цялата ви информация по ред начини”, коментира Александър Димитров. Друг проблем според него е и възможността камерите на телефона и лаптопа ви да бъдат лесно хакнати, като по този начин те да ви снимат, дори когато не сте ги включили. Именно така в интернет изплуват нецензурни видеа без знанието на снимания, смята още специалистът. Един от начините да се справите с този проблем е като залепяте тиксо на вградената в лаптопа ви камера. Статистиката сочи, че 97% от децата на възраст между 9 и 17 г. в България ползват активно интернет. И докато за един възрастен с повече опит е лесно да избяга от поредната онлайн измама, то за едно дете това е мисията невъзможна.", "date": "2017.08.27", "title": "ВНИМАВАЙТЕ! Програмист разкри лесно ли може да ни хакнат телефона и как да се предпазим"}
{"url": "http://pik.bg/%D0%B3%D0%BE%D1%80%D0%B5%D1%89%D0%BE-%D0%B5%D0%BA%D1%81%D1%82%D1%80%D0%B5%D0%BC%D0%B0%D0%BB%D0%B5%D0%BD-%D0%B8%D0%BD%D0%B4%D0%B5%D0%BA%D1%81-%D0%B7%D0%B0-%D0%BF%D0%BE%D0%B6%D0%B0%D1%80%D0%BE%D0%BE%D0%BF%D0%B0%D1%81%D0%BD%D0%BE%D1%81%D1%82-%D0%B5-%D0%B2-%D1%81%D0%B8%D0%BB%D0%B0-%D0%B7%D0%B0-12-%D0%BE%D0%B1%D0%BB%D0%B0%D1%81%D1%82%D0%B8-news686111.html", "text": "Екстремален индекс за пожароопасност е в сила за 12 области от страната на 28 август. Това показва справка на сайта на Националния институт по метеорология и хидрология (НИМХ) при БАН. Областите, за които важи предупреждението са: Видин, Монтана, Враца, Плевен, Ловеч, Велико Търново, Габрово, Добрич, Стара Загора, Пловдив, Пазарджик и Благоевград. В останалата част от страната рискът от възникване на пожари също е много голям. При екстремалния индекс са възможни бързо разпространяващи се много силни пожари с въвличане на дървесните корони. От НИМХ предупреждават, че пожарите са трудни за овладяване и действията по погасяване са ограничени само по фланговете на пожара. Възможни са само индиректни действия, насочени срещу предните фронтове на пожарите.", "date": "2017.08.27", "title": "ГОРЕЩО! Екстремален индекс за пожароопасност е в сила за 12 области"}
{"url": "http://pik.bg/%D0%B4%D0%B2%D0%B5-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8-%D0%B4%D0%B8%D1%80%D0%B5%D0%BA%D1%82%D0%B8%D0%B2%D0%B8-%D1%81%D0%B0-%D1%81%D0%BF%D1%80%D0%B5%D0%BB%D0%B8-%D0%B8%D1%81%D0%BF%D0%B0%D0%BD%D1%81%D0%BA%D0%B8%D1%82%D0%B5-%D0%B2%D0%BB%D0%B0%D1%81%D1%82%D0%B8-%D0%B4%D0%B0-%D0%B4%D0%B5%D0%BF%D0%BE%D1%80%D1%82%D0%B8%D1%80%D0%B0%D1%82-%D0%B8%D0%BC%D0%B0%D0%BC%D0%B0-%D0%BE%D1%82%D0%B3%D0%BE%D0%B2%D0%BE%D1%80%D0%B5%D0%BD-%D0%B7%D0%B0-%D0%B0%D1%82%D0%B5%D0%BD-news686084.html", "text": "Испанските власти са се опитали да депортират мюсюлманския духовник Абделбаки ес Сати през 2014 година по обвинение в наркотрафик, съобщава Дейли Експрес, цитирани от Фокус. Местен съдия е заявил, че две европейски директиви дават право на Абделбаки ес Сати да остане в страната, тъй като не представлява „сериозна заплаха“. След като съдът е решил да го остави в Испания, имамът е започнал да радикализира младите мъже, който са формирали терористичната клетка, която извърши атентата в Барселона. Писмен документ разкрива, че съдия Пабло де ла Рубия е блокирал депортирането на Абделбаки ес Сати на основание европейското законодателство. Въпросните директиви са 2003/109/EC и 2001/40/EC. Според тях страните-членки могат да депортират само неевропейски граждани, които „представляват сериозна заплаха за обществения ред и националната сигурност“. Съдията е решил да не депортира имама, тъй като той е бил съден само веднъж и се е опитвал да се „интегрира“ в испанското общество. „Въпреки че деянието на обвиняемия е сериозно, има само едно обвинение, което е старо. Заподозреният работи в Испания, което демонстрира желанието му за интеграция в испанското общество“, е заявил съдията относно молбата за депортация.", "date": "2017.08.27", "title": "Две европейски директиви са спрели испанските власти да депортират имама, отговорен за атентата в Барселона"}
{"url": "http://pik.bg/%D1%82%D0%B5%D0%BD%D0%B4%D0%B5%D0%BD%D1%86%D0%B8%D1%8F-%D0%BF%D0%B0%D0%B4%D0%B0%D1%82-%D1%86%D0%B5%D0%BD%D0%B8%D1%82%D0%B5-%D0%BD%D0%B0-%D1%8F%D0%B1%D1%8A%D0%BB%D0%BA%D0%B8-%D0%B4%D0%B8%D0%BD%D0%B8-%D0%BF%D1%8A%D0%BF%D0%B5%D1%88%D0%B8-%D0%B8-%D0%B4%D0%BE%D0%BC%D0%B0%D1%82%D0%B8-news686041.html", "text": "Индексът на тържищните цени (ИТЦ), който отразява цените на хранителните стоки на едро, се понижи тази седмица с 0,45 на сто до 1.317 пункта, показват данните на Държавната комисия по стоковите борси и тържищата, цитирани от електронното издание Петел. Цените на плодовете и зеленчуците по традиция намаляват. Оранжерийните домати поевтиняват с 8,3 на сто, като са се продавали през последната седмица средно по 0,88 лева за килограм. Градинските домати поевтиняват с 2,3 на сто до 0,85 лв./кг. Оранжерийните краставици обаче поскъпват с 13,4 на сто, до 1,44 лева средно за килограм. Краставиците, гледани на открити площи, поевтиняват с 20,2 на сто и се търгуват по 1,03 лв.за килограм. Картофите поскъпват с 2,1 процента и се търгуват по 0,48 лева за килограм на едро. Морковите се продават по 0,72 лева за килограм. Зелето се търгува по 0,45 лв./кг на едро. Зелените чушки се продават по 0,96 лева за килограм на едро, а червените - по 1,31 лева за килограм на едро. Ябълките поевтиняват с 0,6 на сто до 1,67 лв./кг, а цената на лимоните пада с 5,4 на сто до 2,98 лева. Цената на дините пада 7,4 на сто до 0,25 лева за килограм, на пъпешите с 4,1 на сто до 0,70 лева за килограм. Прасковите се продават по 1,07 лв./кг. Кравето сирене се продава средно по 6,20 лв./кг. Кашкавалът тип \"Витоша\" се търгува по 10,07 лв./кг. Захарта поскъпва с 0,6 на сто и се купува по 1,59 лв./кг. Цената на брашното, тип \"500\", се повишава с 2,4 на сто до 0,86 лева за килограм. Зрелият фасул се купува средно по 3,60 лв./кг. Яйцата се продават по 0,19 лева за брой на едро.", "date": "2017.08.27", "title": "Тенденция! Падат цените на ябълки, дини, пъпеши и домати"}
{"url": "http://pik.bg/%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0-%D0%B2%D0%B0%D0%BA%D0%B0%D0%BD%D1%86%D0%B8%D1%8F-%D0%BC%D0%B5%D1%80%D0%BA%D0%B5%D0%BB-%D0%BA%D0%B0%D1%82%D0%B5%D1%80%D0%B8-%D0%B0%D0%BB%D0%BF%D0%B8%D1%82%D0%B5-%D1%82%D1%80%D1%8A%D0%BC%D0%BF-%D1%81-%D1%80%D0%B5%D0%BA%D0%BE%D1%80%D0%B4%D0%BD%D0%BE-%D0%B4%D1%8A%D0%BB%D0%B3%D0%B0-%D0%BE%D1%82%D0%BF%D1%83%D1%81%D0%BA%D0%B0-%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9-%D0%BE%D0%B1%D0%B8%D0%BA%D0%BE%D0%BB-news686027.html", "text": "Почивките сред природата са предпочитания начин за отдих от напрегнатото ежедневие на големите европейски и световни лидери. Поради постовете, които заемат, дестинациите се превръщат в новини, а интересът на публиката е голям. Германският канцлер Ангела Меркел отново избра да почива в Италия със съпруга си Йоахим. Тя се отдаде на планински преходи в планината Солда в италианските Алпи. За владетелката на Европа предстоят тежки предизборни седмици и вероятно за това таблоидите разпространиха снимка, на която изглежда доста уморена, докато се вози на лифт. Британският премиер Тереза Мей традиционно ходи на планински преходи със съпруга си Филип. Предпочитаната дестинация също като Меркел са Алпите в Северна Италия. И тази година стопанката на „Дауининг стрийт“ 10 отмаря няколко дни там, след което се отби за кратко в Швейцария. Фоторепортерите я снимаха по време на преход и със закачлива розова къса рокля близо до езерото Гарда. Изборът й на тоалет за момент засенчи дори откровено предизвикателната първа дама на Франция – Бриджит Макрон. Тя и съпругът й Еманюел също се отдадоха на кратка ваканция само 100 дни след като той пое управлението на родината си. Въпреки многобройните спекулации относно мястото на почивка, президенското семейство отиде в Марсилия, а мнозина видяха умисъл в избора на дестинацията. „Марсилия не е Сен Тропе. Този избор е стратегически и има за цел да спечели симпатиите на обикновения французин“, коментират опоненти на 39-годишния политик. В Марсилия, при пълна дискретност, президентското семейство обитаваше луксозната резиденция на префекта на региона, а дните на Макрон преминаха с много спорт и романтични разходки. За да не си навлече гнева на народа, той реши да почива по-малко в сравнение със своите предшественици. Лукса да почиват по 20 дни са си позволявали Никола Саркози и Жак Ширак. Руският президент Владимир Путин избра типичните си мачовски удоволствия за годишната си ваканция. Пресслужбата му неотадвна разпространи снимки от риболов в Южен Сибир в мъжка компания. Въпреки огромните проблеми, които го налегнаха американският президент Доналд Тръмп би всички рекорди като си взе 17 - дневна отпуска, каквато никоя от първите мъже на САЩ не е ползвал. Дестинацията, която избраха с Мелания, беше Флорида, където щатският държавен глава се отдаде на голямата си страст – голфа.", "date": "2017.08.27", "title": "ПОЛИТИЧЕСКА ВАКАНЦИЯ! Меркел катери Алпите, Тръмп с рекордно дълга отпуска, Тереза Мей обиколи Северна Италия и Швейцария"}
{"url": "http://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82-%D0%B5-%D0%B7%D0%B0%D0%B3%D0%B8%D0%BD%D0%B0%D0%BB-%D0%B2-%D1%8E%D0%B6%D0%B5%D0%BD-%D1%81%D1%83%D0%B4%D0%B0%D0%BD-news686105.html", "text": "Американски журналист на свободна практика бе убит в Южен Судан, заявиха от посолството на САЩ в страната, цитирани от Фокус. Южносуданската армия и опозицията заявиха, че Кристофър Алън е попаднал между две сражаващи се страни. Посолството потвърди смъртта му и каза, че семейството му е известено. Говорителят на южносуданската армия полковник Домик Чол Санто заяви, че Алън е убит в събота сутринта, когато опозиционни бунтовници нападат град Кая близо до границите с Уганда и Конго. Освен американския журналист в сражението са загинали още 15 души.", "date": "2017.08.27", "title": "ТРАГЕДИЯ! Американски журналист е загинал в Южен Судан"}
{"url": "http://pik.bg/%D1%80%D0%B0%D0%B7%D0%BB%D0%B8%D0%B2-%D0%BD%D0%B0-%D0%B3%D1%83%D0%B4%D1%80%D0%BE%D0%BD-%D1%81%D1%82%D1%80%D0%B5%D1%81%D0%BD%D0%B0-%D1%85%D0%BE%D1%80%D0%B0%D1%82%D0%B0-%D0%B2-%D1%80%D1%83%D1%81%D0%B5-news686113.html", "text": "Теч на нефтени отпадъци от старото сметище в Руси обезпокои жителите на града, съобщава Би Ти Ви. Депото за отпадъци се рекултивира, но в има остатъчни нефтени продукти, които пораждат проблема. Става дума за теч на гудрон, който създаде подобни проблеми преди три години. Хората си спомнят с ужас лятото на 2014 г., когато заради високите температурите той изби от сметището и заля района. От фирмата изпълнител заявиха, че процесът на рекултивация и закриване на старото сметище все още не е приключил. \"На едно-единствено място се е появил един локален участък с минимално изтичане на гудрон от около 5-6 квадрата замърсена площ... Основните депа, източници, са консервирани, ликвидирани, обработени, неутрализирани\", увери представител на компанията.", "date": "2017.08.27", "title": "Разлив на гудрон стресна хората в Русе"}
{"url": "http://pik.bg/%D1%82%D0%B5%D0%B6%D0%BA%D0%B8-%D0%B4%D1%83%D0%BC%D0%B8-%D0%B1%D0%B8%D0%B2%D1%88%D0%B8%D1%8F%D1%82-%D1%80%D0%B5%D0%BA%D1%82%D0%BE%D1%80-%D0%BD%D0%B0-%D1%81%D1%83-%D0%B8%D0%B7%D1%80%D0%B8%D0%B3%D0%BD%D0%B0-%D0%BD%D1%8F%D0%BC%D0%B0%D0%BC%D0%B5-%D0%BD%D1%83%D0%B6%D0%B4%D0%B0-%D0%BE%D1%82-%D0%BC%D0%BD%D0%BE%D0%B3%D0%BE-%D0%B2%D0%B8%D1%81%D1%88%D0%B8%D1%81%D1%82%D0%B8-%D0%BD%D0%B0-%D1%87%D0%B0%D1%81%D1%82-%D0%BE%D1%82-%D1%82%D1%8F%D1%85-%D0%B8%D0%BC-%D0%BB-news686033.html", "text": "За поредна година почти всички университети у нас са принудени да удължат приема на студенти и да правят четвърто, че някои и пето класиране. Причината - незаети места в почти всички висши учебни заведения. Притеснителните данни от тази година видяхме и миналата година, виждаме и тази, а специалности, които доскоро бяха цел на хиляди кандидат-студенти, днес могат да се окажат повече от достъпни. Когато се заговори за образование и образователна система, много често се спекулира от политици и медии, но място за спекулации няма. „Университетите дават завишени бройки за приема си. България обаче няма нужда от толкова много висшисти, особено в някои области. Много от хората, които влизат на второ и трето класиране, нямат интелектуален капацитет, за да завършат. Така че системата е сбъркана, започна да се поправя през последните години и се надявам, че след няколко години ще има резултати”, коментира пред Би Ти Ви проф. Иван Илчев, бивш ректор на Софийския университет. „Образованието е много консервативна система и трудно се променя. Необходимо е време. То зависи и страшно много от политиката”, коментира още той. Студенти от Софийския университет също споделят мнението на проф. Илчев, че са нужни промени в цялата система и са нужни реформи във висшето образование.", "date": "2017.08.27", "title": "ТЕЖКИ ДУМИ! Бившият ректор на СУ изригна: Нямаме нужда от много висшисти, на част от тях им липсва интелект да завършат!"}
{"url": "http://pik.bg/%D1%81%D0%B8-%D0%B4%D0%B7%D0%B8%D0%BD%D0%BF%D0%B8%D0%BD-%D0%BE%D0%B1%D0%B5%D1%89%D0%B0-%E2%80%9E%D1%84%D0%B0%D0%BD%D1%82%D0%B0%D1%81%D1%82%D0%B8%D1%87%D0%BD%D0%BE%E2%80%9C-%D0%BF%D1%80%D0%BE%D0%B2%D0%B5%D0%B6%D0%B4%D0%B0%D0%BD%D0%B5-%D0%BD%D0%B0-%D0%BE%D0%BB%D0%B8%D0%BC%D0%BF%D0%B8%D0%B0%D0%B4%D0%B0-2022-news686066.html", "text": "Китйският лидер Си Дзинпин обеща на президента на Международния олимпийски комитет Томас Бах  „фантастично домакинство“ на Зимните олимпийски игри през 2022 година, съобщава агенция Синхуа. „Всички, ангажименти, които сме поели по време на кампанията ни около кандидатурата на Пекин за домакин на Зимните олимпийски игри през 2022 година, ще бъдат изпъленни възможно най-добре – каза Дзинпин. – Ще проведем фантастични Зимни олимпийски игри“. Китайският лидер отбеляза още, че домакинството на Игрите е от изключителна важност за страната, тъй като ще даде мощен тласък в развитието не само на професионалния, но и на масовия спорт в Китай.", "date": "2017.08.27", "title": "Си Дзинпин обеща „фантастично“ провеждане на Олимпиада 2022"}
{"url": "http://pik.bg/%D1%80%D0%B0%D0%B7%D0%BE%D1%87%D0%B0%D1%80%D0%BE%D0%B2%D0%B0%D0%BD%D0%B8%D0%B5-%D0%B1%D1%80%D0%B5%D0%BA%D0%B7%D0%B8%D1%82-%D0%BF%D1%80%D0%BE%D0%B3%D0%BE%D0%BD%D0%B8-%D0%BD%D0%B0%D0%B4-100-000-%D0%B1%D1%80%D0%B8%D1%82%D0%B0%D0%BD%D1%86%D0%B8-%D0%BE%D1%82-%D1%80%D0%BE%D0%B4%D0%B8%D0%BD%D0%B0%D1%82%D0%B0-%D0%B8%D0%BC-news686065.html", "text": "Британски граждани, разочаровани от резултатите от референдума за излизане от Европейския съюз, напускат Обединеното кралство, за да търсят нов живот в чужбина, показват данните за емиграцията, съобщава Индипендънт, цитиран от БНР. В предишен доклад вече беше обявено, че се увеличава броят на европейските граждани, напускащи Острова. Подобна обаче е и тенденцията сред самите британци. Статистиката показва, че броят на тези, които вече са напуснали Острова е повече от 100 хиляди души. Вестникът цитира 44-годишния Клиф Джейнс, който казва, че след референдума, според него, Великобритания се е върнала в тъмното Средновековие. Джейнс смята, че просто не си струва да остане и да се бори с насажданата омраза срещу европейците. Други анкетирани казват, че изведнъж Великобритания се е превърнала във враждебно място. Мнозина вече са подали молби за ирландско гражданство, но други не се колебаят да заминат за Франция, Испания, Австралия и Индия.", "date": "2017.08.27", "title": "Разочарование! Брекзит прогони над 100 000 британци от родината им"}
{"url": "http://pik.bg/%D1%84%D1%80%D0%B0%D0%BD%D1%86%D0%B8%D1%8F-%D0%B8-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%BF%D0%BB%D0%B0%D0%BD%D0%B8%D1%80%D0%B0%D1%82-%D0%B4%D0%B0-%D0%BF%D1%80%D0%B5%D0%B4%D0%BB%D0%BE%D0%B6%D0%B0%D1%82-%D0%BD%D0%BE%D0%B2-%D0%B4%D0%B0%D0%BD%D1%8A%D0%BA-%D0%B2%D1%8A%D1%80%D1%85%D1%83-%D0%B8%D0%BD%D1%82%D0%B5%D1%80%D0%BD%D0%B5%D1%82-%D0%B3%D0%B8%D0%B3%D0%B0%D0%BD%D1%82%D0%B8%D1%82%D0%B5-news686086.html", "text": "Франция и Германия планират да предложат нов данък върху интернет гигантите, за да платят те „честна контрибуция“ във всяка страна, където печелят, заяви френският финансов министър Бруно льо Мер, съобщава Фокус. „Ще разкрием нов план с германските ни партньори по време на следващата среща на финансовите министри в Талин“, заяви министър льо Мер относно плановете за нови данъци за технологичните гиганти Google, Apple, Facebook и Amazon. „Предлагаме да се вземат приходите на тези големи компании като изходна точка и да се използват за определянето на нивото на данъка, така че въпросните фирми да платят това, което трябва на хазните на всяка държава, където изкарват пари“, заяви той. Коментарът на льо Мер идва след като Гугъл избегнаха 1,15 милиарда евро данък, изискван от Франция. Гугъл не платиха този данък, тъй като според съда, компанията не може да бъде таксувана във Франция.", "date": "2017.08.27", "title": "Франция и Германия планират да предложат нов данък върху интернет гигантите"}
{"url": "http://pik.bg/%D1%82%D0%B5%D0%B6%D1%8A%D0%BA-%D0%B8%D0%BD%D1%86%D0%B8%D0%B4%D0%B5%D0%BD%D1%82-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B7%D0%B0%D1%82%D0%B0%D0%BF%D0%B8-%D0%BF%D1%8A%D1%82%D1%8F-i-4-%D0%B1%D1%80%D0%B5%D1%81%D1%82%D0%BD%D0%B8%D1%86%D0%B0-%E2%80%93-%D1%8F%D0%B1%D0%BB%D0%B0%D0%BD%D0%B8%D1%86%D0%B0-news686114.html", "text": "Временно е ограничено движението по пътя I-4 Брестница - Ябланица поради катастрофа. Това съобщиха от пресцентъра на Агенция \"Пътна инфраструктура\". Обходният маршрут е по път III-103, през Златна панега. На мястото на инцидента има служители на КАТ, които регулират движението.", "date": "2017.08.27", "title": "ТЕЖЪК ИНЦИДЕНТ! Катастрофа затапи пътя I-4 Брестница – Ябланица"}
{"url": "http://pik.bg/%D0%BC%D0%B0%D0%BA%D1%80%D0%BE%D0%BD-%D0%B8%D1%81%D0%BA%D0%B0-%D0%BE%D1%82-%D0%B5%D1%80%D0%B4%D0%BE%D0%B3%D0%B0%D0%BD-%D0%B4%D0%B0-%D0%BE%D1%81%D0%B2%D0%BE%D0%B1%D0%BE%D0%B4%D0%B8-%D0%B7%D0%B0%D0%B4%D1%8A%D1%80%D0%B6%D0%B0%D0%BD%D0%B8%D1%8F-%D0%B2-%D1%82%D1%83%D1%80%D1%86%D0%B8%D1%8F-%D1%84%D1%80%D0%B5%D0%BD%D1%81%D0%BA%D0%B8-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82-news686107.html", "text": "Френският президент Еманюел Макрон и турският му колега Реджеп Тайип Ердоган обсъдиха усилията за освобождаването на задържания в Турция френски журналист, предава Ройтерс, цитирани от Фокус. Еманюел Макрон настоя журналистът Луп Бюро да бъде освободен и върнат във Франция. „Двамата президенти се съгласиха да продължат контакта и на министерско ниво, за да стигнат до позитивен резултат“ се казва в изявление от Елисейския дворец. Двамата президенти обсъдиха и ситуацията в Сирия, Ирак и Персийския залив, както и борбата срещу тероризма.", "date": "2017.08.27", "title": "Макрон иска от Ердоган да освободи задържания в Турция френски журналист"}
{"url": "http://pik.bg/%D0%B0%D0%B4-%D1%87%D0%B5%D1%82%D0%B8%D1%80%D0%B8%D0%BC%D0%B0-%D0%B8%D1%82%D0%B0%D0%BB%D0%B8%D0%B0%D0%BD%D1%86%D0%B8-%D1%81%D0%B5-%D0%B8%D0%B7%D0%B3%D0%B0%D0%B2%D1%80%D0%B8%D1%85%D0%B0-%D1%81-%D0%BF%D0%BE%D0%BB%D1%81%D0%BA%D0%BE-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE-%D0%B8%D0%B7%D0%BD%D0%B0%D1%81%D0%B8%D0%BB%D0%B8%D1%85%D0%B0-%D1%81%D1%8A%D0%BF%D1%80%D1%83%D0%B3%D0%B0%D1%82%D0%B0-news686064.html", "text": "Полицията в италианския град Римини издирва четирима души, заподозрени в групово изнасилване на туристка от Полша. Съпругът на пострадалата е бил пребит жестоко от насилниците, съобщава АНСА. Семейството било нападнато призори около 4 ч. в неделя на местния плаж. Италианците пребили първо мъжа, а след това се изгаврили с жена му. Пострадалите били намерени от случайно преминаващи хора, които извикали линейка и полиция. Двамата били откарани в болница със сериозни травми. Според полицията насилниците са били под силното въздействие на алкохол и наркотици. Освен това защитниците на реда смятат, че въпросната четворка може да е съпричастна към друго престъпление, при което бе изнасилен перуански травестит. Има и версия, че насилниците не са италианци, а бежанци от Северна Африка.", "date": "2017.08.27", "title": "АД! Четирима италианци се изгавриха с полско семейство! Изнасилиха съпругата "}
{"url": "http://pik.bg/%D0%B2%D0%B0%D0%B6%D0%BD%D0%BE-%D1%81%D0%B2%D0%BB%D0%B0%D1%87%D0%B8%D1%89%D0%B5-%D0%B7%D0%B0%D0%B4%D1%80%D1%8A%D1%81%D1%82%D0%B8-%D0%BF%D1%8A%D1%82%D1%8F-%D0%B1%D0%BE%D0%B1%D0%BE%D0%B2-%D0%B4%D0%BE%D0%BB-%D0%B6%D0%B5%D0%B4%D0%BD%D0%B0-news686087.html", "text": "Само в една лента се извършва движението по пътя Бобов дол-Жедна при км 14+900 заради активизирало се свлачище. Това съобщи за Фокус от Областно пътно управление – Кюстендил. С повишено внимание трябва да се извършва преминаването по третокласен път – 107 след Рилския манастир от км 31+350 до км 31+450 заради пропадане на част от дясната пътна лента и банкета. Движението в района се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Ограничено е движението на товарни автомобили по пътя Смоличано – Пелатиково. Причината за временната организация на движението е пропадане на част от пътното тяло при км 10+650, км 11+720, км 12+830 и км 13+360. Трафикът по автомагистрала „Струма“ и главен път Е-79 в частта им от областта е нормално натоварен.", "date": "2017.08.27", "title": "ВАЖНО! Свлачище задръсти пътя Бобов дол-Жедна"}
{"url": "http://pik.bg/%D0%BF%D0%BE%D0%BB%D0%B5%D0%B7%D0%BD%D0%BE-%D0%B2%D0%BE%D0%B4%D0%B0%D1%82%D0%B0-%D0%B2-%D0%BD%D0%B0%D1%80%D0%B5%D1%87%D0%B5%D0%BD-%D1%86%D0%B5%D1%80%D0%B8-%D0%BA%D1%80%D1%8A%D0%B2%D0%BD%D0%BE-%D0%B8-%D1%81%D1%8A%D1%80%D1%86%D0%B5-news686028.html", "text": "Радоновата вода избавя хората от куп болежки. Тя извира само на две места в България, едното от които е Наречен. Свойствата й помагат ежегодно на хиляди страдащи, а балнеолечението в родопския курорт отдавна се е прочуло и зад граница. Много чужденци идват тук, за да съчетаят рехабилитация и почивка сред невероятната природа. „Лечението с радон протича изключително под лекарско наблюдение, като за всеки болен се назначава индивидуална програма”, обясняват лекарите. Специалистите казват, че радоновата минерална вода започва да се използва за лечение в курорта през 40-те години на миналия век, когато руснаци и български военни правят изследвания за влиянието й върху човешкия организъм. Радонът е радиоактивен газ, който прониква през кожата, храносмилателната система и белите дробове. Доказано е, че той има успокояващо и обезболяващо действие. Той подобрява сърдечната дейност, разширява кръвоносните съдове, намалява или нормализира кръвното налягане. Има изразено успокояващо действие върху централната нервна система, затова много болни с разклатени нерви търсят спасение в курорта. След радоновото лечение се наблюдават изменения в електрическата активност на мозъка Балнеопроцедурите нормализират нивото на кръвната захар и носят облекчение на страдащите от диабет. Засилват се защитните функции на кръвта и съпротивителните сили на организма.", "date": "2017.08.27", "title": "ПОЛЕЗНО! Водата в Наречен цери кръвно и сърце"}
{"url": "http://pik.bg/%D0%B3%D1%80%D1%8A%D1%86%D0%BA%D0%B8-%D1%80%D0%B0%D0%BF%D1%8A%D1%80-%D0%BF%D1%80%D0%B5%D0%B4%D0%BB%D0%BE%D0%B6%D0%B8-%D0%BD%D0%B0-%D0%BF%D0%BB%D0%B5%D0%B9%D0%BC%D0%B5%D0%B9%D1%82%D0%BA%D0%B0%D1%82%D0%B0-%D0%B4%D0%B5%D1%81%D0%B8-%D0%B4%D0%B8%D0%BC%D0%B8%D1%82%D1%80%D0%BE%D0%B2%D0%B0-news686067.html", "text": "Плеймейтката Деси Димитрова и гръцкият рапър TUS най-накрая са взели съдбовното решение за своите отношения. Изпълнителят предложил на нашенката преди дни на плажа в Касандра. Умишлено или не, изкусителката публикува снимка като стори в социалните мрежи, на която се вижда, че има годежен пръстен. Скандалният рапър бил доста романтичен, извел Деси на вечеря, по-късно се разходили по брега на морето и в един момент застанал на колене и предложил да остареят заедно. Силиконовата фурия не се колебала и веднага приела предложението. Любовта между двамата избухна преди няколко месеца. След конкурса тя участва в него клип. Именно на снимките са се харесали и продължили комуникацията.", "date": "2017.08.27", "title": "Гръцки рапър предложи на плеймейтката Деси Димитрова"}
{"url": "http://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%B4%D0%B2%D0%B5-%D0%B4%D0%B5%D1%86%D0%B0-%D0%B8%D0%B7%D0%B3%D0%BE%D1%80%D1%8F%D1%85%D0%B0-%D0%BF%D1%80%D0%B8-%D0%BF%D0%BE%D0%B6%D0%B0%D1%80-%D0%B4%D0%BE%D0%BA%D0%B0%D1%82%D0%BE-%D1%80%D0%BE%D0%B4%D0%B8%D1%82%D0%B5%D0%BB%D0%B8%D1%82%D0%B5-%D0%B8%D0%BC-%D1%80%D0%B0%D0%B7%D1%85%D0%BE%D0%B6%D0%B4%D0%B0%D0%BB%D0%B8-%D0%BA%D1%83%D1%87%D0%B5%D1%82%D0%BE-news686068.html", "text": "Две деца - 11-годишно момиче и 2-годишното му братче загинаха нелепо при пожар в дома им. Трагедията е станала в Санкт Петербург, съобщава РЕН.тв. По време на инцидента, станал вечерта на 26 август, родителите били излезли да разходят кучето, допълва изданието. Причините за трагичния инцидент се разследват.", "date": "2017.08.27", "title": "ТРАГЕДИЯ! Две деца изгоряха при пожар, докато родителите им разхождали кучето"}
{"url": "http://pik.bg/%D0%B0%D0%B9%D1%82%D0%BE%D1%81-%D1%80%D0%B5%D0%BC%D0%BE%D0%BD%D1%82%D0%B8%D1%80%D0%B0-%D0%B1%D1%8E%D0%B4%D0%B6%D0%B5%D1%82%D0%B0-%D1%81%D0%B8-%D0%B7%D0%B0-%D1%80%D0%B0%D0%B7%D1%88%D0%B8%D1%80%D1%8F%D0%B2%D0%B0%D0%BD%D0%B5-%D0%BD%D0%B0-%D0%B3%D1%80%D0%BE%D0%B1%D0%B8%D1%89%D0%B0%D1%82%D0%B0-%D0%B2-%D1%81-%D0%BC%D1%8A%D0%B3%D0%BB%D0%B5%D0%BD-news686093.html", "text": "Общинският съвет на Айтос може да актуализира бюджета за 2017 г. за закупуване на имот за гробищния парк в село Мъглен. Предложението е на кмета на Васил Едрев и ще бъде разгледана на заседанието на местния парламент следващата седмица, съобщава Флагман.бг. Имотът се намира в ограден парцел на парка, в непосредствена близост със съществуващите гробища и не е възможно използването му за селскостопанска дейност. През последните години е била водена кореспонденция със собствениците, но до продажба не се е стигнало. Вече има постигнато съгласие между тях и Общината. Затова кметът Васил Едрев предлага инвестицията да бъде включена в капиталовата програма на бюджета за 2017 г. Стойността на имота е 4 хил. лв., като сумата ще бъде прехвърлена от средствата за реконструкцията на автогарата в Айтос.", "date": "2017.08.27", "title": "Айтос ремонтира бюджета си за разширяване на гробищата в с. Мъглен"}
{"url": "http://pik.bg/%D0%B3%D0%BB%D0%B0%D1%81-%D0%BD%D0%B0%D1%80%D0%BE%D0%B4%D0%B5%D0%BD-%D1%84%D1%80%D0%B0%D0%BD%D1%86%D1%83%D0%B7%D0%B8%D1%82%D0%B5-%D0%BD%D0%B5-%D1%81%D0%B0-%D0%B4%D0%BE%D0%B2%D0%BE%D0%BB%D0%BD%D0%B8-%D0%BE%D1%82-%D0%BC%D0%B0%D0%BA%D1%80%D0%BE%D0%BD-news686072.html", "text": "Мнозинството от французите са недоволни от работата на Еманюел Макрон, предава Ройтерес, цитирани от Фокус. Проучването е проведено от „Ifop“ за вестник „Le Jorunal du Dimanche“. То показва, че недоволството от Еманюел Макрон се е вдигнало до 57 % от 43 през юли месец. Близо 40 % са доволните от работата на центристкия лидер, което е с 14 % по-малко от юли месец. Говорителят на правителството Крисоф Кастанер заяви, че управляващата партия преживява тежък момент, но добави, че недоволството на някои хора е приемлива цена, ако правителството успява да прокарва реформи. „Да, срещаме трудности, но не можеш да прекарваш времето си, гледайки анкети, когато си в правителството. Тук сме, за да трансформираме страната. Нашата страна трябва да поеме рискове, ние поемаме рискове“, заяви той. Последните критики срещу президента са заради факта, че е похарчил 26 хиляди евро за грим по време на първите 100 дена от управлението си.", "date": "2017.08.27", "title": "ГЛАС НАРОДЕН! Французите не са доволни от Макрон"}
{"url": "http://pik.bg/%D1%80%D0%B5%D0%BA%D1%81-%D1%82%D0%B8%D0%BB%D1%8A%D1%80%D1%81%D1%8A%D0%BD-%D0%BE%D0%B1%D1%8F%D0%B2%D0%B8-%D1%87%D0%B5-%D1%81%D0%B0%D1%89-%D1%89%D0%B5-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D1%82-%D1%81-%E2%80%9E%D0%BC%D0%B8%D1%80%D0%BD%D0%B8%D1%8F%E2%80%9C-%D0%BD%D0%B0%D1%82%D0%B8%D1%81%D0%BA-%D1%81%D1%80%D0%B5%D1%89%D1%83-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-news686095.html", "text": "Държавният секретар на САЩ Рекс Тилърсън заяви, че изстрелването на три балистични ракети от Северна Корея тази седмица е провокативен акт, но Вашингтон ще продължи да търси мирно решение на проблема, предава Ройтерс, цитирани от Фокус. „Разглеждаме го като провокативен акт срещу САЩ и съюзниците ни“, каза той. „Ще продължим с кампанията си за мирен натиск, както го описах, работоейки със съюзниците ни и Китай. Ще видим дали ще можем да накараме режима в Пхенян да дойде на масата за преговори“, добави държавният секретар.", "date": "2017.08.27", "title": "Рекс Тилърсън обяви, че САЩ ще продължат с „мирния“ натиск срещу Северна Корея"}
{"url": "http://pik.bg/%D0%BC%D0%B8%D1%81%D1%82%D0%B5%D1%80%D0%B8%D1%8F-%D0%B5%D0%B4%D0%BD%D0%B0-%D0%BE%D1%82%D0%B2%D1%80%D0%B0%D1%82%D0%B8%D1%82%D0%B5%D0%BB%D0%BD%D0%B0-%D0%B2%D0%B5%D1%80%D1%81%D0%B8%D1%8F-%D0%B7%D0%B0-%D0%B6%D0%B8%D0%B2%D0%BE%D1%82%D0%B0-%D0%BD%D0%B0-%D0%BA%D1%83%D0%BB%D1%82%D0%BE%D0%B2%D0%B8%D1%8F-%D1%86%D0%B8%D0%B3%D1%83%D0%BB%D0%B0%D1%80-%D1%81%D0%B0%D1%88%D0%BE-%D1%81%D0%BB%D0%B0%D0%B4%D1%83%D1%80%D0%B0-%D0%B8%D0%B7%D0%B4%D1%8A%D1%85%D0%BD%D0%B0%D0%BB-%D0%B2-%D0%B1%D0%B5-news686036.html", "text": "Над Амфитеатъра в Пловдив туристите зяпат фигурата на Сашо Сладура, издигната по идея и с парите на Георги Лазаров, емигрант в САЩ, на когото дължим и присъствието на Мильо на Главната, и на композицията в памет на убитите католически свещеници. Ако не беше доктор Лазаров, пловдивският общински съвет никога нямаше да се сети за този бохем и мъченик. Така започва разказът за колоритния дисидент с цигулка, чиято джаз музика се стори прекалено опасна за комунистическото общество и той беше изпратен в концентрационния лагер в Белене, в книгата на Евгений Тодоров \"Запомнете Пловдив\". Ето и продължението, което звучи като криминален трилър и което може да накара косите ви да настръхнат. Всички знаят, че Александър Николов, известен като Сашо Сладура, е арестуван през 1961 година, изпратен в лагера в Ловеч и там само след 11 дни е жестоко убит. Той е не само виртуозен цигулар, но и известен бохем, който използвал всеки случай, за да се надсмее над властта, макар да е бил в някаква степен близък до най-големите на деня. Една от най-популярните истории е от един банкет, когато той свири на Вълко Червенков и неговите партийни другари. В края на вечерта тогавашният вожд става, приближава се до музикантите и казва: ”Е, ние смятаме да тръгваме”. Сашо Сладура се усмихва и казва: ”Ако знаете, откога ви чакаме да си ходите…”. Освен уж вече доказаното убийство в лагера, има и друга версия, която поех риска да разпространя в интернет, някои хора я нарекоха „отвратителна“. И все пак, разказва През лятото на 2011 година в студиото на Пловдивската телевизия дойде Мария Паликарова – роднина на Сашо Сладура, за да изрази възмущението си от публикация за него в жълт вестник. Оставаме на съвестта на колегите отговорността за написаното. В хода на разказа Мария Паликарова намекна, че е много възможно Сашо Сладура да не е бил убит в лагера в Ловеч. И след дълго колебание разказа следното: Един ден през 1961 година близките му получават сандъче с дрехите му и писмо, в което се казва, че „Александър Николов е починал от „сърдечен удар”. Роднините му тръгват да вадят смъртен акт, но се оказва, че никой не иска да го издаде. През 1974 година те получават документ, в който се казва, че лицето е „безследно изчезнало”. Убит ли е Сашо, или е наистина е изчезнал? Мария Паликарова подрежда логически няколко странни факта. Един ден в къщата идва непознат поляк. Не е ясно защо търси майката на Сашо – казва само, че се интересува от известния музикант. Представя се като Казимир. След това посещение полякът започва да пише на майката и на роднините. В тези писма описва, че му се налага да пътува по света, и заедно с писмата често изпраща кутии с шоколадови бонбони. Странно поведение – когато Сашо е идвал от София в Пловдив при майка си, задължително й е носил шоколадови бонбони – тогава в провинцията трудно са се намирали добри бонбониери. Странното съвпадение кара роднините да се вгледат в писмата на поляка – дали всъщност техен автор не е „мъртвият” Сашо? Едни букви приличат на почерка му, други – не. Откриват още нещо странно – полякът вместо да изписва името си KaZimir бърка и пише Kacnimir – с CH вместо със Z. Дали СН не означава ли, че авторът е Сашо Николов? Един ден семейството отива да търси истината при Ванга. Още като ги вижда, пророчицата се провиква: ”Аз за живи не гледам!”. След което им казва, че Сашо е жив, живее далече, наскоро е катастрофирал, но няма опасност за живота му. След две седмици идва писмо от „Поляка”, който се извинява, че доста време не им е писал. Защото бил КАТАСТРОФИРАЛ. След години писмата секват. Тайната обаче остава. Дали Сашо – човекът с невероятна артистичност и говорещ 5 езика, не е направил размяна за живота си? Да замине на Запад с чужда самоличност като шпионин и подписвайки декларация, че няма да се опита по никакъв начин да търси връзка с роднините си. Възможно е да е успял да избяга, но тази версия изглежда малко вeроятна. Впрочем няколко дни преди да бъде арестуван той води при майка си много красива жена и я представя като своя годеница. По-късно роднините разкриват коя е тази жена – офицер от милицията. Дали тя го е предала като непоправим враг на народа, или е започнала вербовката? Догадките на Мария Паликарова отнемат мъченическия ореол на големия музикант, но ако това е истина, би трябвало да подходим с разбиране – все пак смяната на идентичността едва ли е станала доброволно. А дали в крайна сметка Сашо Сладура все пак не е бил убит, макар и години след „истинската“ си смърт – заради нарушаване на правилата на разузнаването? Та като си помисли човек – дали на кадровата скамейка на нашите разузнавателни органи е имало много хора с качествата на Сашо Сладура – артистични, общителни, способни на превъплъщения, владеещи 5 езика, с родови корени в Чехия и Норвегия… Какъвто и да е бил краят на Александър Николов, той си е заслужил мястото на Джамбаз тепе. Магдалена Владимирова пред \"Трафик Нюз\".", "date": "2017.08.27", "title": "МИСТЕРИЯ! Една отвратителна версия за живота на култовия цигулар Сашо Сладура, издъхнал в Белене..."}
{"url": "http://pik.bg/%D1%82%D1%80%D1%8A%D0%BC%D0%BF-%D0%B8%D1%81%D0%BA%D0%B0%D0%BB-%D0%BE%D1%82-%D0%B3%D0%BB%D0%B0%D0%B2%D0%BD%D0%B8%D1%8F-%D0%BF%D1%80%D0%BE%D0%BA%D1%83%D1%80%D0%BE%D1%80-%D0%B4%D0%B0-%D1%81%D0%BF%D1%80%D0%B5-%D0%B4%D0%B5%D0%BB%D0%BE%D1%82%D0%BE-%D1%81%D1%80%D0%B5%D1%89%D1%83-%D0%B1%D0%B8%D0%B2%D1%88-%D1%88%D0%B5%D1%80%D0%B8%D1%84-news686101.html", "text": "Президентът на САЩ Доналд Тръмп е поискал от министъра на правосъдието и главен прокурор Джеф Сешънс да се откаже от делото срещу Джо Арпайо, един от верните му поддръжници, който беше осъден през юли и помилван от държавния глава в петък, предаде Франс прес, като се позовава на информация на в. \"Вашингтон пост\". През пролетта, обезпокоен от обрата на случая, Тръмп е попитал Сешънс дали е възможно правителството да се откаже от процес срещу Арпайо, известен с прекомерното си усърдие в борбата с испаноезичните имигранти. В отговор Сешънс е заявил, че това не би било уместно, съобщава американският вестник, като се позовава на трима запознати с разговорите. След този разговор Тръмп решил да остави случая на съда, но ако Арпайо бъде осъден, да го помилва. Така и стана - в петък вечерта Белият дом заяви, че в момента бившият шериф Джо Арпайо е на 85 години и е служил на страната си в продължение на повече от половин век, поради което заслужава да бъде помилван от президента. Членове на Републиканската партия порицаха решението за помилване на Арпайо. Сред обявилите се против са двамата сенатори от Аризона Джон Маккейн и Джеф Флейк, както и председателят на Камарата на представителите Пол Райън. Шерифът беше признат за виновен през юли, но се очакваше присъдата да бъде произнесена през октомври. В продължение на близо четвърт век Арпайо олицетворяваше безкомпромисното налагане на реда в окръг Марикопа, щата Аризона. Той беше осъден за нарушаване на разпореждане на федерален съдия, което му забраняваше извършването на патрули, смятани за дискриминационни. Шерифът е отявлен поддръжник на Тръмп и се самообявява за \"най-твърдия пазител на реда в Америка\". През 2016 г. той обяви публично подкрепата си за тогавашния кандидат за президент, който му върна услугата по време на кампанията му за шериф на окръг Марикопа.", "date": "2017.08.27", "title": "Тръмп искал от главния прокурор да спре делото срещу бивш шериф"}
{"url": "http://pik.bg/%D0%BC%D0%B0%D1%81%D0%BE%D0%B2-%D0%B1%D0%BE%D0%B9-%D1%83%D0%BB%D1%82%D1%80%D0%B0%D1%81-%D0%BD%D0%B0-%D1%85%D0%B5%D0%B1%D1%8A%D1%80-%D0%BD%D0%B0%D1%85%D0%BB%D1%83-%D0%B2-%D0%B0%D0%B3%D0%B8%D1%82%D0%BA%D0%B0%D1%82%D0%B0-%D0%BD%D0%B0-%D0%BC%D0%B8%D0%BD%D1%8C%D0%BE%D1%80-%D0%B8-%D1%81%D1%82%D0%B0%D0%BD%D0%B0-%D1%81%D1%82%D1%80%D0%B0%D1%88%D0%BD%D0%BE-%D0%B8%D0%BC%D0%B0-%D1%81%D1%87%D1%83%D0%BF%D0%B5%D0%BD%D0%B8-%D0%B3%D0%BB%D0%B0%D0%B2%D0%B8-%D0%B2%D0%B8%D0%B4-news686103.html", "text": "Ултрас от агитката на футболния отбор Хебър нахлу в агитката на Миньор и взе да налага с прът около жълто-черните фенове по най-жесток начин, съобщава \"За Перник\". Полуделият запалянко въобще не жалеше сили и млатеше наред. Секунди след това бе повален от миньорци и започна масово ритане върху него. Това стана по време на срещата между Хебър и Миньор. Заради мелето мача бе прекратен за десетина минути. Охранител е със счупена ръка, има ударен полицай и тежко ранени фенове със спучена глава, съобщават момчета от агитката. Мелето е станало на стадиона в град Пазарджик, където е имало общо около 1300 фена, като перничани са били не повече от 200.", "date": "2017.08.27", "title": "Масов бой! Ултрас на Хебър нахлу в агитката на Миньор и стана страшно, има счупени глави! (ВИДЕО)"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B2%D0%B8%D1%86%D0%B5%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BA%D1%80%D0%B0%D1%81%D0%B8%D0%BC%D0%B8%D1%80-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%B2-%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%B0-%D0%B8%D0%B7%D0%BF%D0%BE%D0%B2%D0%B5%D0%B4-%D0%B6%D0%B8%D0%B2%D0%B5%D1%8F-%D1%81%D0%B8-%D0%B4%D0%BE%D0%B1%D1%80%D0%B5-news685409.html", "text": "Красимир Каракачанов е вицепремиер и министър на отбраната. Съпредседател е на ключовата за съставянето на кабинета „Борисов 3“ политическа формация „Обединени патриоти“. Беше зам.-председател на 43-тото Народно събрание и кандидат за държавен глава от коалицията между ВМРО, „Атака“ и НФСБ. Завършва СУ „Св. Климент Охридски“ със специалност „История“. Доктор е по международни отношения и право. Бил е директор на седмичния вестник „Македония“. Има специализации в Берн, в Москва и в Страсбург. Член е на Македонския научен институт в София. Председател е на ВМРО БНД от 1997 г. Народен представител е в 38-ото, 40-ото и 43-тото Народно събрание. Бил е председател на Комисията по национална сигурност. - Едва ли има нещо, което да не се знае от това, което изброявате. - Роден съм в Русе на 29 март 1965 г. Родителите ми - майка ми София и баща ми Дончо, слава на бога, още са живи и здрави. Радват се на внуци. В Русе съм учил до 7. клас включително. След това семейството ни се премести в София. В столицата завърших гимназия. После, в желанието си да бъда самостоятелен след казармата, отидох да живея във Велико Търново. Там бях две години студент. Довърших образованието си в София. - Този ми интерес е още от ученическите години. Една зима, докато имаше някаква междинна ваканция, може би беше в 10. клас, родителите ми бяха на работа. Баща ми имаше един шкаф в библиотеката, който се заключваше. И аз, като нямаше какво да правя, започнах да ровичкам там. Намерих три-четири стари книги - издания отпреди 9 септември. Едната беше \"Истината за Македония\". Още я имам тази книга. Другата беше на Христо Силянов \"Освободителните борби в Македония\". Имаше и други книжки още от времето на дядо ми. Така започнах да чета някои неща. В този тайник намерих и един от томовете със спомени на Иван Михайлов, които са издадени през 1967 г. в Брюскел. Това ме запали? - Защото има книги, които децата не трябва да виждат. Бяха на стария правопис и очевидно не отговаряха на тогавашната политическа линия. И за да е сигурен, баща ми ги е прибрал да не се мяркат пред очите на гости. Така започнах да чета. И завършвайки 11. клас, вече бях решил, че ще уча история - точно с идеята, че ще науча повече за българите, останали под чужда власт в Македония. Защото в тогавашните учебници по история, както и в сегашните - няма голяма разлика, почти нищо не се пишеше какво се е случило с тези българи след Балканската война. Нищо не пишеше за техните съдби. Нищо не пишеше какво се е случило с тях след 1944 г. От някаква политическа коректност. Апропо, между тогавашния интернационализъм и сегашния глобален космополитизъм няма голяма разлика. Всичко, което е национално или националистическо, се прикрива, защото не отговаря на политическата мода. - Е, разбира се, тяхното желание беше да уча или икономика, или право, за да имам по-добра житейска перспектива - да си намеря по-добра работа. - Честно казано, бях много див. Още докато живеехме в Русе, комшийка на баба ми ми даваше за пример едно друго момченце, което от къщи ходеше право в училище, а от училище - право вкъщи. Е, точно това не бях. Ние ритахме футбол, играехме на фунийки, на стражари и апаши. Русе е много благодатен за хубаво детство град, защото, освен игрите по улицата, Дунав предлага и приключения. Имаше едни блата от преливанията. В тези блата сме си правили цели морски войни. Измъквахме масивни стиропори от разни обекти и с голямата лъжица, с която баба ми бъркаше лютеницата, си правех кораб. Гребях и битките започваха. Бяхме 10-12 хлапета. И всеки мъкнеше нещо подобно. Образуваха се малки флотилийки. Ходили сме за риба, плували сме. Имало е и битки по улиците. Целехме се с прашки извън града - в местността Левента. Там по хълмовете навремето са били турските войскови позиции. - Задължително. Още имам един белег на челото - тогава съм бил втори-трети клас, който може би още личи. Имаше и ожулени колена. - Да, бях активен спортист още от първи клас. Като всяко хлапе, исках да тренирам футбол, защото това показваха от малкия екран - тъкмо се бяха появили телевизорите. Всички бяха запалянковци, а дядо ми Кънчо ме водеше и на стадиона да гледам мачовете на \"Дунав\" (Русе). Само че бях висок и като минаха треньорите да си правят кастинги, мен ме избраха не за футболист, а за волейболист. Така от първи до четвърти клас тренирах волейбол. Чак след това се реализира мечтата ми да играя организирано футбол. Вече в София, като ученик в 8. клас, се записах да ритам в \"Локо\" (Сф), тъй като живеехме край гарата в \"Надежда\". - В патриотизъм ме възпитаваше дядо ми, който е сирак от войните - баща му и дядо му са убити в Балканската война. Този човек, въпреки че е останал сирак, беше се изучил. Имаше много високо образование за онова време - 1908 г. е раждан. Бил е миньор. След това с брат му правят малка работилница за дървопреработване, прераства в цех и в малка фабричка. Разбира се, след 9 септември му я вземат и е изпратен на превъзпитание по разни лагери, защото минава за враг на народа с частната си собственост. Та този човек по време на Втората световна война -1943-1944 г., е фелдфебел в Кавала, Ксанти и Гюмюрджина. Но е в армията като доброволец. Завършил е в Казанлък школата за подофицери картечари. Питал съм го: \"Добре, бе, защо отиде на тези години?\". Бил е на 35. А той ми отговори: \"Отидох доброволно, защото имах дълг - баща ми и дядо ми загинаха за България\". В този дух ме е възпитавал. Затова съм му много благодарен, защото в по-късните времена такива понятия като „дълг“, „чест“, „достойнство“ девалвираха. - Служих в ракетни войски, в противовъздушната отбрана. Имахме установки, каквито имаше само в СССР, в ГДР - като западен фланг на НАТО, и ние - като южен. - Точно тези зенитни ракети не са нарязани, но за съжаление, те са в България от 1983 г. Оттогава ние нямаме модерни зенитно-ракетни комплекси, като изключим С-300, които са доставени 1988 г. Точно тези ракети ги видях на последните стрелби в Шабла. Те ни пазят и сега. - Имам няколко издадени и две неиздадени книги по темата \"Балканска политика\" и \"История на освободителните борби на българите в Македония\". По принцип съм специализирал балканска политика. - Не съм бил оперативен работник по простата причина, че тогава съм завършвал университета. Но още от 1987-1988 г. в Софийския университет имаше една група от десетина-дванайсет души, които завършвахме и се интересувахме от македонския въпрос. В същото време вече бях ходил в тогавашна Македония, поддържах връзки с мои познати там. И това при оня режим нямаше как да остане извън полезрението на службите за сигурност, докато сега в България чужди шпиони щъкат и правят каквото си искат. А ние от някаква криворазбрана политическа коректност, за да не си развалим дипломатическите отношения, не правим нищо, за да ги парираме. Тогавашните служби за сигурност са преценили, че такива като мен, които имат познати в някогашна Югославия и поддържат връзки с тях, ходят им на гости, могат да бъдат полезни. И това, което се случи преди 10 ноември, е от края на май 1989 г. Поискаха от мен да направя рецензия за една конфискувана историческа книга, която реабилитираше смятаните дотогава за фашисти и великобългарски националисти Иван Михайлов и Тодор Александров. Искаха от мен аргументи каква е научната стойност на този труд и дали е полезен. В Комисията по досиетата може да се види какво съм написал. В рецензията си казвам, че подобни като тази книга трябва да се издават повече, тъй като е крайно време България да преосмисли политиката си по македонския въпрос и че не може повече да мълчи по тези теми. Може би съм бил твърде млад и наивен, но съм написал това, което мисля. След което имам един анализ по македонския въпрос и югославската пропаганда в България, в който казвам, че докато България се стеснява да говори по македонския въпрос, тогавашна Югославия хвърля огромни пари за институти, за пропаганда, за радиопредавания, за литература, които заливат България. Там предупреждавам, че ще дойде време, когато вместо ние да говорим за правата на българите в Югославия, те ще говорят за правата на македонско малцинство у нас. За съжаление, една година след промените се случи точно така. Тайните югославски служби създадоха ОМО - \"Илинден\", което предяви претенции за Пиринска Македония, за македонско малцинство, за изучаване на македонски език. - Много пъти са ми отправяли смъртни заплахи, ама благодарение на ВМРО, което имах честта да ръководя по това време, ОМО - \"Илинден\" не съществува като организация. Защото активно развихме дейност в районите, в които те правеха пропаганда. Днес ОМО - \"Илинден\" е една маргинална групичка от десетина-петнайсет души, които освен да пиянстват по кръчмите, нищо друго не правят. - От това нямаше никакъв друг смисъл, освен да се търси вътрешнополитически ефект. Просто съмненията на македонските институции, че аз работя за българската държава, се потвърдиха. Кой спечели от това? Аз ли спечелих, държавата ли спечели, кой? Така че, когато ми говорят за Държавна сигурност, ми е омръзнало разни синчета на борци против фашизма, комсомолски секретарчета да ми се правят на големи евроатлантици. 27 години след като комунистическият режим не съществува, за съжаление, темата Държавна сигурност се превърна в параван за негодници, които нищо друго не могат да направят, освен да плюят и да отричат. Истината е, че няма държава, която да няма служби за сигурност. - Аз съм от учредителите на ВМРО, макар и млад. Тогава бяхме направили студентската организация. Бях първият й председател. След това станах председател на младежката организация. После бях организационен секретар и съм председател от 1997 г. Извървял съм всичко по стълбичката, по йерархията на една партийна структура, докато много хора влизат в политиката тази вечер, а утре сутрин се събуждат депутати или министри. Аз съм бил депутат, печелил съм, губил съм избори. Но ако човек има сериозни амбиции в една или друга сфера, той трябва да бъде постоянен. - Винаги съм бил привърженик на това да се търси консолидация, а не разделение. И сега продължавам да призовавам за това политическите партии, без значение дали са в управлението, или в опозиция - да се намира диалог по национално важните въпроси. Защото когато става въпрос за теми като Национална сигурност, когато става въпрос за доходите на гражданите, за сигурността на държавата, за външната политика - е, не може да има леви и десни, не може да има опозиция и управляващи. Така е по целия нормален свят. Само в България, когато една партия е в опозиция, отрича абсолютно всичко, а като вземе властта, прави същото. Видяхте договора с Македония. За него са полагали усилия няколко правителства - като се започне от Иван Костов, който направи споразумението от 1999 г., минем след това през правителството на Сакскобургготски, след това кабинетът на Станишев, на Борисов. И в момента, в който договорът трябваше да се подпише, БСП и Корнелия Нинова скочиха и започнаха да говорят против. Е, това е една много глупава българска политическа черта, която само пречи и вреди. Ние сме две държави, в които живее един и същи народ. Всеки втори български граждани има произход или роднини в Македония. Същото се отнася и за Македония. Това отричане, тази простащина в българската политика ни доведе до това, че ние сме на последно място по доходи в Европа, но на първо по смъртност. - Не вярвам нито на зодии, нито в предсказания. Не съм суеверен, но е истина това, че съм възпитаван да бъда последователен. - А, не си говорим на китайски, макар че когато се запознахме с жена ми Росица, тя учеше китайски и възнамеряваше да продължи образованието си там. Случи се, че се ожени за мен през 1990 г. и реши, че вместо да продължи с китайски, може да учи второ висше - право. Сега е прокурор в Градската прокуратура. Тъща ми също е прокурор, макар че е пенсионер вече от 15 години. - Имам чудесен диалог с нея и мога да кажа, че още от първите месеци след брака ми с дъщеря й се разбираме перфектно. Примерно, жена ми не обича да готви сладкиши, не обича да готви шкембе чорба, а аз обичам и шкембе чорба, и торти. И тук веднага се включва любимата ми тъща Мила - в прекрасни отношения сме. - Завърши право в България. Аз съм я възпитавал така, както са ме възпитавали мен. Нейно беше решението какво да учи и къде да учи. Тя така избра и средното си образование - в Испанската гимназия. После първо учи история в Софийския университет, но още след първата година паралелно с това записа и право. Нито съм ходил на родителски срещи, нито съм й казвал какво и къде да учи. - Вярно е само, че майката на момчето е от Дупница. Не съм много сигурен дали са първи, или втори братовчедки със Сашка Васева. Иначе бащата на момчето е от Кърджали. Нормални хора, с нормално възпитание и поведение. Връзката между Деница и Никола е от 6-7 години. Естествено беше да прерасне в брачно съжителство. - Още преди самата сватба им подарих една картина. Не съм им правил някакъв специален подарък. Младите сега имат различни вкусове. - Когато съм на работа през седмицата, вечер чета книги. Обичам историческата литература. Пиша и някои неща, които смятам да издам. Събота и неделя, ако не съм много уморен, ходя по планините. Обичам много Люлин, защото е близо до София, а и през цялата година е лесна за преходи. Ако имам повече време, отскачам до Стара планина - много е красиво. Поне от 10 години не съм катерил Пирин, защото е доста по-стръмна. Но правя преходи по 6-7 часа. Човек, като отиде в планината и като остане сам с природата, си дава сметка, че човешкият живот е една суета и вижда, че колкото и да се напъваш, не си по-велик от природата. - Беемвето беше служебно, на ВМРО беше - втора ръка кола на 80 000 км. Карах го 10 години. Дойде му времето да се сменя. Аз карам \"Дачия Дъстър\" - джипче 4х4. Първо, е на атрактивна цена, върши ми прекрасна работа. А и когато съм в отпуск, освобождавам служебната кола и си шофирам моята.", "date": "2017.08.27", "title": "САМО В ПИК И \"РЕТРО\"! Вицепремиерът Красимир Каракачанов в ексклузивна изповед: Живея си добре с жена и тъща прокурори! (УНИКАЛНИ СНИМКИ)"}
{"url": "http://pik.bg/%D0%B1%D0%B5%D0%B4%D1%81%D1%82%D0%B2%D0%B8%D0%B5-%D0%B5%D0%BA%D0%BE%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D1%81%D0%BB%D0%B5%D0%B4-%D0%BF%D0%BE%D0%B6%D0%B0%D1%80%D0%B0-%D0%B2-%D0%BA%D1%80%D0%B5%D1%81%D0%BD%D0%B5%D0%BD%D1%81%D0%BA%D0%BE%D1%82%D0%BE-%D0%B4%D0%B5%D1%84%D0%B8%D0%BB%D0%B5-%D0%B3%D0%BE%D1%80%D0%B0%D1%82%D0%B0-%D1%89%D0%B5-%D1%81%D0%B5-%D0%B2%D1%8A%D0%B7%D1%81%D1%82%D0%B0%D0%BD%D0%BE%D0%B2%D1%8F%D0%B2%D0%B0-%D0%BF%D0%BE%D0%BD%D0%B5-50-news686092.html", "text": "Екологична катастрофа остави след себе си пожарът, вилнеещ вече четвърти ден в Кресненското дефиле и разпрострял се върху около 16 000 декара, от които 13 хил. са гори. При пожара, лумнал по обед в четвъртък край симитлийското село Мечкул, изгоряха хиляди декари треви, храсти, гори - широколистна и иглолистна, унищожени бяха дребни и беззащитни животински видове. За щастие, няма жертви сред населението на селата Сенокос, Стара Кресна и Ощава. Изпепелени са няколко къщи и лек автомобил. Случилото се е истинска екологична катастрофа, изтъкна директорът на Югозападното държавно предприятие инж. Дамян Дамянов. \"Ще ни трябва най-малко една година, за да изчистим терена. Ще са необходими между 13 и 15 милиона лева за ново залесяване. И поне 50 години, за да има отново такива дървета, които изгоряха в пожара\", допълни той.", "date": "2017.08.27", "title": "БЕДСТВИЕ! Екокатастрофа след пожара в Кресненското дефиле! Гората ще се възстановява поне 50 години, трябват 15 млн. лева за залесяване"}
{"url": "http://pik.bg/%D1%87%D0%B5%D1%80%D0%B2%D0%B5%D0%BD%D0%B8%D1%8F%D1%82-%D0%BA%D0%BE%D0%BD%D0%B5%D1%86-%D0%B5-%D0%B4%D1%8F%D0%B2%D0%BE%D0%BB%D1%81%D0%BA%D0%B8-%D0%B0%D0%BC%D1%83%D0%BB%D0%B5%D1%82-%D0%B2%D0%B8%D0%B6%D1%82%D0%B5-%D0%B7%D0%B0%D1%89%D0%BE-%D0%B4%D0%B0-%D0%BD%D0%B5-%D0%B3%D0%BE-%D0%BD%D0%BE%D1%81%D0%B8%D1%82%D0%B5-news686023.html", "text": "Много хора носят на лявата си ръка червен конец. На въпроса какво значи това и дали може да го носят християните, отговаря архимандрит Филип, помощник-пазител на пещерите близо до Киево-Печорската лавра. „Доколкото ми е известно, червен вълнен конец се носи на ръката като талисман срещу зло и болести. Аз не желая да навлизам в подробности за ритуала, свързан с червен конец на ръката, тъй като Православната църква не одобрява различни амулети, талисмани и така нататък“, казва той. Всички тези традиции са останали от езичеството и се практикуват от различни видове секти. Всичко това е откритие на дявола. С цел да отдалечи хората от Бог и истинската вяра, дяволът предлага да вярваме в различни неща и на тези, които вярват, той сякаш действително им помага, но след време у тях се появяват сериозни духовни проблеми, добавя свещеникът. Друго, толкова глупаво като носенето на конец със синьо мънисто против уроки, било и чукането на дърво и други подобни суеверия. По-модерните отци обаче си давали сметка, че открай време българският народ съчетава православието със суеверието и с различни езически практики и че ако Църквата официално анатемоса носенето на червен конец на ръката срещу уроки, това може да има обратен ефект и да отблъсне хората от Църквата. По българските земи е разпространено поверието, че червен конец се връзва за здраве и против зли очи. При жените конецът трябвало да се постави на лявата ръка, а при мъжете - на дясната.", "date": "2017.08.27", "title": "Червеният конец е дяволски амулет! Вижте защо да не го носите"}
{"url": "http://pik.bg/%D0%B2%D1%8A%D1%82%D1%80%D0%B5%D1%88%D0%BD%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D1%81%D0%B8%D1%82%D1%83%D0%B0%D1%86%D0%B8%D1%8F%D1%82%D0%B0-%D0%BA%D1%80%D0%B0%D0%B9-%D0%BA%D1%80%D0%B5%D1%81%D0%BD%D0%B0-%D0%B5-%D0%BE%D0%B2%D0%BB%D0%B0%D0%B4%D1%8F%D0%BD%D0%B0-news686096.html", "text": "Ситуацията край Кресна е овладяна от всички посоки, екипите на място продължават гасителните работи, съобщи на редовен брифинг министър Валентин Радев, съобщиха от пресцентъра на МВР. Той обобщи и актуалната обстановка в страната, като подчерта, че само за днес служителите на Главната дирекция „Пожарна безопасност и защита на населението“ са се отзовали на 202 пожара, три от които са горски и отново призова за внимание с боравенето с огън през идните дни. В телефонен разговор с главния прокурор Сотир Цацаров министър Радев е бил запознат, че по случая с пожара край Кресна ще работи Окръжна прокуратура - Благоевград. Директорът на ГД „Пожарна безопасност и защита на населението“ главен комисар Николай Николов, уточни че периметърът на пожара е 20–килиметров, но контролът на стихията край Кресна към момента е почти 100%, защото остава все още един проблемен участък - тъй нареченият Крив тунел и местността Скалата. Главен комисар Николов го описа като вертикален и скалист, поради което на практика и е невъзможно човешка сила да гаси огъня. Именно затова са били предприети две мерки - гасенето да се подпомага с хеликоптер, а специална група алпинисти да решат как и от къде би могла да се атакува скалата. \"Ако тази нощ не успеем да решим този проблем, утре рано сутринта започваме да изграждаме нова полоса на 300 метра от проблемния участък, за да затворим най-после и от там пожара, допълни директорът на пожарната. През деня е имало леки инциденти, които за щастие бързо са били обработени\", добави директорът на ОДМВР-Благоевград старши комисар Николай Хаджиев. Той уточни, че става въпрос за две пътно-транспортни произшествия, с леки материални щети, възникнали поради несъобразена скорост и дистанция. Те нямат връзка с пожара. Старши комисар Хаджиев припомни, че от 14 до 20 часа важи забраната за движение на тежкотоварни камиони, като се прави изключение за тези, които превозват животни и храна. Министърът на вътрешните работи Валентин Радев се обърна към всички пътуващи по път Е-79 да бъдат особено внимателни, тъй като днес трафикът е много натоварен, особено в посока към столицата, а в Кривия тунел все още няма електрозахранване.", "date": "2017.08.27", "title": "Вътрешният министър: Ситуацията край Кресна е овладяна"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B7%D0%B0%D1%85%D0%B0%D1%80%D0%B8-%D0%B1%D0%B0%D1%85%D0%B0%D1%80%D0%BE%D0%B2-%D1%81-%D1%83%D0%BD%D0%B8%D0%BA%D0%B0%D0%BB%D0%BD%D0%B8-%D1%81%D0%B5%D0%BC%D0%B5%D0%B9%D0%BD%D0%B8-%D1%82%D0%B0%D0%B9%D0%BD%D0%B8---%D0%BF%D1%80%D0%BE%D0%B4%D0%B0%D0%B2%D0%B0%D0%BB-%D0%BC%D0%B5%D0%B4-%D0%B7%D0%B0-%D0%B4%D0%B0-%D0%B7%D0%B0%D1%80%D0%B0%D0%B1%D0%BE%D1%82%D0%B2%D0%B0--news684618.html", "text": "После завършва френско училище, но и речта на Молиер не му се удава. Бахаров признава, че бил рекордьор по отсъствия от часовете и запълвал времето си с висене в модерните тогава столични кафенета. По настояване на родителите си в извънучебно време тренирал и няколко вида спорт. Преминал през ските, леката атлетика, каратето, бокса и завършил с делтапланеризма, но споделя, че се отказал, защото бил припрян и искал моментални резултати. За пръв път в театъра го завела майка му. Актьорите канили някои от децата от публиката да се качат на сцената и да изиграят брезички. Захари бил един от избраните. В гимназията също участвал в постановка, след която баща му подметнал идеята за НАТФИЗ. Бъдещата звезда започнал почти веднага уроци в школата на Бончо Урумов, където влязъл, рецитирайки стихотворението „Тинтява“ на Валери Петров. Веднага след като завършил академията, го забелязали и поканили в трупата на Народния театър, където стана най-голямата звезда. Преди да го застигне шеметната кариера на актьор, Захари Бахаров има също толкова вълнуващо детство. Роденият в разгара на лятото на 1980 г. софиянец прекарва безгрижните си години в крайния квартал „Овча купел“. Макар да дружи с хаймани, вкъщи е дисциплиниран като войник, защото неговият дядо е високопоставен полковник от разузнаването. Освен игрите по овчекупелските поляни, от деството си Захари помни и Лукановата зима, когато с неговата тайфа крадат мед и го продават с голяма надценка. Спечеленото профукват за електронни игри, които тогава тъкмо превземат младежта у нас. До седми клас учи в специализирана руска гимназия, но езика така и не успява да усвои. ПИКНИК С по-малкия си брат Явор на пикник в планината. АКРОБАТ Захари виси на катерушката, докато брат му Явор още се учи да ходи. ЛУДИ МЛАДИ На купон край басейна като прохождащ актьор. КАМБОДЖА С Юлиан Вергов са дългогодишни приятели. Тук странстват в Камбоджа. ДОН КИХОТ В една от първите си кинороли, с костюм като на Дон Кихот. ЧЕРВЕН КИЛИМ Захари, Таня Илиева, Владо Пенев и режисьорът Явор Гърдев на Московския кинофестивал. БРАТЯ Въпреки че са братя, двамата с Явор днес не си приличат нито визуално, нито по характер. ТЯ И ТОЙ Журналистката Диана Алексиева е дългогодишна половинка и майка на децата на актьора. НАСЛЕДНИЦИ Двете деца на Бахаров – синът му Макс (вляво) и дъщеря му Кая. ТРИО Тримата с Юлиан Вергов и Владимир Карамазов направиха най-успешните театрални турнета у нас. ФИТНЕС Заради по-провокативните сцени на Захари му се налагало от време на време да поддържа форма във фитнеса. ИГРА НА ТРОНОВЕ Захари е първият български актьор, пробил в Холивуд с участието си в петия сезон на култовия сериал „Игра на тронове”.", "date": "2017.08.27", "title": "САМО В ПИК И \"РЕТРО\"! Захари Бахаров с уникални семейни тайни - продавал мед, за да заработва като ученик (СНИМКИ)"}
{"url": "http://pik.bg/%D0%BA%D1%80%D0%B8%D0%B7%D0%B0-%D1%81%D1%82%D1%80%D0%BE%D0%B8%D1%82%D0%B5%D0%BB-%D1%81%D0%BA%D1%8A%D1%81%D0%B0-%D0%BA%D0%B0%D0%B1%D0%B5%D0%BB-%D0%BD%D0%B0-%D1%87%D0%B5%D0%B7-%E2%80%9E%D0%BA%D1%80%D0%B0%D1%81%D0%BD%D0%BE-%D1%81%D0%B5%D0%BB%D0%BE%E2%80%9C-%D0%B1%D0%B5%D0%B7-%D1%82%D0%BE%D0%BA-news686073.html", "text": "Над 1000 абонати на ЧЕЗ останаха без електрозахранване за близо час заради скъсан кабел от строителна фирма. Това съобщиха от пресцентъра на ЧЕЗ България. Тази сутрин несъобразени изкопни работи на строителна фирма скъсаха кабел 20 киловолта от подстанция „Красно село“. В продължение на 54 минути без електрозахранване останаха 1 003 клиенти на ЧЕЗ Разпределение в кв. \"Бояна\", вилна зона \"Киноцентър\", кв. \"Киноцентър\". Екипите на ЧЕЗ Разпределение осигуриха електрозахранване по резервна схема. Дежурна група на компанията работи по възстановяване на щетите.", "date": "2017.08.27", "title": "КРИЗА! Строител скъса кабел на ЧЕЗ, „Красно село“ без ток"}
{"url": "http://pik.bg/%D0%BC%D1%8A%D0%B6-%D0%B5-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-%D1%81%D0%BB%D0%B5%D0%B4-%D1%82%D0%B5%D0%B6%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B2-%D0%BC%D0%BE%D0%BD%D1%82%D0%B0%D0%BD%D1%81%D0%BA%D0%BE-news686104.html", "text": "Мъж от село Ерден е пострадал след сблъсък на два леки автомобила, съобщиха от полицията в Монтана. Катастрофата е станала между „Фолксваген Голф“, който е бил управляван от 20- годишния Р. Ж. от село Мърчево и „Опел “, който е шофиран от М. Ю. на 20 години от Ерден. В следствие на удара е пострадал пътника, който се е возел на предната седалка в „Опел“-а. Пристигналите спешни медици прегледали ранения, след което го транспортирали да болницата в Монтана. Там установили, че мъжът има контузия на главата и счупена ръка. Според лекарите няма опасност за живота му.", "date": "2017.08.27", "title": "Мъж е в болница след тежка катастрофа в Монтанско"}
{"url": "http://pik.bg/%D1%88%D0%BE%D0%BA-%D0%B7%D0%B0%D1%82%D0%B2%D0%BE%D1%80%D0%BD%D0%B8%D1%86%D0%B8-%D0%BF%D0%BE%D0%B4%D1%82%D0%B8%D0%BA%D0%B2%D0%B0%D0%BD%D0%B8-%D0%BA%D1%8A%D0%BC-%D1%81%D0%B0%D0%BC%D0%BE%D1%83%D0%B1%D0%B8%D0%B9%D1%81%D1%82%D0%B2%D0%BE-%D0%BE%D1%82-%D1%81%D0%BB%D1%83%D0%B6%D0%B8%D1%82%D0%B5%D0%BB-%D0%BD%D0%B0-%D0%B7%D0%B0%D1%82%D0%B2%D0%BE%D1%80%D0%B0-%D0%B2-%D0%B1%D1%83%D1%80%D0%B3%D0%B0%D1%81-news686039.html", "text": "Затворник e бил пребит зад решетките в Бургас преди седмица, съобщава Би Ти Ви. Детайли до момента обаче не са известни. От правосъдното министерство отказват разрешение за нови срещи със затворниците там с аргумента, че все още не са приключили проверките след разкритията, направени в серия от репортажи на Би Ти Ви. Затворници чрез собствените си телефони сами поискали да разкажат какво се е случило. Твърдят, че служител на затвора ги подтиквал към самоубийства. Давал им ножчета и въжета, разказва по телефона един от затворниците и твърди, че наскоро се опитал да се обеси, но го спасили. Мъж, който доскоро е лежал в Бургаския затвор за въоръжен грабеж, твърди, че познава отлично пътищата на дрогата. Знае и как се вкарват телефони. Той лично за две години вкарал 70 телефона в затвора. В затвора в Бургас нищо не се случва без знанието на заместник-директора, твърдят лишени от свобода. Друг излежаващ присъда зад решетките твърди, че имало такса, за да излезеш в отпуск от затвора. И дава пример със затворника Велко Маринчев – ало измамник.", "date": "2017.08.27", "title": "Шок! Затворници подтиквани към самоубийство от служител на затвора в Бургас"}
{"url": "http://pik.bg/%D0%B8%D0%BD%D1%86%D0%B8%D0%B4%D0%B5%D0%BD%D1%82-%D0%B6%D0%B5%D0%BD%D0%B0-%D0%BE%D0%B1%D0%B3%D0%BE%D1%80%D1%8F-%D0%B4%D0%BE%D0%BA%D0%B0%D1%82%D0%BE-%D0%B2%D0%B0%D1%80%D0%B8-%D0%BA%D0%BE%D0%BC%D0%BF%D0%BE%D1%82%D0%B8-%D0%B2-%D0%B4%D1%83%D0%BF%D0%BD%D0%B8%D1%86%D0%B0-news686034.html", "text": "Възрастна жена от Дупница е обгоряла, докато вари буркани със зимнина, съобщава Струма.бг. Според информацията е много вероятно разразилият се пожар в местността „Кършия“ край града да е тръгнал именно от огнището на 77-годишната Елена Николова. Жената живее в така наречената Айдарска махала, която се намира до индустриалната зона в града. Докато изварявала буркани на огнище в двора, искра възпламенила сухата трева наоколо. Елена Николова се опитала да загаси огъня с вода от чешмата. Пълнила кофи и ги хвърляла срещу огъня, но не успяла да потуши пожара. Огнените езици обгорили ръцете и краката на възрастната жена. Тя е докарана с личен превоз в Спешен център – Дупница около 20:30 часа завчера. Раните от изгаряния са обработени от дежурен хирург и Елена Николова се прибрала вкъщи. От Спешен център – Дупница съобщиха, че изгарянията на крайниците й не били дълбоки и затова е изпратена на лечение вкъщи, но ще идва в хирургията на общинската болница през два дни на проверка и ако не се подобрява, ще бъде изпратена за лечение в клиниката по изгаряния в София. В четвъртък бяха регистрирани три пожара в Дупнишко – в местността Кършия, където живее и пострадалата Елена Николова, сметището край Дупница и землището на с. Крайници, в близост до пътя за Самоков. И за трите пожара са образувани досъдебни производства срещу неизвестен извършител. По случаите работят от пожарната в Дупница и дознатели от РУП.", "date": "2017.08.27", "title": "Инцидент! Жена обгоря,  докато вари компоти в Дупница"}
{"url": "http://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F%D1%82%D0%B0-%D0%BD%D1%8F%D0%BC%D0%B0-%D0%BA%D1%80%D0%B0%D0%B9-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BD%D0%B0-%D0%B0%D1%82%D0%B5%D0%BD%D1%82%D0%B0%D1%82%D0%B0-%D0%B2-%D0%B1%D0%B0%D1%80%D1%81%D0%B5%D0%BB%D0%BE%D0%BD%D0%B0-%D1%81%D1%82%D0%B0%D0%BD%D0%B0%D1%85%D0%B0-16-news686074.html", "text": "Броят на убитите при атентатите в Испания достигна 16 със смъртта днес на 51-годишна германка,приета в болница в Барселона в тежко състояние, според съобщение на департамента по здравеопазване на Каталуния, цитирано от световните агенции. Средиземноморският град е в траур, след като ван се вряза в пешеходци на оживената \"Ла Рамбла\", след което бе направен опит за атака и в морския курорт Камбрилс на юг. При двойния атентат в Барселона и Камбрилс на 17 август, за който отговорност пое \"Ислямска държава\", бяха ранени близо 130 души.", "date": "2017.08.27", "title": "ТРАГЕДИЯТА НЯМА КРАЙ! Жертвите на атентата в Барселона станаха 16"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B0%D0%BD%D1%8F-%D0%BF%D0%B5%D0%BD%D1%87%D0%B5%D0%B2%D0%B0-%D1%81%D1%82%D0%B0%D1%80-%D0%BB%D0%B5%D1%87%D0%B8%D1%82%D0%B5%D0%BB-%D0%BE%D1%82-%D1%80%D0%BE%D0%B4%D0%BE%D0%BF%D0%B8%D1%82%D0%B5-%D0%BC%D0%B8-%D0%BA%D0%B0%D0%B7%D0%B0-%D1%82%D0%B5%D0%B7%D0%B8-%D0%B4%D0%B2%D0%B0-%D0%B8%D0%BB%D0%B0%D1%87%D0%B0-%D1%81%D0%BB%D0%B5%D0%B4-%D1%82%D1%8F%D1%85-%D0%BD%D0%B5-news686098.html", "text": "Актрисата си остава неземно красива, без значение дали е на 20, 30 или 50 години. Това обаче се дължи не само на гена й, но и на начина на живот, който тя води. Основното в него е да не разчита на фармацевтичната индустрия и химията в лекарствата, а да се довери на природата и нейните велики рецепти за здраве. Аня Пенчева споделя, че отдавна вече не прибягва до хапчета, а се възползва от . Попаднала на него съвсем случайно, но срещата им й осигурила крепкото здраве и до днес. Първият и най-силен от тях, е съвсем елементарен за направа като се състои от чесън – български обаче, както и лимон. . „В блендер си смесвам чесъна и лимоните, но заедно с кората. После тази смес я слагам в литър и половина вече завряла вода и продължавам да варя за не повече от 15 минути на средна температура. Вари се с капак отгоре, за да е затворена течността. После оставям да изстине и пресипвам сместа в буркан с капачка“, разкрива цаката Аня Пенчева. От тази смес, отвара или както и да я наречем, се пие точно 25 дни по 50 грама на всеки ден. После обаче задължително се почива десет дена и ако е необходимо, курсът се повтаря пак. Може да се прави на всеки шест месеца, за да служи не само за лечение, но и за защита срещу болести. Тази рецепта помагала не само за укрепване на имунната система и борба с вируси и грип, но и чудесно служела за пречистване на кръвоносните съдове и предпазване от инфаркт или инсулт. Лимонът и чесънът сами по себе си са едни от най-силните антивирусни средства. В лимона се съдържа огромно количество витамин С, което му помага бързо да убие токсините. Чесънът също има антибактериални свойства. В комбинация тези две съставки стават нещо страшно за всяка болест.Втората от рецептите за здраве, които Аня Пенчева научила от родопския лечител, е за дълъг живот, посредством пълно пречистване на организма и стимулиране на защитните му сили. . Прави се като се оставят да кипнат два литра вода, която трябва да ври не повече от пет минути. Когато изстине, се слагат в нея всички продукти, но непременно трябва да е вече изстинала. От тази напитка се пие през целия ден или по една чаша преди ядене. „Този човек ми даде само два илача, но след тях не съм се разболявала“, казва актрисата, която щедро ги е споделила с всичките си приятели и близки. Аня Пенчева рецептите за здраве, които научила преди около две години от стар лечител в Родопите Нужни са 300 грама чесън и един килограм свежи лимони При нея се взимат две лъжици с лимонов сок, пет грама пресен и настърган джинджифил, две лъжици качествен мед, щипка с лют пипер и щипка с анасон", "date": "2017.08.27", "title": "САМО В ПИК И \"РЕТРО\"! Аня Пенчева: Стар лечител от Родопите ми каза тези два илача, след тях не съм се разболявала!"}
{"url": "http://pik.bg/%D0%B2%D1%8A%D0%B2-%D0%B2%D0%B0%D1%80%D0%BD%D0%B0-%D1%81%D0%B5-%D0%BF%D0%BE%D1%85%D0%B2%D0%B0%D0%BB%D0%B8%D1%85%D0%B0-%D1%81-%D1%83%D0%BB%D0%B8%D1%87%D0%BD%D0%B0-%D0%B1%D0%B8%D0%B1%D0%BB%D0%B8%D0%BE%D1%82%D0%B5%D0%BA%D0%B0-news686053.html", "text": "С откриването на улична библиотека се похвалиха във Варна, съобщи Би Ти Ви. Ползването на книгите в нея е напълно безплатно, като не е необходима и регистрация. Автори на проекта са трима младежи от града. Книгите в уличната библиотека са дарени от хората. Всеки читател е свободен, ако реши, дори да си вземе книга у дома. Все пак би било добре да остави друга на нейно място. Уличната библиотека събира около 900 книги. Бързо след отварянето й половината капацитет е бил запълнен. Библиотеката няма работно време, нито пък охрана. Нейни собственици на практика са всички варненци и гости на града. Отворената библиотека ще функционира поне до средата на октомври, ако хората успеят да си я съхранят.", "date": "2017.08.27", "title": "Във Варна се похвалиха с улична библиотека"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-%D0%BF%D1%8A%D1%80%D0%B2%D0%B8-%D0%BA%D0%B0%D0%B4%D1%80%D0%B8-%D0%BE%D1%82-%D0%B7%D0%B2%D0%B5%D1%80%D1%81%D0%BA%D0%B0%D1%82%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B2-%D1%83%D0%BD%D0%B3%D0%B0%D1%80%D0%B8%D1%8F-%D0%BF%D1%80%D0%B8-%D0%BA%D0%BE%D1%8F%D1%82%D0%BE-%D0%B7%D0%B0%D0%B3%D0%B8%D0%BD%D0%B0%D1%85%D0%B0-%D0%B4%D0%B2%D0%B0%D0%BC%D0%B0-%D0%B1-news686059.html", "text": "Появиха се първи кадри от зверския инцидент в Унгария, при който вчера загинаха двама български граждани. Както вече стана ясно двама души загинаха, а други двама са ранени при катастрофа на главен път М15 в Унгария между лек автомобил с български граждани и туристически автобус с полска регистрация. Информацията за инцидента е била съобщена от унгарската полиция пред българското посолство в Будапеща. Инцидентът е станал вчера по обяд в района на граничен пункт Райка – Оросвар. Жертвите са мъж на 47 години и жена на 46 години. Ранените са две жени на по 25 г. Едната е пострадала тежко. Ранените са настанени в болница „Пец Аладар Мегией Октато Корнац“ в град Дьор. Според унгарската полиция българският автомобил е пътувал за Словакия. При удара е излетял в тревната площ до магистралата. Причините и обстоятелствата около инцидента все още не са ясни. Полицията съобщава за още един ранен.", "date": "2017.08.27", "title": "Ексклузивно в ПИК! Първи кадри от зверската катастрофа в Унгария, при която загинаха двама българи"}
{"url": "http://pik.bg/%D1%87%D0%B0%D1%81%D1%82%D0%BD%D0%B0-%D0%B1%D0%BE%D0%BB%D0%BD%D0%B8%D1%86%D0%B0-%D0%B2-%D0%BC%D0%BE%D0%BD%D1%82%D0%B0%D0%BD%D0%B0-%D0%B4%D1%8A%D0%BB%D0%B6%D0%B8-%D0%BD%D0%B0%D0%B4-500-000-%D0%BB%D0%B5%D0%B2%D0%B0-%D0%BD%D0%B0-%D1%81%D0%BB%D1%83%D0%B6%D0%B8%D1%82%D0%B5%D0%BB%D0%B8%D1%82%D0%B5-news686040.html", "text": "На над 500 000 лева се изчисляват забавените заплати на лекари, сестри, санитари и административен персонал в голяма частна болница в Монтана, съобщи директорът на трудовата инспекция инж. Димитър Петров, цитиран от електронното издание Конкурент. Проблемът с изплащането на възнагражденията в клиниката датира от началото на годината. До момента на ръководството са съставени 9 акта, на стойност 15 000 лв., уточни инж. Петров. Хората, които работят в здравното заведение, са взели заплати за март, част от сумите си за април, дължат им се възнаграждения за май и юни. „Проверяваме ги постоянно. След наша намеса в предходните месеци, са изплатени 600 000 лева, дължат се още 520 000 лв. Там заплатите са високи, особено докторските. Ръководството уверява, че до месец проблемът ще бъде разрешен”, разяснява шефът на инспекцията по труда в Монтана.", "date": "2017.08.27", "title": "Частна болница в Монтана дължи над 500 000 лева на служителите"}
{"url": "http://pik.bg/%D0%BF%D0%BE%D0%B6%D0%B0%D1%80-%D0%BA%D1%80%D0%B0%D0%B9-%D1%81%D0%BB%D0%B8%D0%B2%D0%B5%D0%BD-%D0%B2-%D0%B3%D0%B0%D1%81%D0%B5%D0%BD%D0%B5%D1%82%D0%BE-%D1%81%D0%B5-%D0%B2%D0%BA%D0%BB%D1%8E%D1%87%D0%B8%D1%85%D0%B0-%D0%B8-%D0%B2%D0%BE%D0%B5%D0%BD%D0%BD%D0%BE%D1%81%D0%BB%D1%83%D0%B6%D0%B5%D1%89%D0%B8-news686062.html", "text": "Пожар гори в района на местностите Бармук баир и Батмиш край Сливен, съобщиха от пресцентъра на Министерство на отбраната. По искане на областния управител на Сливен военнослужещи от състава на Сухопътните войски са се включили в овладяването и потушаването му. Модулната група, която е в състав от 25 военнослужещи от военно формирование 22 220 – Сливен се е отправила към района на пожара в 13:00 часа. Общо над 50 души участват в погасяването на пожара между местностите Бармук баир и Батмиш край Сливен, съобщи пред Фокус комисар Тошко Бързилов, началник на „Национален оперативен център“ към ПБЗН. „По пожара се работи от сутринта. В погасителните дейности участват над 30 пожарникари, около 20 горски служители, на място са 3 автомобила. Към момента няма данни за пострадали хора в близките населени места“, поясни комисар Бързилов.", "date": "2017.08.27", "title": "Пожар край Сливен, в гасенето се включиха и военнослужещи"}
{"url": "http://pik.bg/%D0%BF%D0%B8%D1%81%D1%8A%D1%86%D0%B8-%D0%BE%D0%B3%D0%BB%D0%B0%D1%81%D0%B8%D1%85%D0%B0-%D0%B1%D0%BE%D0%BB%D0%BD%D0%B8%D1%86%D0%B0%D1%82%D0%B0-%D0%B2-%D1%81%D0%B0%D0%BD%D0%B4%D0%B0%D0%BD%D1%81%D0%BA%D0%B8-%D0%BC%D1%8A%D0%B6-%D0%BF%D0%B0%D0%B4%D0%BD%D0%B0-%D0%BE%D1%82-7-%D0%BC%D0%B5%D1%82%D1%80%D0%B0-%D1%81%D1%82%D1%80%D0%BE%D0%B8%D1%82%D0%B5%D0%BB%D0%BD%D0%BE-%D0%BF%D0%BB%D0%B0%D1%82%D0%BD%D0%BE-%D0%B3%D0%BE-%D0%B7%D0%B0%D1%82%D0%B8%D1%81%D0%BD%D0%B0-news686051.html", "text": "51- годишен петричанин падна от 7 м височина на обект край полигона на Селскостопанския техникум в Сандански. След падането му върху него се стоварва строително платно. Мъжът работил на частно на обекта, съобщава \"Струма.бг\". Той е транспортиран до болницата в Сандански със сериозни травми, заради множеството счупвания той крещял неистово, споделиха очевидци.", "date": "2017.08.27", "title": "ПИСЪЦИ ОГЛАСИХА БОЛНИЦАТА В САНДАНСКИ! Мъж падна от 7 метра, строително платно го затисна"}
{"url": "http://pik.bg/%D1%88%D0%BE%D0%BA-%D1%87%D0%BE%D0%B2%D0%B5%D0%BA%D1%8A%D1%82-%D0%BF%D0%B0%D1%8F%D0%BA-%D0%BE%D1%82-%D0%B8%D1%80%D0%B0%D0%BD-%D0%B7%D0%B0%D0%B3%D0%B8%D0%BD%D0%B0-%D1%81%D0%BB%D0%B5%D0%B4-%D1%81%D0%BC%D1%8A%D1%80%D1%82%D0%BE%D0%BD%D0%BE%D1%81%D0%B5%D0%BD-%D1%81%D0%BA%D0%BE%D0%BA-%D0%B2%D0%B8%D0%B4%D0%B5%D0%BE-18-news686042.html", "text": "В мрежата бе качено шокиращо видео, което показва смъртоносното падане на човек от голяма височина. Интернет потребителите пишат, че загиналият е млад мъж, който е бил наричан \"иранският Човек-паяк\". Мъжът е паднал от моста в град Ахваз, в северната част на Иран.", "date": "2017.08.27", "title": "ШОК! Човекът-паяк от Иран загина след смъртоносен скок (ВИДЕО 18+)"}
{"url": "http://pik.bg/%D0%B2%D0%B5%D1%82%D0%B5%D1%80%D0%B0%D0%BD-%D0%BF%D0%BB%D0%BE%D0%B2%D0%B4%D0%B8%D0%B2%D1%81%D0%BA%D0%B8-%D0%BF%D1%8A%D1%82%D0%B5%D1%88%D0%B5%D1%81%D1%82%D0%B2%D0%B5%D0%BD%D0%B8%D0%BA-%D0%B8-%D1%84%D0%BE%D1%82%D0%BE%D0%B3%D1%80%D0%B0%D1%84-%D0%B8%D0%B7%D0%BA%D0%B0%D1%87%D0%B8-%D0%B2%D0%B8%D1%85%D1%80%D0%B5%D0%BD-111-%D0%BF%D1%8A%D1%82%D0%B8-news686044.html", "text": "Чуете ли „Драго ми е: Драго!”,  значи сте късметлии - поздравът е запазена марка на некоронования пирински шампион Драго Матеев. И поздравът му е уникален като него - Драго е планинар,  пътешественик, професионален фотограф. И кадемлия  - всеки ден ми е празник, така са ме орисали още с името, обяснява Драго. Късмета му носел пловдивският корен - майка му и кръстникът му са от града на тепетата. Най-щастливите му години минали в Пловдив на ул. „Сан Стефано” 44,  в дома на баба му Веса. И до днес е влюбен в града, с чийто дух е закърмен от малък.  Приятелите му се шегуват, че е три четвърти пловдивчанин - заради майчиния корен. Самият Драго се смята за 100-процентов филибелия, присаден в София. Седнеш ли на раздумка с него, времето буквално спира. Красивите легенди  за върхове и планини се леят като река. Как иначе?  Като обикаляш тези красоти повече от шест десетилетия, ставаш част от тях. Срещата с пловдивчани в планината е празник за Драго. Това лято водил група пловдивски студенти от Синаница до Вихрен - всички до един се влюбили в планината, съобщава \"Марица\". И на 76 ветеранът няма намерение да спира да качва върхове. Познава планините на България като петте си пръста. Автор е на два филма за прелестите на Пирин - голямата му любов. Матеев е познат в цяла България  с фотоизложбите, в които представя красотите на страната ни. Стажът му като фотограф е над 60 г.  Снимки на Драго красят столовата на хижа Вихрен. Представял е пиринския си фотографски цикъл и в Пловдив. Макар да не гони рекорди, атлетът с тракийска жилка си е направо фаворит за Гинес. Качвал е първенеца на Балканите Мусала 30-40 пъти, първенеца на Стара планина връх Ботев 14 пъти. Най-много са качванията на любимия му Вихрен  - 111 пъти. За пръв път видял пирамидата на 24 г., за последно - на 75-ия си рожден ден миналия юли. И тази година за ЧРД на 12 юли поел към Вихрен. Бил на 20 минути от пирамидата, но му се обадили закъсали приятели и хукнал надолу. Този опит не се брои, 112-ото изкачване тепърва предстои. И дотук преизпълних заръката на моя учител в туризма - известния юрист Петър Узунов, да яхна Вихрен 100 пъти, но не се справих със задачата да обичам 100 жени, шегува се Матеев. Пази колекция от 111 еделвайса - по един за всяко качване. Драго е истински спец по еделвайсите. Знае къде са най-големите плантации - по опасния  Джамджиев ръб, на Кутило и Баюви дупки. В Дълбокото дере под Вихрен, наричано от банскалии Злото, преди години направил една от снимките, с които най-много се гордее - туфа от цели  17 еделвайса. Открил отвесната пътека из улеите благодарение на стадо диви кози. Малцина знаят, че в Пирин има цели четири вида еделвайс, най-красиви са тези със семенца в средата, обяснява Драго. Преди години в Добринище местният мераклия Иван отглеждал култивирани еделвайси - цяла градина нацъфтели еделвайси, невероятна красота, още ми е пред очите, разказва Драго. От 55-ото си изкачване пази камък талисман с надпис „юли 1994 г.”, тогава се върнал  на любимия си връх след 5-годишна пауза заради операция. Идеалният подарък за ЧРД за него е качване на Вихрен, минаване по ръба Кончето, нощувка на заслона и връщане през Кутело с повторно изкачване на Вихрен. На страховитото Конче, смятано за най-трудното място в българските планини, е бил сигурно 50 пъти, но не ги брои. Всеки, минал поне веднъж по алпийския ръб със зеещи пропасти от двете страни,  е наясно, че за такова приключение се искат и здрави мускули, и кураж. Драго обаче съвсем не смята яхането на Кончето за подвиг. Звучи невероятно, но е факт - при толкова изкачени върхове ветеранът не е имал сериозни инциденти. Обяснението е просто: в планината Драго е като у дома си, но никога не я подценява и не надценява себе си. Никой не е по-голям от планината, е кредото на ветерана. Планинарството не е мазохизъм, а удоволствие, обяснява Драго. За него числото 13 не е фатално, а късметлийско. Тръгнеш ли с надежда и усмивка, винаги ще стигнеш, казва Драго. Любимец на фотографа е и Полежан, най-огледният връх на Пирин, възпят в прочутата песен със старото си име - Мангър тепе. От него се виждат всичките 49 върха на планината, извисяващи се над 2500 м. Само при споменаването на Кременски езера сърцето на Драго се разтуптява. Край най-красивите пирински езера планинарят е срещнал голямата си любов -  русата полякиня Дражина. Били едни романтични нощи на палатки - незабравими спомени! Дражина идвала с приятелки от Варшава, Драго им показвал пиринските магии. Заради Дражина  научил полски. Голямата любов не завършила със сватба - бракът е съвсем друго нещо, мъдро заключава пиринският  ас. Задължителна пиринска спирка на фотографа е  заслон Тевно езеро, кацнал на 2512 м на Белемето, под живописния красавец Каменица. Планинските подвизи на Матеев са много: обиколил е пеш България по границите  - за 55 дни е изминал 2200 километра. На уникалните му  снимки на река Тимок, връх Тумба и Резово може да завиди всеки. Сред авантюрите му е  маратон от Бургас до София за пет дни. С това изпитание преди време печелил 1000 лева на бас с млад бизнесмен. Мъжът не вярвал, че Драго ще измине пеш за ден първия и най-труден етап на маршрута от Бургас до Сливен - цели 120 км. И следял Драго с кола по трасето. В Сливен стиснал ръката на маратонеца и му броил с радост хилядарката. 12 пъти Матеев е минавал най-дългия туристически маршрут в България - от  връх Ком до нос Емине по гръбнака на Балкана. Най-скоростното му минаване е за 16 дни, а най-мераклийското - за цели 35. Водех група съдии и адвокати, спирахме по всички хижи, бяха невероятни купони до зори, спомня си Драго. 14 пъти е бил на старопланинския първенец връх Ботев. Фотографът е вече и хаджия. Обиколил е светите места  - Йерусалим, Витлеем, Назарет, бил на гроба на Свети Петър на Молитвения връх,  къпал се в Мъртво море и в река Йордан. Вече съм свети Драго - изпълних мечтата на родителите ми,  които мечтаеха да видят Йерусалим, обяснява ветеранът. Заснел и свещения  Атон, където посрещнал изгрева на едноименния връх, 2033 м. Мечтата на Драго? Да обиколи България на колело по маршрута, който е минавал пеш преди 50 години. И  да почерпи 100 приятели с чаша мъжко вино мавруд на Вихрен и Кончето на 100-ния си рожден ден - 12 юли 2041 г. Поканени са всички пловдивчани. Маврудът вече отлежава. Аз съм лесен,  вие тренирайте отсега, съветва приятелите пътешественикът с пловдивска жилка. Ракийка с мед Хапвам всичко, и то доста, споделя Драго. Обича фасул, гювеч, мусака. Хляба си пече сам. Ябълките са му любим плод. Пийва по 40 грама домашна гроздова ракийка със салатка. Обожава сладолед и торта, мед яде на корем. Имам си моя виагра - ракийка с мед, действа безотказно дори над 2000 м, обяснява Драго. Върхът на бурите Пиринските легенди са особена слабост на сладкодумника Драго. Вихрен се извисява на 2914 м и е втори по височина връх в България, след Мусала. Легендата разказва, че на този бурлив връх е бил мраморният трон на славянския гръмовержец Перун, чието име останало после на цялата планина. Народът го е наричал със страх и почит Елтепе, връх на бурите.", "date": "2017.08.27", "title": "ВЕТЕРАН! Пловдивски пътешественик и фотограф изкачи Вихрен 111 пъти"}
{"url": "http://pik.bg/%D0%B8%D0%BD%D1%81%D0%BF%D0%B5%D0%BA%D1%86%D0%B8%D1%8F-%D0%B7%D0%B0%D0%BF%D0%B5%D1%87%D0%B0%D1%82%D0%B2%D0%B0%D1%82-%D0%B1%D1%83%D1%80%D0%B3%D0%B0%D1%81%D0%BA%D0%B0-%D0%B4%D0%B8%D1%81%D0%BA%D0%BE%D1%82%D0%B5%D0%BA%D0%B0-%D0%B7%D0%B0%D1%80%D0%B0%D0%B4%D0%B8-%D0%B4%D0%B0%D0%BD%D1%8A%D1%87%D0%BD%D0%B8-%D0%BD%D0%B0%D1%80%D1%83%D1%88%D0%B5%D0%BD%D0%B8%D1%8F-news686046.html", "text": "Една от четирите дискотеки, проверени снощи от звеното „Фискален контрол“ в Бургас ще бъде запечатана, след като са били установени  укриване на оборот, неиздаване на касови бележки и разлика в касовата наличност с отчетеното на фискалните устройства. Това съобщиха от пресцентъра на Национална агенция за приходите, цитирани от Фокус. В среднощната акция фискалните агенти се представили за клиенти, като само в едно от проверените нощни заведения продажбата не е била регистрирана съобразно закона. В първия работен ден започва процедура за запечатване на дискотеката, добавиха от приходното ведомство. Също през изминалата нощ „Фискален контрол“ провери и всички търговски обекти, намиращи се на Летище „Сарафово“. От 11 проверени данъчно нарушение е открито в един от тях, сочи статистиката на данъчните. Заведението също ще бъде запечатано. Всички останали 10 кафенета, заведения за хранене и сувенири са спазвали изискванията на закона. От началото на лятото инспектори на НАП извършиха близо 25 000 проверки по Черноморието, като 120 обекта бяха запечатани, а на стотици други са издадени актове за данъчни нарушения. От началото на годината в цялата страна са запечатани близо 2 000 обекта заради неиздаване на касова бележка. Сигнали за данъчни нарушения могат да се подават на телефона на НАП 0700 18 700 и на имейл Infocenter@nra.bg.", "date": "2017.08.27", "title": "Инспекция! Запечатват бургаска дискотека заради данъчни нарушения"}
{"url": "http://pik.bg/%D0%BF%D0%BE%D0%B6%D0%B0%D1%80%D1%8A%D1%82-%D0%BA%D1%80%D0%B0%D0%B9-%D1%81%D0%BB%D0%B8%D0%B2%D0%B5%D0%BD-%D0%B5-%D0%BE%D0%B2%D0%BB%D0%B0%D0%B4%D1%8F%D0%BD-news686070.html", "text": "Пожарът между местностите Бармук баир и Батмиш край Сливен е овладян. Това съобщи пред Фокус областният управител на Сливен Чавдар Божурски. „Осигурена е охрана на периметъра, включително и със съдействието на Военнослужещите от военно формирование 22 220 – Сливен – коментира Божурски. – Към момента няма проблеми, всичко е под контрол. Няма опасност за близките населени места“.", "date": "2017.08.27", "title": "Пожарът край Сливен е овладян"}
{"url": "http://pik.bg/%D0%BD%D0%BE%D0%B2-%D0%B0%D1%80%D0%B5%D1%81%D1%82-%D0%B2%D1%8A%D0%B2-%D0%B2%D1%80%D1%8A%D0%B7%D0%BA%D0%B0-%D1%81-%D0%B0%D1%82%D0%B0%D0%BA%D0%B0%D1%82%D0%B0-%D0%BF%D1%80%D0%B5%D0%B4-%D0%B1%D1%8A%D0%BA%D0%B8%D0%BD%D0%B3%D0%B0%D0%BC%D1%81%D0%BA%D0%B8%D1%8F-%D0%B4%D0%B2%D0%BE%D1%80%D0%B5%D1%86-news686069.html", "text": "30-годишен мъж е бил арестуван в Западен Лондон във връзка с терористичното нападение срещу полицаи в петък вечер пред Бъкингамския дворец, съобщи британската полиция, цитирана от световните агенции. Той е заподозрян за участие в планирането и подготовката на атаката, както и за подбуждане към нападението. От Скотланд Ярд съобщават, че в момента се извършват обиски в Западен Лондон като част от следствието. Както е известно трима полицаи бяха леко ранени, докато арестуваха 26-годишен мъж, който подкарал колата си към полицейски ван в район с ограничен достъп пред резиденцията на кралицата. С викове \"Аллах Акбар!\" мъжът посегнал да извади сабя изпод седалката до шофьора. Той бил неутрализиран с лютив спрей. Атаката беше извършена два часа след нападение с нож срещу военни в Брюксел. Нападателят - белгиец от сомалийски произход, беше убит при нападението, за което отговорност пое терористичната групировка „Ислямска държава“.", "date": "2017.08.27", "title": "Нов арест във връзка с атаката пред Бъкингамския дворец"}
{"url": "http://pik.bg/%D0%BF%D1%80%D0%BE%D1%82%D0%B5%D1%81%D1%82%D0%B8%D1%82%D0%B5-%D0%B2-%D0%B0%D1%81%D0%B5%D0%BD%D0%BE%D0%B2%D0%B3%D1%80%D0%B0%D0%B4-%D0%BE%D1%82%D0%BD%D0%BE%D0%B2%D0%BE-%D1%82%D1%80%D1%8A%D0%B3%D0%B2%D0%B0%D1%82-%D1%81-%D0%BF%D1%8A%D0%BB%D0%BD%D0%B0-%D1%81%D0%B8%D0%BB%D0%B0-news686048.html", "text": "Протестите срещу беззаконието в циганската махала в Асеновград се подновяват, съобщи пред радио Фокус-Пловдив Миа Сердарева от Инициативния комитет на протестиращите. Все още няма яснота колко души ще подкрепят протеста, който ще се проведе тази вечер. „Искаме равни права и задължения за всички – каза Сердарева. - Съществува фалшива реалност вече 27 години. Всичко е на приказки, а реално нещата стоят различно. Обещаха, че жителите в циганската махала, които не са регистрирани в Общината, ще бъдат изселени. Такова нещо не се е случило, няма и да се случи“. Според нея откритата преди дни полицейска приемна в кв. „Лозница“ няма да реши проблема, тъй като петимата полицейски служители, които ще работят там, са недостатъчни. Поредният протест е планирано да започне в 19:00 часа тази вечер пред паметника на Цар Иван Асен II и се очаква да бъде подкрепен от народната певица Валя Балканска. По-късно шествието на протестиращите ще се насочи по пътя Асеновград - Смолян. Очаква се протестиращите да блокират за кратко движението в района на разклона за Асеновата крепост", "date": "2017.08.27", "title": "Протестите в Асеновград отново тръгват с пълна сила"}
{"url": "http://pik.bg/%D0%BA%D0%BE%D0%BD%D1%8A%D1%80-%D0%BC%D0%B0%D0%BA%D0%B3%D1%80%D0%B5%D0%B3%D1%8A%D1%80-%D1%81-%D0%BC%D0%B0%D1%87%D0%B0-%D1%81%D1%80%D0%B5%D1%89%D1%83-%D0%BC%D0%B5%D0%B9%D1%83%D0%B5%D0%B4%D1%8A%D1%80-%D1%81%D0%B8-%D0%BF%D0%BE%D0%B4%D1%81%D0%B8%D0%B3%D1%83%D1%80%D0%B8%D1%85-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%BE-%D0%B6%D0%B8%D0%B2%D0%BE%D1%82%D0%B0-news686050.html", "text": "Шампионът в свободните боеве Конър Макгрегър заяви след загубата си от боксьора Флойд Мейуедър, че с участието си в мача е подсигурил до края живота си финансово. В 12-рундов боксов мач, който се изигра в Лас Вегас рано тази сутрин, Мейуедър победи ирландеца с технически нокаут в десетия рунд. „С този мач подсигурих финансово живота си – призна Макгрегър пред MMAFighting.com‏. – Спечеленото ще ми стигне до края на живота, ако не се изхвърлям и не правя глупости“. Само за този мач Макгрегър успя да заработи около 127 милиона долара.", "date": "2017.08.27", "title": "Конър Макгрегър: С мача срещу Мейуедър си подсигурих финансово живота"}
{"url": "http://pik.bg/%D1%88%D0%B0%D1%88-%D0%B7%D0%B0%D1%80%D0%B0%D0%B4%D0%B8-%D0%B5%D1%81-%D0%BC%D0%B0%D0%BB%D0%BA%D0%B0%D1%82%D0%B0-%D1%80%D0%B0%D0%BA%D0%B8%D1%8F-%D1%81%D1%82%D0%B0%D0%B2%D0%B0-25-%D0%B3%D1%80%D0%B0%D0%BC%D0%B0-news686030.html", "text": "25 грама ще е малката ракия за българското председателство на Съвета на Европейския съюз. Това се разбира от обявената обществена поръчка за кетъринг на членовете на делегациите по време на мащабното събитие, на което страната ни ще е домакин в първата половина на 2018 г. С новия стандарт за количеството високоалкохолен аперитив България се приближава до страните от Западна Европа и се отказва от стандарта “Балкантурист”, според който малката ракия е 50 г.", "date": "2017.08.27", "title": "ШАШ! Заради ЕС малката ракия става 25 грама! "}
{"url": "http://pik.bg/%D0%BB%D1%83%D0%B4-%D0%B5%D0%BA%D1%88%D1%8A%D0%BD-%D0%B2-%D0%BF%D0%B5%D1%82%D1%80%D0%B8%D1%87-%D0%BC%D0%B0%D1%81%D0%BE%D0%B2-%D0%B1%D0%BE%D0%B9-%D0%B2-%D0%B7%D0%B0%D0%B2%D0%B5%D0%B4%D0%B5%D0%BD%D0%B8%D0%B5-%D0%B2%D1%80%D0%B0%D0%B6%D0%B4%D1%83%D0%B2%D0%B0%D1%89%D0%B8%D1%82%D0%B5-%D0%BE%D0%B1%D1%80%D1%8A%D1%89%D0%B0%D1%82-%D0%BA%D0%BE%D0%BB%D0%B0-%D0%BD%D0%B0-%D1%83%D0%BB%D0%B8%D1%86%D0%B0%D1%82%D0%B0-%D0%B8-%D0%BD%D0%B0%D1%81%D1%82%D0%B0%D0%B2%D0%B0-%D0%BF%D0%B0-news686071.html", "text": "Сигнал за преобърната по таван кола на паркинг на заведение в близост до кметство Петрич вдигна по спешност екипи на полицията и пожарната снощи, съобщава струмабг. „Наш екип е престоял на мястото на инцидента около двайсет минути. Повикан е заради теч от преобърнатия автомобил и реална опасност той да се възпламени“, информира шефът на петричката пожарна ст. инспектор Стоян Тилев. Колата е преобърната вследствие бой между две компании, които са спречкали още вътре в нощния бар. Боят прераснал и отвън на паркинга, където била колата на единия от скандалджиите. Няколко души от едната компания обърнали колата по таван с цел противникът им да не може да си тръгне от мястото. Отново последвало яко меле. През това време от преобърнатата кола започнало да изтича масло и гориво. Това накарало част от побойниците да побягнат, след като преминаващи през мястото на инцидента петричани подали сигнал за обърнатата кола и масовия бой на паркинга на заведението. При идването на екипа на РУП – Петрич е установено наистина изтичане на гориво. Те повикали на помощ пожарната, която е престояла около 20 минути на мястото, пазейки района от възможен взрив на колата. До това обаче не се стигнало, тъй като тя била обезопасена с помощни средства на пожарната.", "date": "2017.08.27", "title": "ЛУД ЕКШЪН В ПЕТРИЧ! Масов бой в заведение! Враждуващите обръщат кола на улицата и настава паника заради опасност от взрив!"}
{"url": "http://pik.bg/%D0%B4%D0%B8%D0%B5%D1%82%D0%B0-%D1%81-%D0%B5%D0%BB%D0%B4%D0%B0-%D1%82%D0%BE%D0%BF%D0%B8-10-%D0%BA%D0%B3-%D0%B1%D0%B5%D0%B7-%D0%B3%D0%BB%D0%B0%D0%B4-%D0%B5%D1%82%D0%BE-%D0%BA%D0%B0%D0%BA-%D0%BF%D0%BE%D0%B4%D0%B4%D1%8A%D1%80%D0%B6%D0%B0-%D1%84%D0%BE%D1%80%D0%BC%D0%B0-%D0%BA%D0%B0%D1%82%D1%80%D0%B8%D0%BD-%D0%B7%D0%B8%D1%82%D0%B0-%D0%B4%D0%B6%D0%BE%D1%83%D0%BD%D1%81-news686021.html", "text": "Затлъстяването е безспорно признато за епидемията на ХХІ век. В последните години то се разраства с невероятно бързи темпове в световен мащаб. В Европа с наднормено тегло са около половината от населението, като централните и източните части на континента се смятат за най-силно засегнатите от затлъстяването региони. В България от наднормено тегло страдат около 46% от жените в икономически активна възраст. Един от най-безопасните методи за борба с излишните килограми е диетата с използването на елда, с която актрисата Катрин Зита – Джоунс поддърж форми от 15 години. Това растение незаслужено не е много популярно у нас. А семената на тази култура са с много ниско съдържание на въглехидрати, но много богати на растителни влакна, целулоза, белтъчини, аминокиселини, витамини и минерали. Елдата буквално твори вълшебства с нашето тяло, като подобрява храносмилането и в същото време извежда от организма токсините и натрупалата се шлака. Блюдата от елда са малка природна аптечка. Те стабилизират нивото на захарта в кръвта, което е много важно при диабет. При това след консумирането им нивото на захарта се повишава бавно, а не скокообразно, както при употребата на други въглехидратни храни. Като шампион по съдържание на желязо пък тя се препоръчва горещо при анемия. Достатъчно е да се приемат дневно по 2 с. л. от нея, залети с прясно мляко, и нивото на хемоглобина ще влезе в норма. При диетата зърната не трябва да се варят, а да се изплакнат и залеят с вряла вода в съотношение 1,5 чаша вода на 1 чаша елда. Съдът се завива с кърпа и се оставя да престои така цяла нощ. Така приготвеното блюдо може да се яде в неограничено количество, но не бива да се подправя с нищо, включително и да се посолява. Допустимо е единствено към него да се добави кисело мляко – това засилва ефективността на диетата, тъй като млечният продукт спомага процесът на изчистване на организма да се извърши по-бързо, а и така се обогатява чревната миклофлора с полезни бактерии. Може да се изпият и 1-2 чашки зелен чай или кафе без захар. Но задърлжително е да се приема много вода – не по-малко от 1,5 л. Обемът на приготвената елда всеки трябва да регулира според това колко яде в течение на деня. Приемът на т.нар. елдена каша, трябва да се прекрати 5 часа преди лягане. Продължителността на прилагането на елдената диета е две седмици. За това време е възможно човек да се отърве от десетина излишни килограма. Най-важното е, че това става без много усилия, а по време на използването й не се усеща чувство за глад, като в същото време организмът получава достатъчно енергия. И още един съвет – за приготвянето на елдената каша подбирайте по бледозелени зърна, а не кафяви, тъй като те са по-полезни.", "date": "2017.08.27", "title": "Диета с елда топи 10 кг без глад! Ето как поддържа форма Катрин Зита Джоунс"}
{"url": "http://pik.bg/%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9-%D0%BC%D0%BE%D0%B6%D0%B5-%D0%B4%D0%B0-%D0%BD%D0%B0%D0%BF%D1%83%D1%81%D0%BD%D0%B5-%D0%BF%D1%80%D0%B5%D0%BC%D0%B8%D0%B5%D1%80%D1%81%D0%BA%D0%B8%D1%8F-%D0%BF%D0%BE%D1%81%D1%82-%D0%BD%D0%B0-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%BF%D1%80%D0%B5%D0%B7-2019-%D0%B3%D0%BE%D0%B4%D0%B8%D0%BD%D0%B0-news686055.html", "text": "Тереза Мей може да освоби поста на премиер на Великобритания след 30 август 2019 година, съобщава Mirror, позовавайки се на свои парламентарни източници. „Очевидно е, че Мей няма да остане лидер на партията ни след следващите избори и ще се оттегли през септември 2019 година“, заявява пред изданието член на парламентарната група на Консерваторите. Според информацията избори за ново ръководство на Консервативната партия трябва да се проведат през лятото на 2019 година. Името на новия лидер на партията официално трябва да стане ясно на 30 август, а четири дни по-късно той ще бъде представен пред парламента. В момента Тереза Мей провежда неформални срещи с водещи членове на партията. Според Mirror тя прави всичко по силите си да получи подкрепа от депутатите и да блокира вътрешните борби за власт до предстоящите избори.", "date": "2017.08.27", "title": "Тереза Мей може да напусне премиерския пост на Великобритания през 2019 година"}
{"url": "http://pik.bg/%D0%B0%D0%BC%D0%B5%D1%80%D0%B8%D0%BA%D0%B0%D0%BD%D0%B5%D1%86-%D0%B7%D0%B0%D1%89%D0%B8%D1%82%D0%B8-%D1%81%D0%B2%D0%B5%D1%82%D0%BE%D0%B2%D0%BD%D0%B0%D1%82%D0%B0-%D1%81%D0%B8-%D1%82%D0%B8%D1%82%D0%BB%D0%B0-%D0%BD%D0%B0-%D0%B2%D1%8A%D0%B7%D0%B4%D1%83%D1%88%D0%BD%D0%B0-%D0%BA%D0%B8%D1%82%D0%B0%D1%80%D0%B0-news686018.html", "text": "Финландският град Оулу бе домакин на световното първенство по Въздушна китара, съобщава електронното издание МК. Нюйоркчанинът Матю Бърнс успя да защити титлата си от 2016 година, като за втора поредна година стана №1. Световното първенство по Въздушна китара се провежда повече от 20 години. Участниците се състезават в правдоподобно имитиране на свирене на китара.", "date": "2017.08.27", "title": "Американец защити световната си титла на Въздушна китара"}
{"url": "http://pik.bg/%D0%BC%D0%B5%D1%80%D0%B0%D0%BA%D0%BB%D0%B8%D0%B8-%D0%B1%D0%B5%D0%B7-%D1%81%D1%80%D0%B5%D0%B4%D0%BD%D0%BE-%D0%BE%D0%B1%D1%80%D0%B0%D0%B7%D0%BE%D0%B2%D0%B0%D0%BD%D0%B8%D0%B5-%D0%BD%D0%B0%D0%BF%D0%B8%D1%80%D0%B0%D1%82-%D0%B4%D0%B0-%D1%81%D0%B0-%D0%BF%D0%BE%D0%BC%D0%BE%D1%89%D0%BD%D0%B8%D0%BA-%D0%B2%D1%8A%D0%B7%D0%BF%D0%B8%D1%82%D0%B0%D1%82%D0%B5%D0%BB%D0%B8-news686005.html", "text": "Във врачанската дирекция „Социално подпомагане“ са приели 355 заявления към 31 юли по националната програма „Асистенти на хора с увреждания”. От тях 318 са за дейността „Личен асистент” и 37 за „Помощник-възпитател”. Назначени на работа са 230 човека, от които 171 работят като лични асистенти на възрастни, 44 са лични асистенти на деца, а 15 са помощник-възпитатели на малчугани. Към края на изтеклия месец е отказано включване в програматана 102 души, от които 84 са кандидатствали за лични асистенти. Останалите 18 са били мераклии за помощник-възпитатели. Причините за отказите са, че те не са отговаряли на нужните условия или не са имали средно образование, съобразно националната класификация на професиите и длъжностите, съобщава \"Конкурент\". Месечни добавки за социална интеграция са изплатени на 45 096 човека, за които е разпределена сума в размер на 458 012 лв., съгласно правилника за прилагане на Закона за интеграция на хората с увреждания. По Закона за семейните помощи за деца пък са подпомогнати 13 969 случая за 1 682 274 лв. Отпуснати месечни помощи за отглеждане на подрастващи с трайно увреждане до 18-годишна възраст са 1 146 за 694 550 лв.", "date": "2017.08.27", "title": "Мераклии без средно образование напират да са помощник-възпитатели"}
{"url": "http://pik.bg/e%D1%82%D0%BE-%D0%BF%D0%BB%D0%BE%D0%B4%D1%8A%D1%82-%D0%BA%D0%BE%D0%B9%D1%82%D0%BE-%D1%89%D0%B5-%D0%B2%D0%B8-%D1%81%D0%BF%D0%B0%D1%81%D0%B8-%D0%BE%D1%82-%D0%B8%D0%B7%D0%B3%D0%B0%D1%80%D1%8F%D0%BD%D0%B5-news686011.html", "text": "Дори на тези, които редовно използват слънцезащитен крем, може да им се случи да изгорят на слънце. Може да сте пропуснали да намажете някое местенце по тялото си или да сте забравили да го нанесете отново след няколко часа. И сега, след като кожата ви е зачервена и ви сърби, имате нужда от бърз лек. Няма нужда от скъпи продукти, може да използвате един вкусен летен плод. Става въпрос за любимата ни диня. Първо изяжте няколко парчета, които ще ви помогнат, за да хидратирате кожата си. След това вземете парче и натрийте изгорелите места, съобщава \"Ай Уомън\". Защо работи? Тъй като има високо съдържание на вода и ликопен, мощен антиоксидант, който има силно овлажняващо действие и е ефективен за намаляване на възпалението от слънцето.", "date": "2017.08.27", "title": "Eто плодът, който ще ви спаси от изгаряне!"}
{"url": "http://pik.bg/%D0%B0%D1%80%D0%BD%D0%BE%D0%BB%D0%B4-%D1%88%D0%B2%D0%B0%D1%80%D1%86%D0%B5%D0%BD%D0%B5%D0%B3%D0%B5%D1%80-%D1%81%D0%B1%D1%8A%D0%B4%D0%BD%D0%B0-%D0%BC%D0%B5%D1%87%D1%82%D0%B0-%D0%BD%D0%B0-%D1%81%D0%B2%D0%BE%D0%B9-%D1%84%D0%B5%D0%BD-news686016.html", "text": "Холивудската екшън звезда Арнолд Шварценегер сбъдна гояма мечта на 15-годишния си фен Логан Декер, съобщава Дейли Мейл. От действащия в Съединените щати фонд Make-A-Wish („Отгатни желание“), в чиято дейност се включват световни звезди, организираха среща на Шварценегер с Декер, който страда от рядка форма на муковисцидоза. 70-годишният актьор прекара няколко часа с Декер, като подари на детето своя фланелка с автограф. Най-голямо удоволствие на хлапето донесла разходката, която направили с Шварценегер с личния танк на актьора.", "date": "2017.08.27", "title": "Арнолд Шварценегер сбъдна мечта на свой фен"}
{"url": "http://pik.bg/%D1%82%D1%80%D1%83%D1%81-66-%D0%BF%D0%BE-%D1%81%D0%BA%D0%B0%D0%BB%D0%B0%D1%82%D0%B0-%D0%BD%D0%B0-%D1%80%D0%B8%D1%85%D1%82%D0%B5%D1%80-%D1%80%D0%B0%D0%B7%D0%BB%D1%8E%D0%BB%D1%8F-%D0%BA%D1%80%D0%B0%D0%B9%D0%B1%D1%80%D0%B5%D0%B6%D0%BD%D0%B8%D1%82%D0%B5-%D1%80%D0%B0%D0%B9%D0%BE%D0%BD%D0%B8-%D0%BD%D0%B0-%D0%BF%D0%B0%D0%BF%D1%83%D0%B0-%D0%BD%D0%BE%D0%B2%D0%B0-%D0%B3%D0%B2%D0%B8%D0%BD%D0%B5%D1%8F-news685999.html", "text": "Земен трус с магнитут 6,6 по Рихтер разлюля крайбрежните райони на Папуа Нова Гвинея, съобщава Геоложката служба на Съединените щати. Трусът е бил регистриран в 07:17 часа българско време, като епицентърът е бил на 115 иклометра североизточно от град Лоренгау, на 10 километра дълбочина. Не се съобщава за заплахи от цунами, както и за пострадали и разрушения.", "date": "2017.08.27", "title": "Трус! 6,6 по скалата на Рихтер разлюля крайбрежните райони на Папуа Нова Гвинея"}
{"url": "http://pik.bg/%D0%BA%D0%BE%D0%BC%D0%B8%D1%81%D0%B0%D1%80-%D1%82%D0%BE%D1%88%D0%BA%D0%BE-%D0%B1%D1%8A%D1%80%D0%B7%D0%B8%D0%BB%D0%BE%D0%B2-%D1%80%D0%B0%D0%B1%D0%BE%D1%82%D0%B8-%D1%81%D0%B5-%D0%BF%D0%BE-%D1%86%D0%B5%D0%BB%D0%B8%D1%8F-%D0%BF%D0%B5%D1%80%D0%B8%D0%BC%D0%B5%D1%82%D1%8A%D1%80-%D0%BD%D0%B0-%D0%BF%D0%BE%D0%B6%D0%B0%D1%80%D0%B0-%D0%B2-%D0%BA%D1%80%D0%B5%D1%81%D0%BD%D0%B5%D0%BD%D1%81%D0%BA%D0%BE%D1%82%D0%BE-%D0%B4%D0%B5%D1%84%D0%B8%D0%BB%D0%B5-news686012.html", "text": "Създадена е необходимата организация за ограничаване и ликвидиране на пожара в Кресненското дефиле, работи се по целия периметър. Това каза пред Агенция „Фокус“ началникът на „Националния оперативен център“ към ГД „Пожарна безопасност и защита на населението“ (ПБЗН) комисар Тошко Бързилов за пожара, който вече четвърти ден бушува в Кресненското дефиле. По думите му гасенето на пожара е продължило цяла нощ и към момента допълнително се вкарват нови сили и екипи. „Има малко разрастване през нощта с 100 - 200 дка. На терен имаме 30 пожарни автомобила, 150 пожарникари, 85 служители на българската армия, около 130 служители на горското, около 50 души от Регионалната дирекция по горите, служители на Националните паркове „Рила“ и „Пирин“. Създадена е необходимата организация за ограничаване и ликвидиране на пожара“, разясни комисар Бързилов . По думите му най-активен продължава да е огънят в района на Кресненското дефиле. „Надявам се да го овладеем – каза той. - Работим по целия периметър, но теренът е много тежък и труднодостъпен“.", "date": "2017.08.27", "title": "Комисар Тошко Бързилов: Работи се по целия периметър на пожара в Кресненското дефиле"}
{"url": "http://pik.bg/%D0%B1%D1%80%D1%83%D1%82%D0%B0%D0%BB%D0%BD%D0%BE-%D0%BC%D0%B5%D0%BB%D0%B5-%D0%B2-%D1%81%D0%B0%D0%BD%D0%B4%D0%B0%D0%BD%D1%81%D0%BA%D0%B8-%D0%BC%D0%B8%D1%82%D0%BA%D0%BE-%D1%81%D0%B0%D0%B1%D0%BE%D1%82%D0%B0%D0%BD%D0%B0-%D0%B2-%D0%BB%D0%BE%D0%BA%D0%B2%D0%B0-%D0%BA%D1%80%D1%8A%D0%B2-%D0%BD%D0%B0%D0%BC%D1%83%D1%88%D0%BA%D0%B0%D0%BD-%D1%81-%D0%BD%D0%BE%D0%B6-news686015.html", "text": "Кърваво меле в санданска дискотека стана тази нощ. Веднага на място са изпратени патрулни коли, има десетки задържани. Според източници на \"Струма.бг\" един мъж е наръган с нож. Това е 36-годишният санданчанин Митко Саботана.", "date": "2017.08.27", "title": "БРУТАЛНО МЕЛЕ В САНДАНСКИ! Митко Саботана в локва кръв, намушкан с нож! "}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BF%D0%BB%D0%B0%D0%BC%D0%B5%D0%BD-%D0%BE%D1%80%D0%B5%D1%88%D0%B0%D1%80%D1%81%D0%BA%D0%B8-%D0%B2%D0%B4%D0%B8%D0%B3%D0%BD%D0%B0-%D1%82%D0%B0%D0%B9%D0%BD%D0%B0-%D1%81%D0%B2%D0%B0%D1%82%D0%B1%D0%B0---%D0%B1%D0%B8%D0%B2%D1%88%D0%B8%D1%8F%D1%82-%D0%BF%D1%80%D0%B5%D0%BC%D0%B8%D0%B5%D1%80-%D0%BE%D0%B6%D0%B5%D0%BD%D0%B8-%D1%81%D0%B8%D0%BD%D0%B0-%D1%81%D0%B8-%D0%B4%D0%B5-news685862.html", "text": "Дори за съучениците им минаването под венчилото било голяма изненада. Младото семейство Орешарски не живеели под един покрив с Пламен и жена му Елка, които вече се чувствали готови да влязат в ролите на баба и дядо. Експремиерът дори имал предпочитания какъв пол да бъде внучето и тайно се надявал да го дарят с момче, за да се продължи фамилията, произлизаща от вековния орех в двора на негов прадядо. Десислав и съпругата му обичали да пътуват в чужбина, а неговата най-голяма страст бил футболът. Любимият му отбор бил „Барселона“, а с баща му говорели повече на спортни теми, отколкото за политика, макар че за последната му предизборна кампания Десислав попадна в списъка с „дарители“, давайки 6 хиляди лева на татко си, а снахата Михаела се отчете с цели 9 бона. Какво работи младежът, е семейна тайна, но „Ретро“ научи, че преди време избрал да прави кариера на баскетболист, понеже за футбола бил прекалено висок. Все още обаче се намирал в аматьорската лига, а последният отбор, в който е участвал, е столичният „Жан Плод“. Орешарски и жена му одобрявали избора на снаха, но Елка се чувствала по-самотна, откакто единственото й дете поело по своя път. Сега изразходвала много свободно време с готвене и обиколки по моловете, често в компанията на своя мъж. Елка е кардиолог по професия, а с политика се срещат като студенти и се женят в столицата. Иначе родом тя е от Кюстендил, той – от Дупница. Близки до семейството разкриват, че откакто синът им се оженил, празното място в семейното жилище се заемало от домашен любимец – куче. Пламен Орешарски почти година крие в дълбока тайна брачната церемония на единствения си син. Да не се шуми около щастливото събитие, била волята на младоженците. Единственият син на бившия премиер – Десислав, се венчал за дългогодишната си приятелка Михаела, за която единственото, което се знае, е, че е родом от Града на липите – Стара Загора. Сватбата била твърде скромна и на нея присъствали само семействата на двойката и техните най-близки приятели.", "date": "2017.08.27", "title": "САМО В ПИК И \"РЕТРО\"! Пламен Орешарски вдигна тайна сватба - бившият премиер ожени сина си Десислав, готви се за дядо"}
{"url": "http://pik.bg/%D0%BC%D0%BE%D1%89%D0%B5%D0%BD-%D0%B2%D0%B7%D1%80%D0%B8%D0%B2-%D1%80%D0%B0%D0%B7%D1%82%D1%8A%D1%80%D1%81%D0%B8-%D0%BE%D1%80%D1%8A%D0%B6%D0%B5%D0%B5%D0%BD-%D1%81%D0%BA%D0%BB%D0%B0%D0%B4-%D0%B2-%D0%B0%D0%B7%D0%B5%D1%80%D0%B1%D0%B0%D0%B9%D0%B4%D0%B6%D0%B0%D0%BD-%D0%B2%D0%B8%D0%B4%D0%B5%D0%BE-news686019.html", "text": "В оръжеен склад в Азербайджан е избухнал пожар, който е довел до взрив, съобщава електронното издание Газета, като се позовава на информация на Министерството на отбраната на Азербайджан. Според очевидци, взривът е избухнал в Сиязанска област. Населените места в района са били спешно евакуирани. Пътят Баку – Губа е затворен. Към мястото на инцидента са се отправили противопожарни коли и  медицински екипи. За момента няма информация за жертви и пострадали.", "date": "2017.08.27", "title": "Мощен взрив разтърси оръжеен склад в Азербайджан (ВИДЕО)"}
{"url": "http://pik.bg/%D0%BD%D0%B0%D0%B9-%D0%BC%D0%B0%D0%BB%D0%BA%D0%BE-30-%D0%B1%D0%B5%D0%B7%D1%81%D0%BB%D0%B5%D0%B4%D0%BD%D0%BE-%D0%B8%D0%B7%D1%87%D0%B5%D0%B7%D0%BD%D0%B0%D0%BB%D0%B8-%D0%B2-%D1%82%D0%B5%D0%BA%D1%81%D0%B0%D1%81-%D1%81%D0%BB%D0%B5%D0%B4-%D1%83%D1%80%D0%B0%D0%B3%D0%B0%D0%BD%D0%B0-%E2%80%9E%D1%85%D0%B0%D1%80%D0%B2%D0%B8%E2%80%9C-news686006.html", "text": "Най-малко 30 души се водят безследно изчезнали в Тексас след преминаването на урагана „Харви“ над щата, съобщава USA Today. Шерифът на окръг Арканзас Бил Милс обяви, че 30 души са потърсили медицинска помощ. По-рано Los Angeles Times обяви за три жертви на стихията. До момента официално е потвърдено за две жертви. Пъровначалните оценки са, че нанесените щети от урагана са на стойност около 40 милиарда долара.", "date": "2017.08.27", "title": "Най-малко 30 безследно изчезнали в Тексас след урагана „Харви“"}
{"url": "http://pik.bg/%D0%BA%D0%B8%D1%82%D0%B0%D0%B9-%D1%81-%D0%BD%D0%B0%D0%B9-%D0%BD%D0%B8%D1%81%D1%8A%D0%BA-%D0%B8%D0%BD%D0%B4%D1%83%D1%81%D1%82%D1%80%D0%B8%D0%B0%D0%BB%D0%B5%D0%BD-%D1%80%D0%B0%D1%81%D1%82%D0%B5%D0%B6-%D0%B7%D0%B0-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D1%82%D1%80%D0%B8-%D0%BC%D0%B5%D1%81%D0%B5%D1%86%D0%B0-news686003.html", "text": "Печалбите на индустриалните предприятия на Китай са намалели през юли, след като в предходните три месеца отбелязваха ръст, съобщава Ройтерс. Това потвърждава прогнозите, че китайската икономика ще се забави през това тримесечие, заради покачването на наемите и увеличаването на цените на имотите. Печалбите на индустриалните компании са се увеличили с 16,5% в сравнение с миналата година, до 92,18 милиарда долара, това е по-малко от миналия месец, според данните на статистическата служба на Китай. По-малък растеж индустрията регистрира през април, когато печалбите се увеличиха с 14 процента. Фокус", "date": "2017.08.27", "title": "Китай с най-нисък индустриален растеж за последните три месеца"}
{"url": "http://pik.bg/%D1%82%D1%8A%D0%B6%D0%B5%D0%BD-%D1%80%D0%B5%D0%BA%D0%BE%D1%80%D0%B4-%D1%81%D0%B0%D0%BC%D0%BE%D1%82%D0%BD%D0%B0-%D0%B6%D0%B5%D0%BD%D0%B0-%D0%BE%D0%B3%D0%BB%D0%B0%D0%B2%D0%B8-%D1%87%D0%B5%D1%80%D0%BD%D0%B0%D1%82%D0%B0-%D0%BA%D0%BB%D0%B0%D1%81%D0%B0%D1%86%D0%B8%D1%8F-%E2%80%9E%D0%BF%D0%BE%D0%B4%D0%B0%D1%80%D0%B8%E2%80%9C-65-000-%D0%BB%D0%B5%D0%B2%D0%B0-%D0%BD%D0%B0-%D0%B0%D0%BB%D0%BE-%D0%B8%D0%B7%D0%BC%D0%B0%D0%BC%D0%BD%D0%B8%D1%86%D0%B8-news686054.html", "text": "74-годишна самотно живееща жена от Кюстендил се раздели с 65 000 лева, оставяйки ги в торбичка на входната врата на къщата. Това засега я нареди в черната класация на жертвите на телефонни измами, дала най-голямата сума пари, регистрирана в Кюстендил.  „Ало” измамниците останали последователни в схемата на прибиране на парите. „Те използват доверието в институциите, в полицията и така манипулират жертвите. И тук в конкретния случай става въпрос за обаждане по стационарен телефон, и то на случаен принцип. След това така умело ръководили бабата, че тя си дала и адреса, където живее“, разказаха криминалисти. „Сценарият е, както се казва, писан като за „Болшой театър”.  Възрастната жена получава обаждане по телефона от плачещ глас, на дъщеря й, която твърди, че има проблеми с полицията. После последвало обаждане от комисар Димитров, който вече я насочва и твърди, че тя трябва да му окаже съдействие“, коментираха от полицията, цитирани от \"Струма.бг\". Всички налични пари бабата опаковала и ги оставила закачени в торбичка на входната врата на къщата си. Когато торбичката с парите била отнесена от неизвестен човек, се породили съмненията й, че е измамена. Сумата от 65 000 лева е изключително голяма. Предположенията да държи такава голяма сума пари в къщата си са най-различни. Възрастната жена може да е продала някакъв имот, другият вариант пък е близките й да са в чужбина и да са ги оставили на съхранение при нея. „Все още има хора, които не се доверяват на банките и смятат, че като възрастният човек си е постоянно у дома, парите са на сигурно място, но това с категоричност не е така“, коментираха работещи по случая. Телефонните измамници не са от Кюстендил, обикновено използват муле, което си е от града. Те го насочват да прибере парите. При последния път обаче измамници, представили се като фирма за дограма, бяха разкрити от кюстендилец. Мъжът донесе парите директно в полицията. Той трябваше да извърши дейност в полза на фирма, която нямало представителство в Кюстендил. Парите били на 80-годишна жена, оставени в опаковка до контейнер за отпадъци. От полицията в Кюстендил отново напомнят, че всяко обаждане, свързано с искане на пари, е измама. Важно е да знаят гражданите, че когато полицията иска съдействие от тях, задължително се инструктират за поведението в сградата на полицейското управление. Сигурни трябва да бъдат, че когато по телефона са им поискани пари и са ги дали, тези пари са загубени.", "date": "2017.08.27", "title": "ТЪЖЕН \"РЕКОРД\"! Самотна жена оглави черната класация, „подари“ 65 000 лева на ало измамници"}
{"url": "http://pik.bg/%D0%BF%D0%BE%D0%BF%D1%83%D0%BB%D1%8F%D1%80%D0%BD%D0%BE%D1%81%D1%82%D1%82%D0%B0-%D0%BD%D0%B0-%D0%BC%D0%B0%D0%BA%D1%80%D0%BE%D0%BD-%D1%80%D1%8F%D0%B7%D0%BA%D0%BE-%D0%BF%D0%B0%D0%B4%D0%B0-news685996.html", "text": "Популярността на френския президент Еманюел Макрон достигна ново дъно през август с 40% одобрение, или спад от 14 пункта за месец след вече записаните минус 10 през юли, сочат проучвания. Премиерът в правителството на Макрон Едуар Филип също записва отстъпление с девет пункта за същия период като слиза от 56% на 47% одобрение. В същото време през 2012 година предшественикът му, социалистът Франсоа Оланд, се радваше на доста по-висока популярност (54%), а тази на Никола Саркози (от десницата) бе още по-високо през 2007 година (67%), пише БГНЕС. През август 36% от запитаните са били \"по-скоро доволни\", а 4% са \"много доволни\" от президента Макрон. В същото време общия брой на недоволните става от 43% - 57%, разпределяйки се между \"по-скоро недоволни\" и \"много недоволни\". 3% от участвалите не са изразили мнение. Според същото проучване лидерът на \"Неподчинената Франция\" Жан-Люк Меланшон е определян като политическата личност, която е най-способна да въплъти в себе си ролята на опозиция на Еманюел Макрон през следващите години пред лидерката на Националния фронт Марин Льо Пен (51%). Анкетата на Френския институт за изследване на общественото мнение е направена по телефона между 25 и 26 август сред представителна извадка от 1023 души по метода на квотите сред французи над 18-годишна възраст.", "date": "2017.08.27", "title": "Популярността на Макрон рязко пада "}
{"url": "http://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B5%D1%82%D0%BE-%D0%B8%D1%81%D1%82%D0%B8%D0%BD%D0%B0%D1%82%D0%B0-%D0%B7%D0%B0-%D1%81%D1%8A%D1%81%D1%82%D0%BE%D1%8F%D0%BD%D0%B8%D0%B5%D1%82%D0%BE-%D0%BD%D0%B0-%D1%81%D1%82%D0%BE%D1%8F%D0%BD%D0%BA%D0%B0-%D0%BC%D1%83%D1%82%D0%B0%D1%84%D0%BE%D0%B2%D0%B0-%D0%BA%D1%8A%D0%B4%D0%B5-%D0%B8-%D0%B7%D0%B0%D1%89%D0%BE-%D0%B5-%D0%B1%D0%B8%D0%BB%D0%B0-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%B0%D0%BA-news686020.html", "text": "Спекулациите около състоянието на великата актриса Стоянка Мутафова не спират. ПИК научи истината - къде и защо е била през последните дни \"Госпожа Стихийно бедствие\". Стоянка Мутафова избра престижна бургаска университетска болница за лечебно заведение по време на своята ваканция в Поморие. Легендата на българския театър от известно време има здравословен проблем, заради който периодично минава профилактични прегледи и манипулации при специалисти. „Трябваше ни добро лечебно заведение докато сме край морето и директно се насочихме към тази болница. Много ни похвалиха съдовия хирург д-р Галин Желев и решихме, че той трябва да прегледа майка ми. От болницата реагираха моментално и изпратиха кола, за да не се ангажираме с транспорта между Поморие и Бургас.“ разказва дъщерята на Стоянка Мутафова- Мария Грубешлиева. Няколко дни здравето на Госпожа Стихийно бедствие бе внимателно следено, за да може днес звездата да се яви пред своите почитатели във Варна в едноименния спектакъл. Стоянка Мутафова е впечатлена от професионализма на д-р Галин Желев и му благодари горещо за положените грижи. „Прекрасен лекар е д-р Желев, много внимателен, много добре обяснява, голям професионалист. И с изключително чувство за хумор!“ не пести похвалите си кралицата на смеха. В лечебното заведение е разработен специален протокол за дейстие при посещение на популярни лица, за да  бъде избегнато изтичането на информация както за тяхното присъствие, така и за тяхното състояние. Екипът, който се грижи за комфорта на пациента, спазва пълна конфиденциалност, а информация се подава само след изрично съгласие.", "date": "2017.08.27", "title": "ПЪРВО В ПИК! Ето истината за състоянието на Стоянка Мутафова! Къде и защо е била голямата актриса "}
{"url": "http://pik.bg/%D1%84%D0%BB%D0%BE%D0%B9%D0%B4-%D0%BC%D0%B5%D0%B9%D1%83%D0%B5%D0%B4%D1%8A%D1%80-%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE-%D0%B2%D0%BB%D0%B5%D0%B7%D0%B5-%D0%B2-%D0%BA%D0%BB%D1%83%D0%B1%D0%B0-%D0%BD%D0%B0-%D1%81%D0%BF%D0%BE%D1%80%D1%82%D0%B8%D1%81%D1%82%D0%B8%D1%82%D0%B5-%D0%BC%D0%B8%D0%BB%D0%B8%D0%B0%D1%80%D0%B4%D0%B5%D1%80%D0%B8-news686009.html", "text": "След победата си над шампиона в свободните боеве Конър Макгрегър, американският професионален боксьор Флойд Мейуедър официално влезе в клуба на спортистите-милиардери, съобщава електронното издание Газета. Изпълнителният директор на Mayweather Promotions Леонард Елерб е потвърдил това след края на мача с Макгрегър в Лас Вегас. Мейуедър победи с технически нокаут в 10-ия рунд. Със спечеленото от мача американският боксьор премина общ доход от 1 милиард долара. Така Флойд Мейуедър стана третият спортист - след баскетболиста Майкъл Джордан и голфърът Тайгър Уудс, който успява да заработи подобна сума.", "date": "2017.08.27", "title": "Флойд Мейуедър официално влезе в клуба на спортистите-милиардери"}
{"url": "http://pik.bg/%D1%81%D0%BA%D0%B0%D0%BD%D0%B4%D0%B0%D0%BB-%D1%80%D0%B0%D0%B7%D1%82%D1%8A%D1%80%D1%81%D0%B8-%D0%BF%D0%B8%D1%80%D0%B8%D0%BD-%D1%84%D0%BE%D0%BB%D0%BA-%D0%B5%D0%BC%D0%B8%D0%BB%D0%B8%D1%8F-%D1%81%D1%82%D1%80%D0%B5%D1%85%D0%B8%D0%BD%D0%B0-%D1%81%D0%BA%D0%BE%D1%87%D0%B8-%D0%BD%D0%B0-%D0%BA%D0%B0%D0%BC%D0%B5%D0%BB%D0%B8%D1%8F-%D0%B2%D0%B0%D0%BD%D1%87%D0%B5%D0%B2%D0%B0-%D0%BE%D0%B1%D0%B2%D0%B8%D0%BD%D0%B8-%D1%8F-%D0%B2-%D0%BF%D0%BB%D0%B0%D0%B3%D0%B8%D0%B0%D1%82%D1%81%D1%82%D0%B2-news686076.html", "text": "Сигнал за плагиатство е на път да разклати фестивала за авторски песни „Пирин фолк“, който се провежда ежегодно през септември в град Сандански, съобщава „Марица“ Народната певица Емилия Стрехина, която е от град Раковски, взела участие в миналогодишното издание на фестивала с авторската си песен „Любовта се върна“. Вчера тя е гледала запис от тазгодишния „Пирин фолк“ и останала неприятно изненадана. „Останах изумена, защото чух песен, която повтаря едно към едно отсвира на песента, с която участвах миналата година. Отсвир е въведението в народните песни, точно преди да започне пеенето. Слушах и все едно аз щях да започна да пея“, разочаровано разказа тя. Става съпрос за парчето „Сватбеният ден“ на фолклорната изпълнителка Камелия Ванчева. „Майка ми е текстописец и автор на музиката ми“, разказа Стрехина. „Освен това аз платих за този отсвир. Според мен не е коректно да се крадат чужди аранжименти, не бива да забравяме законите за авторското право“, заяви нашенката. Стрехина няма да участва повече на този фестивал, защото е станала свидетел на „некоректно държание“. Ето възможност на читателите сами да преценят дали става въпрос за откраднати авторски права. Това са двата клипа към песните. Става въпрос за частта между 11 и 24 сек. на песента „Любовта се върна. ; “. „Сватбеният ден“ започва на 1:08:35 от клипа на „Пирин Фолк“.", "date": "2017.08.27", "title": "Скандал разтърси \"Пирин фолк\"! Емилия Стрехина скочи на Камелия Ванчева, обвини я в плагиатство!"}
{"url": "http://pik.bg/%D1%81%D0%BF%D1%80%D1%8F%D0%BD%D0%BE-%D0%B5-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B2%D0%BB%D0%B0%D0%BA%D0%BE%D0%B2%D0%B5-%D0%B2-%D1%83%D1%87%D0%B0%D1%81%D1%82%D1%8A%D0%BA%D0%B0-%D0%BF%D1%80%D0%B8-%D0%BA%D1%80%D0%B8%D0%B2%D0%B8%D1%8F-%D1%82%D1%83%D0%BD%D0%B5%D0%BB-%D0%BF%D0%BE-%D0%BA%D1%80%D0%B5%D1%81%D0%BD%D0%B5%D0%BD%D1%81%D0%BA%D0%BE%D1%82%D0%BE-%D0%B4%D0%B5%D1%84%D0%B8%D0%BB%D0%B5-news686035.html", "text": "Спряно е движението на влаковете в участъка при кривия тунел по Кресненското дефиле от тази сутрин. Това обяви министърът на вътрешните работи Валентин Радев, цитиран от Фокус. Решението за спирането е свързано с продължаващите вече четвърти ден пожари в Кресненското дефиле. „В Кризисния щаб обсъдихме докъде е стигнала обстановката . заяви министър Радев. - В две от местата има все още огнища. Надяваме се днес до края на деня и евентуално утре да останат дежурни, за да доогасят пожара. Но общо взето цялата обстановка е под контрол. В далечината има един пожар и разбира се основният пожар, който започна вчера и нямаше връзка с другите. Той е над кривия тунел при жп спирката. Там ни притеснява много. Вчера чухте от оперативното командване, че изместиха хора. Наложи се буквално да ги извадят от там. Днес продължава битката и основно е там“. По думите на министър Радев два хеликоптера ще помагат допълнително. „Има жива сила и булдозер там. Много е стръмен теренът, говорим за 60-70 градуса буквално. Спрели сме от сутринта движението на влаковете. Надяваме се, че ще ги пуснем, но заради безопасността на спасителите, пожарникарите, тези, които работят в района, е спряно движението. Много се надявам, че всички ще внимават и днес по пътя отдолу при точно този тунел. Като се влиза от София е тъмен изведнъж, да не стане някаква катастрофа. В обратната посока е същото“, каза министърът на вътрешните работи.", "date": "2017.08.27", "title": "Спряно е движението на влакове в участъка при кривия тунел по Кресненското дефиле"}
{"url": "http://pik.bg/%D0%B6%D0%B5%D1%81%D1%82%D0%BE%D0%BA%D0%B0-%D0%B4%D1%80%D0%B0%D0%BC%D0%B0-%D0%B2-%D0%BB%D0%BE%D0%BD%D0%B4%D0%BE%D0%BD-39-%D0%B3%D0%BE%D0%B4%D0%B8%D1%88%D0%B5%D0%BD-%D0%B1%D1%8A%D0%BB%D0%B3%D0%B0%D1%80%D0%B8%D0%BD-%D0%B7%D0%B0%D0%BA%D0%BB%D0%B0-%D1%81%D0%B2%D0%BE%D0%B9-%D0%BF%D1%80%D0%B8%D1%8F%D1%82%D0%B5%D0%BB-news686017.html", "text": "39-годишен хасковлия е задържан за убийство на свой съгражданин в Лондон. Според полицията Емил Аспарухов Христов от \"Шерард Роуд\", парк \"Манор\" е убил с нож 29-годишният Димитър Петров, съобщава \"Хасково Нет\". Драмата се разразила около 15 часа на 20 август на тиха улица в английската столица. Два дни по-късно срещу по-възрастния хасковлия е повдигнато обвинение и той е изправен пред тамошния съд. От пресофиса на лондонската полиция потвърдиха за случая пред \"Хасково Нет\", но не и че двамата мъже са хасковлии. Според тях е имало сбиване между тях, като задържаният също е имал порезни рани. От полицията в Хасково обаче заявиха, че лондонските им колеги са търсили съдействие по случая за издирване на роднините за убития мъж. Според наши източници пък задържаният Емил Христов живее на ул. „Единство“ 25 в Хасково. Причината за зверството обаче засега остава неизяснена.", "date": "2017.08.27", "title": "ЖЕСТОКА ДРАМА В ЛОНДОН! 39-годишен българин закла свой приятел"}
{"url": "http://pik.bg/%D1%89%D0%B0%D1%82%D1%81%D0%BA%D0%B8-%D1%81%D0%BF%D0%B5%D1%86%D0%BF%D0%BE%D0%BB%D0%B8%D1%86%D0%B0%D0%B8-%D0%B7%D0%B0%D1%81%D1%82%D1%80%D0%B5%D0%BB%D1%8F%D1%85%D0%B0-%D0%B6%D0%B5%D0%BD%D0%B0-%D0%B7%D0%B0%D0%BF%D0%BB%D0%B0%D1%88%D0%B2%D0%B0%D0%BB%D0%B0-%D0%B4%D0%B0-%D1%81%D0%B5-%D1%81%D0%B0%D0%BC%D0%BE%D1%83%D0%B1%D0%B8%D0%B5-news685998.html", "text": "В американския щат Флорида спецполицаи застреляха жена, която се барикадирала в жилището си е заплашвала да се самоубие, съобщава Фокс Нюз. Както съобщава изданието, отрядът SWAT бил изпратен към дома на жената. Спецченгетата се опитали да установят контакт с нея, но тя им заявила, че иска да се самоубие, след което прекъснала връзката с тях. Отрядът получил заповед да влезе в жилището на жената. Когато нахлули вътре, те видели, че тя е въоръжена и я застреляли. Само през първите шест месеца на 2017 г. американските полицаи са застреляли 492 души. 27 от тях са били без оръжие. През първата половина на 2016 г. са били убити 34 души, не носещи оръжие, а през 2015 г. - 50. Повечето от убитите без оръжие хора са били афроамериканци.", "date": "2017.08.27", "title": "Щатски спецполицаи застреляха жена, заплашвала да се самоубие"}
{"url": "http://pik.bg/%D0%BF%D1%80%D0%B8%D0%BC%D0%B8%D1%80%D0%B8%D0%B5-%D0%B0%D1%80%D0%BC%D0%B8%D1%8F%D1%82%D0%B0-%D0%BD%D0%B0-%D0%BB%D0%B8%D0%B2%D0%B0%D0%BD-%D0%BF%D1%80%D0%B5%D0%BA%D1%80%D0%B0%D1%82%D0%B8-%D0%BE%D0%B3%D1%8A%D0%BD%D1%8F-%D0%BF%D0%BE-%D0%B1%D0%BE%D0%B9%D1%86%D0%B8%D1%82%D0%B5-%D0%BD%D0%B0-%E2%80%9E%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0%E2%80%9C-%D0%BF%D0%BE-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D0%BD%D0%B0--news686014.html", "text": "Армията на Ливан обяви прекратяване на огъня по бойците от „Ислямска държава“ по границите на страната, в рамките на операцията по зачистване на граничния район между Ливан и Сирия, предаде Reuters, цитирана от Фокус. Примирието започна 07:00 часа българско време днес и се очаква, че съдбата на останалите бойци от Ислямска държава, а и на ливанските, които са в плен на терористите, да бъде решена при преговори, според съобщение от ливанските военни.", "date": "2017.08.27", "title": "Примирие! Армията на Ливан прекрати огъня по бойците на „Ислямска държава“ по границата на страната"}
{"url": "http://pik.bg/%D1%80%D0%B5%D1%84%D0%BE%D1%80%D0%BC%D0%B0-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%BF%D0%BE%D0%B4%D0%B3%D0%BE%D1%82%D0%B2%D1%8F-%D0%B2%D1%8A%D0%B2%D0%B5%D0%B6%D0%B4%D0%B0%D0%BD%D0%B5-%D0%BD%D0%B0-%D0%BF%D1%80%D0%BE%D0%B3%D1%80%D0%B5%D1%81%D0%B8%D0%B2%D0%BD%D0%BE-%D0%BF%D0%BE%D0%B4%D0%BE%D1%85%D0%BE%D0%B4%D0%BD%D0%BE-%D0%B4%D0%B0%D0%BD%D1%8A-news686026.html", "text": "Министърът на финансите на Македония Драган Тевдовски заяви, че до краят на годината ще се знае дали ще се въведе прогресивното данъчно облагане, съобщава македонската телевизия „24 Вести“. Нуждата от подобна данъчна реформа, както и от въвеждането на данък на луксозните стоки, според министърът, се потвърждава от анализа за неравенството на доходите в Македония. Според министъра изследванията, извършени за пръв път в страната, разкриват поразителни данни за доходите, но и огромно несъответствие между богатите и бедните. „В Македония, най-богатите три процента от гражданите, заработват толкова, колкото и 50 процента от гражданите с най-нисък доход“, коментира ситуацията Драган Тевдовски. Сегашният модел на равно данъчно облагане бе приет през 2007 година от страна на предходното правителство на ВМРО-ДПМНЕ. Част от икономистите вече са изчислили, че трябва да се направят подробни промени в данъчния модел, което няма да доведе до промени или неблагоприятни ефекти върху бюджетните приходи.", "date": "2017.08.27", "title": "Реформа! Финансовият министър на Македония подготвя въвеждане на прогресивно подоходно данъчно облагане"}
{"url": "http://pik.bg/%D0%B1%D0%B8%D1%82%D0%BA%D0%B0-%D0%B7%D0%B0-%D0%BC%D0%B8%D0%BB%D0%B8%D0%BE%D0%BD%D0%B8-%D0%B1%D0%BE%D1%8F%D1%82-%D0%BD%D0%B0-%D0%B2%D0%B5%D0%BA%D0%B0-%D0%B7%D0%B0%D0%B2%D1%8A%D1%80%D1%88%D0%B8-%D1%84%D0%BB%D0%BE%D0%B9%D0%B4-%D0%BC%D0%B5%D0%B9%D1%83%D0%B5%D0%B4%D1%8A%D1%80-%D0%BF%D0%BE%D0%B1%D0%B5%D0%B4%D0%B8-%D0%BA%D0%BE%D0%BD%D1%8A%D1%80-%D0%BC%D0%B0%D0%BA%D0%B3%D1%80%D0%B5%D0%B3%D1%8A%D1%80-news686001.html", "text": "40-годишният Флойд Мейуедър остава непобеден на професионалния боксов ринг. Американецът не допусна сензация и спечели с технически нокаут в десетия рунд „битката за милиона“ с 29-годишния шампион в свободните боеве Конър Макгрегър от Ирландия. Мейуедър доминираше през целия мач. Двамата състезатели се изправиха един нсрещу друг в 12-рундов мач по боксовите правила, в Лас Вегас. Заради срив в телевизионното излъчване на боя началото на мача закъсня. Мейуедър получи специално учреден за случая шампионски пояс с 3 360 диаманта, 600 сапфира, 160 изумруда и 1,5 килограма 24-каратово злато. Официалният хонорар на Мейуедър за боя е 100 милиона долара, докато Макгрегър ще се задоволи с 30 милиона. Допълнително обаче двамата боксьори ще получат и бонуси, свързани с  процент от продажбата на билети и сувенири около мача, както и от платеното телевизионно излъчване на боя. Така сумата, която всеки от двамата рално ще получи, се очаква да скочи в пъти. За Мейуедър това бе 50-и бой в кариерата, като той постигна 50-ия си успех и 26-и с нокаут.", "date": "2017.08.27", "title": "БИТКА ЗА МИЛИОНИ! Боят на века завърши! Флойд Мейуедър победи Конър Макгрегър "}
{"url": "http://pik.bg/%D0%BB%D0%B0%D0%BC%D0%B0%D1%80%D0%B8%D0%BD%D0%B8-%D0%B0%D0%B2%D1%82%D0%BE%D0%BC%D0%B5%D0%BB%D0%B5-%D0%BF%D1%80%D0%B8%D0%B7%D0%BE%D1%80%D0%B8-%D0%BD%D0%B0-%D0%BF%D1%8A%D0%BF%D0%B0-%D0%BD%D0%B0-%D0%B2%D0%B0%D1%80%D0%BD%D0%B0-news686000.html", "text": "Доста сериозна катастрофа е станала рано тази сутрин по бул.”Цар Освободител”, до Окръжна болница във Варна, съобщава „Петел”. Лек автомобил е самокатастрофирал, като пораженията по возилото са големи. Все още не е ясно състоянието на шофьора, както и причините довели до инцидента.", "date": "2017.08.27", "title": "ЛАМАРИНИ: Автомеле призори на пъпа на Варна "}
{"url": "http://pik.bg/%D0%B0%D1%80%D0%BC%D0%B5%D0%B9%D1%81%D0%BA%D0%B8-%D1%87%D0%B0%D1%81%D1%82%D0%B8-%D0%BB%D0%B8%D0%BA%D0%B2%D0%B8%D0%B4%D0%B8%D1%80%D0%B0%D1%85%D0%B0-%D1%88%D0%B5%D1%81%D1%82%D0%B8%D0%BC%D0%B0-%D0%BF%D1%80%D0%B5%D1%81%D1%82%D1%8A%D0%BF%D0%BD%D0%B8%D1%86%D0%B8-%D0%B2-%D0%BF%D0%BE%D0%B3%D1%80%D0%B0%D0%BD%D0%B8%D1%87%D0%B5%D0%BD-%D1%80%D0%B0%D0%B9%D0%BE%D0%BD-%D0%B2%D1%8A%D0%B2-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-news685988.html", "text": "Шестима членове на престъпна групировка са ликвидирани от венецуелската армия в пограничен район на щата Тачира, съобщава ТАСС, цитиран от Фокус. Главнокомандващият на сухопътните сили на републиката Хесус Чоурио заяви, че се е стигнало до сблъсъци, при които са ранени двама военнослужещи. „При патрулиране в пограничен район се сблъскахме с членове на групировката „Лос Растрохос“.  В резултат на завързалата се престрелка шестима души бяха убити, а една гражданка задържана“, разясни Чоурио пред местна медия. В момента жената дава показания. Военните са конфискували боеприпаси, както и военни униформи на въоръжените сили на съседна Колумбия.", "date": "2017.08.27", "title": "Армейски части ликвидираха шестима престъпници в пограничен район във Венецуела"}
{"url": "http://pik.bg/%D0%B2-%D0%B6%D0%B5%D0%B3%D0%B0%D1%82%D0%B0---%D0%BD%D0%B0-%D1%81%D1%83%D1%85%D0%BE-%D0%B5%D1%82%D0%BE-%D0%BA%D1%8A%D0%B4%D0%B5-%D1%81%D0%BF%D0%B8%D1%80%D0%B0%D1%82-%D0%B2%D0%BE%D0%B4%D0%B0%D1%82%D0%B0-%D1%83%D1%82%D1%80%D0%B5-%D0%B2-%D1%81%D0%BE%D1%84%D0%B8%D1%8F-news686032.html", "text": "дружеството. „Софийска вода” временно ще прекъсне водоснабдяването в някои части на столицата на 28 август. Това съобщиха от пресцентъра на На 28 август 2017 г. (понеделник), във връзка с реконструкция и изместване на водопровод по бул. „Джавахарлал Неру” в жк. „Люлин“ 6, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: бл. 666, бл. 667, бл. 668, бл. 669, бл. 785 и бл. 785А; бул. „Джавахарлал Неру“ в участъка от ул. „Индира Ганди“ до бул. „Панчо Владигеров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: жк. „Люлин“ 6, на паркинга пред магазин Фантастико. След възстановяване на водоснабдяването е възможно временно повишаване мътността на водата. На 28 август 2017 г. (понеделник), във връзка с подмяна на водопровод на ул. „Христо Ботев“, с. Горни Богров, се налага спиране на водоподаването от 9:00 до 21:00 часа на клиентите на „Софийска вода”, живеещи в района между: ул. „3-ти март“, ул. „Шабаница“, ул. „Ботунски път“ и ул. „Воденицата“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред 47 ЦДГ. След възстановяване на водоснабдяването е възможно временно повишаване мътността на водата. На 28 август 2017 г. (понеделник), във връзка със строително-монтажни работи на ул. „Петко Наумов“, в.з.Киноцентъра III, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: ул. „Васка Баларева“, ул. „Петко Наумов“, ул. „Съгласие“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васка Баларева“ № 17. На 28 август 2017 г. (понеделник), във връзка с подмяна на сградно водопроводно отклонение във вилна зона „Драгалевци лифта“, се налага спиране на водоподаването от 9:30 до 20:30 часа на клиентите на „Софийска вода”, живеещи в района на: ул. „Ген. Ковачев“ от №16 до №14; ул. „Акад. Сандерс\" №2, №4, №15 и ул. „321“. На 28 август 2017 г. (понеделник), във връзка с подмяна на сградно водопроводно отклонение на ул. „Хан Кардам“, кв. „Васил Левски“, се налага спиране на водоподаването от 9:30 до 17:00 часа на клиентите на „Софийска вода”, живеещи в района на: ул. „Хан Кардам“ от ул. „Баба Тонка“ до ул. „Станислав Доспевски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Хан Кардам“ № 40А. На 28 август 2017 г. (понеделник), във връзка с подмяна на сградно водопроводно отклонение на ул. „Чавдар войвода“, кв. „Челопечене“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. \"Ангел Маджаров\", ул. \"Лаката\", ул. \"Стари Искър\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: кв. „Челопечене“, пред кметството. На 28 август 2017 г. (понеделник), във връзка с разкриване на уличен водопровод на ул. „Луи Айер“, кв. „Манастирски ливади“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на: ул. „Луи Айер“ от №156 до №227. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Луи Айер“ №152. Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.08.27", "title": " В жегата - на сухо! Ето къде спират водата утре в София"}
{"url": "http://pik.bg/%D1%82%D0%B0%D0%B9%D1%84%D1%83%D0%BD%D1%8A%D1%82-%E2%80%9E%D0%BF%D0%B0%D0%BA%D1%85%D0%B0%D1%80%E2%80%9C-%D0%B2%D0%B5%D1%87%D0%B5-%D0%B5-%D0%BD%D0%B0-%D1%82%D0%B5%D1%80%D0%B8%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D0%BA%D0%B8%D1%82%D0%B0%D0%B9-news685989.html", "text": "Мощният тайфун „Пакхар“ достигна тази сутрин до южната част на континентален Китай, предаде РИА Новости, позовавайки се на местни медии. Стихията достигна до крайбрежния град Тайшан в провинцията Гуандун  около 09:00 часа сутринта (б.р 04:00 часа сутринта българско време). Максималната скорост на вятъра в епицентъра на тайфуна достига до 33 метра в секунда. По-рано властите в специалните административни райони Хонконг и Макао обявиха осмо по десетобалната скала равнище на тревога заради тайфуна. Фокус", "date": "2017.08.27", "title": "Тайфунът „Пакхар“ вече е на територията на Китай"}
{"url": "http://pik.bg/%D0%B2%D1%81%D0%B8%D1%87%D0%BA%D0%B8-%D0%B8%D1%81%D0%BA%D0%B0%D1%82-%D0%B4%D0%B0-%D0%BF%D1%80%D0%B8%D1%82%D0%B5%D0%B6%D0%B0%D0%B2%D0%B0%D1%82-%D1%82%D0%B0%D0%B7%D0%B8-%D0%BD%D0%B5%D0%B2%D0%B5%D1%80%D0%BE%D1%8F%D1%82%D0%BD%D0%B0-%D1%81%D0%BE%D0%BB%D0%BD%D0%B8%D1%86%D0%B0-%D0%B2%D0%B8%D0%B4%D0%B5%D0%BE-news685982.html", "text": "Какво се случва, когато във времето на умните къщи, телефони и автомобили технологията се съчетае с един обикновен кухненски предмет, към който посягаме всекидневно? Отговорът е умна солница, пише сайтът Coolest Gadgets. Продуктът SMALT е възхваляван като първата в света интерактивна солница, специално проектирана да превръща традиционното хранене в едно по-различно изживяване. Умната солница със стилен дизайн е \"надарена\" със способността да създава невероятна атмосфера, независимо къде е поставена. Това става благодарение на вградено осветление, реагиращо на настроението, и блутут колонки, от които се лее нежна музика. Стандартната функция на джаджата да ръси сол се изпълнява или ръчно, или чрез контролирани от съпътстващата я апликация жестове - разклащане, пощипване, изсипване. В добавка към това, благодарение на връзката с интелигентния личен асистент Алекса на компания \"Амазон\", солницата се превръща в отличен помощник за хората, които съблюдават диета и контролират количеството на приеманата сол. Създателите на умната джаджа от \"Хърб енд Боди\" набират средства в платформата Indiegogo за масовото й производство. Желаещите да подпомогнат кампанията могат да се сдобият с умната солница срещу сумата от 99 долара.", "date": "2017.08.27", "title": "Всички искат да притежават тази невероятна солница (ВИДЕО)"}
{"url": "http://pik.bg/%D0%BA%D1%83%D0%B1%D0%B0-%D0%BE%D1%81%D1%8A%D0%B4%D0%B8-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D0%BD%D0%B0-%D1%81%D0%B0%D1%89-%D1%81%D1%80%D0%B5%D1%89%D1%83-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-news685954.html", "text": "Куба осъди новите икономически санкции, които Доналд Тръмп въведе срещу венецуелското правителство, предава ТАСС. Заместник-министърът на външните работи на Куба Абелардо Морено разкритикува американските санкции. „Осъждаме несправедливите, едностранни, неоснователни и нарушаващи международното право действия, които продължават да се взимат срещу конституционното правителство на президента Николас Мадуро“, заяви кубинският политик. Припомняме, че Венецуела е основният политически съюзник на Куба в Латинска Америка. Венецуела е вторият по големина търговски партньор на Хавана, който осигурява ежедневно по 100 хиляди барела петрол за островната държава.", "date": "2017.08.27", "title": "Куба осъди санкциите на САЩ срещу Венецуела"}
{"url": "http://pik.bg/%D1%84%D1%80%D0%B0%D0%BD%D1%86%D0%B8%D1%8F-%D0%B2%D0%B7%D0%B8%D0%BC%D0%B0-%D1%83%D1%87%D0%B0%D1%81%D1%82%D0%B8%D0%B5-%D0%B2-%D1%81%D0%BB%D0%B5%D0%B4%D0%B2%D0%BE%D0%B5%D0%BD%D0%BD%D0%B0%D1%82%D0%B0-%D1%80%D0%B5%D0%BA%D0%BE%D0%BD%D1%81%D1%82%D1%80%D1%83%D0%BA%D1%86%D0%B8%D1%8F-%D0%BD%D0%B0-%D0%B8%D1%80%D0%B0%D0%BA-news685949.html", "text": "Франция ще помогне със следвоенната реконструкция и опитите за помирение в Ирак, заяви френският външен министър Жан-Ив льо Дриан, цитиран от Ройтерс. Франция е от основните партньори във водената от САЩ коалиция срещу „Ислямска държава“ Коалицията помогна много на иракските сили при кампанията им за освобождаването на Мосул. „Присъстваме във войната, ще присъстваме и в мира“, заяви френският външен министър на пресконференция с министъра на отбраната Флоренс Парли и иракският външен министър Ибрахим ал Джафари. „Дори, ако съвместните ни бойни усилия срещу Даеш не приключват, те все пак навлизат във фаза на стабилизация, помирение и реконструкция. Фаза на мира“, заяви Дриан.", "date": "2017.08.27", "title": "Франция взима участие в следвоенната реконструкция на Ирак"}
{"url": "http://pik.bg/%D0%B0%D1%80%D1%85%D0%B5%D0%BE%D0%BB%D0%BE%D0%B7%D0%B8-%D0%B2-%D1%88%D1%83%D0%BC%D0%B5%D0%BD%D1%81%D0%BA%D0%BE-%D0%BF%D1%80%D0%BE%D1%83%D1%87%D0%B2%D0%B0%D1%82-%D0%B4%D0%BE%D0%B1%D1%80%D0%B5-%D0%B7%D0%B0%D0%BF%D0%B0%D0%B7%D0%B5%D0%BD%D0%B0-%D1%81%D0%B5%D0%BB%D0%B8%D1%89%D0%BD%D0%B0-%D0%BC%D0%BE%D0%B3%D0%B8%D0%BB%D0%B0-%D0%BD%D0%B0-7000-%D0%B3%D0%BE%D0%B4%D0%B8%D0%BD%D0%B8-news685907.html", "text": "Добре запазена селищна могила на 7000 г. проучват археолози в Шуменско, става ясно от репортаж на Би Ти Ви. Древното селище дава ценна информация за живота на хората, населявали земите в Североизточна България през каменно-медната епоха. Разкопки на обекта могат да се правят само един месец в годината, когато нивото на водата в язовир \"Тича\", където се намира, е спаднало и разкрива древните останки. Могилата, която в момента представлява остров във водите на язовира, е била укрепена от каменна стена, нещо рядко срещано за селищата от онази епоха. В селището е имало десетки жители, някои от които обитавали големи двуетажни къщи. \"Открихме доста тънкостенни цели сервизи, като матрьошки бяха, един до друг\", посочи археологът Митко Вълев. Откритите предмети показват, че селището вероятно е било обитавано от заможни хора. Бъдещето на могилата е неясно, защото водите на язовира продължават да я унищожават всяка година.", "date": "2017.08.27", "title": "Археолози в Шуменско проучват добре запазена селищна могила на 7000 години"}
{"url": "http://pik.bg/%D0%BE%D1%81%D0%B2%D0%BE%D0%B1%D0%BE%D0%B4%D0%B8%D1%85%D0%B0-%D1%82%D1%80%D0%B8%D0%BC%D0%B0-%D0%BE%D1%82-%D0%BC%D1%8A%D0%B6%D0%B5%D1%82%D0%B5-%D0%B7%D0%B0%D0%B4%D1%8A%D1%80%D0%B6%D0%B0%D0%BD%D0%B8-%D0%B7%D0%B0-%D0%BD%D0%B0%D0%BF%D0%B0%D0%B4%D0%B5%D0%BD%D0%B8%D0%B5%D1%82%D0%BE-%D1%81-%D0%BD%D0%BE%D0%B6-%D0%B2-%D1%82%D1%83%D1%80%D0%BA%D1%83-news685904.html", "text": "Финландската полиция пусна на свобода трима от седемте заподозрени за нападението в Турку, предава Франс прес. Четирима от заподозрените остават задържани, след нападението в Турку, което властите третират като първата терористична атака във Финландия. Сред тях е и основният заподозрян за атаката, а именно 18-годишен мароканец на име Абдерахман Мечках, който е търсил убежище и бежански статут в северната държава. Един от пуснатите на свобода е марокански гражданин, а друг алжирец.", "date": "2017.08.27", "title": "Освободиха трима от мъжете, задържани за нападението с нож в Турку"}
{"url": "http://pik.bg/%D0%B1%D1%8A%D0%B4%D0%B5%D1%82%D0%B5-%D0%BF%D0%BE%D0%B4%D0%B3%D0%BE%D1%82%D0%B2%D0%B5%D0%BD%D0%B8-%D0%B4%D1%83%D0%BC%D0%B8%D1%82%D0%B5-%D0%BA%D0%BE%D0%B8%D1%82%D0%BE-%D0%B5%D0%B4%D0%BD%D0%B0-%D0%B6%D0%B5%D0%BD%D0%B0-%D0%BD%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BA%D0%B0%D0%B7%D0%B2%D0%B0-%D0%BD%D0%B0-%D0%BD%D0%B8%D1%82%D0%BE-%D0%B5%D0%B4%D0%B8%D0%BD-%D0%BC%D1%8A%D0%B6-news685950.html", "text": "Има думи, които една жена не бива да изрича пред партньора си. Независимо дали ги мисли и има желанието да бъде откровена, пише Тялото.бг. Разбира се, ако държи на връзката си. Запишете си ги, запомнете ги и никога повече не ги произнасяйте. „Не си толкова силен, а?“ Ами и вие не сте толкова красива, не толкова стройна и краката не са до ушите ви. Може и така да ви отговори. Да принизяваш възможностите на мъжа до себе си е прекият път към това да го направиш импотентен, не само в секса. „Аз съм повече от теб“ Практически е същата като забележката за силата. Не е важно колко сте по-високо в социалната стълбица, в никакъв случай не го показвайте, не демонстрирайте, че за вас това има значение. Няма да ви хареса, ако той ви каже: „Аз съм по-красив от теб“, нали? „Не можеш да смениш гумата, сериозно?“ Не всички мъже са автомеханици, както и ние не сме гениални и удивителни. Не си струва да наливате масло в огъня с такава глупост. В крайна сметка искате „дълго и щастливо“, а не „колко съм умна, защо съм сама“. „Ок, ще го направя сама“ Лоша идея и толкова масова. Първо – това е манипулация в най-чист вид. Второ – това означава: „сега ще ти покажа, че се справям блестящо и без теб“. Сигурна ли сте? Най-вероятно ще бъдете заменена. И трето – ако не се поддаде на манипулацията, вие действително ще трябва да го направите. Май не са били такива плановете ви? За какво тогава ви е мъж? „Най-накрая, получи ти се!“ Никога не показвайте, че сте се съмнявали в мъжа си. Дори да е така. Ако вашият мъж е започнал да ви впечатлява, независимо с какво(за първи път е изпържил яйца, почистил е след себе си в банята) просто го възнаградете за старанието – усмихнете се и го целунете. Какво толкова? „О, господи, оплешивяваш!“ Ако все още не сте омъжена за този оплешивяващ принц, с тези думи си подписвате договора за безкрайните самотни нощи в компанията на котката. А ако сте омъжена, то просто приемете факта, че почти всеки мъж се отнася болезнено към загубата на тази растителност. Помислете, че и вие не се подмладявате. „Искам да намеря мъж с такова чувство за хумор“ Вероятно сте искали да намекнете, че си подхождате и вече е време той да предприеме по-решителни действия. Мъжете обаче мислят конкретно. За него това ще означава, че чувството за хумор е единственото му достойнство във вашите очи, и вие все още търсите правилния човек. „Ти си ми като брат“ От създателите на „Нека си останем приятели“ и „Чао, беше ми готино“. Замълчете.", "date": "2017.08.27", "title": "Бъдете подготвени! Думите, които една жена не трябва да казва на нито един мъж"}
{"url": "http://pik.bg/%D0%BF%D1%80%D0%BE%D0%B1%D0%BB%D0%B5%D0%BC-%D0%BB%D0%B5%D0%BA%D0%B0%D1%80%D0%B8%D1%82%D0%B5-%D0%BF%D0%BE-%D0%BA%D1%83%D1%80%D0%BE%D1%80%D1%82%D0%B8%D1%82%D0%B5-%D1%81-%D0%B4%D0%BE%D0%B3%D0%BE%D0%B2%D0%BE%D1%80-%D1%81-%D0%BD%D0%B7%D0%BE%D0%BA-%D1%81%D0%B0-%D0%BC%D0%B0%D0%BB%D0%BA%D0%BE-news685961.html", "text": "Редовното плащане на здравни осигуровки не гарантира адекватна медицинска помощ по морето в сезона на отпуските и това лято. Това показва реалността въпреки уверенията от здравната каса, че туристите могат да са спокойни за правата си, ако са изрядни здравноосигурени пациенти, предава Би Ти Ви. В спешния център в Бургас са най-натоварените лекари в областта особено в летните месеци, когато туристите идват на море. Пациенти се приемат само при много спешни случаи, за всички останали почиващите трябва да се обърнат към кабинетите на общопрактикуващите лекари или така наречените джипита. Договори със Здравната каса по курортите по Южното Черноморие имат 25 практики. Медицинска помощ срещу потребителска такса по време на почивката може да се гарантира, само ако пациентът покаже здравна книжка от НЗОК. Много туристи търсят помощ в аптеката. Уверенията на Здравната каса, че можем да ползваме медицинска помощ във всяка точка на страната засега остават едно добро пожелание.", "date": "2017.08.27", "title": "Проблем: Лекарите по курортите с договор с НЗОК са малко"}
{"url": "http://pik.bg/%D0%B0%D0%BC%D0%B8-%D1%81%D0%B5%D0%B3%D0%B0-%D0%BB%D1%8A%D0%B6%D0%B0%D1%82-%D0%BB%D0%B8-%D0%BC%D1%8A%D0%B6%D0%B5%D1%82%D0%B5-%D0%B7%D0%B0-%D1%81%D0%B5%D0%BA%D1%81%D1%83%D0%B0%D0%BB%D0%BD%D0%B8%D1%82%D0%B5-%D1%81%D0%B8-%D0%BF%D1%80%D0%B5%D0%B6%D0%B8%D0%B2%D1%8F%D0%B2%D0%B0%D0%BD%D0%B8%D1%8F-news685966.html", "text": "Германците споделят, че имат два пъти повече партньори в секса от германките, което кара изследователите да мислят, че силният пол лъже за сексуалните си преживявания, предаде ДПА. Учени от Техническия университет в Брауншвайг, както и психолози от различни краища на Германия провели интервюта с повече от 2524 души над 14-годишна възраст. Мъжете казали, че са имали 10 партньорки, а жените - само 5 партньора. Разликата в статистиката може да означава, че мъжете преувеличават повече що се касае до сексуални подвизи. \"Всички те играят ролите, присъщи на пола си\", каза Арне Декер от Института за сексуални изследвания и съдебна психиатрия към университетската болница в Хамбург. Някои мъже смятат, че е привлекателно и в съответствие с обществено признатите норми да имат много сексуални партньорки, а жените често имат противоположното схващане. Като допълнение 21 % от мъжете в проучването признали, че са изневерявали на половинката си, а при нежния пол неблагонадеждни се оказаха 15 %.", "date": "2017.08.27", "title": "АМИ СЕГА? Лъжат ли мъжете за сексуалните си преживявания?"}
{"url": "http://pik.bg/%D0%BF%D0%BE%D1%80%D0%B5%D0%B4%D0%BD%D0%B8-%D0%BC%D0%B0%D1%81%D0%BE%D0%B2%D0%B8-%D1%87%D0%B8%D1%81%D1%82%D0%BA%D0%B8-%D0%B2-%D1%82%D1%83%D1%80%D1%86%D0%B8%D1%8F-news685875.html", "text": "В рамките на извънредното положение в Турция вчера в „Държавен вестник” са публикувани две наредби със силата на закон на Министерския съвет за нови масови уволнения на служители в почти всички министерства, в армията и в полицията, както и за закриване на медии, предава информационната агенция Догу хабер ажансъ, цитирана от Фокус. Съгласно въпросните наредби-закони под № 693 и 694 в Меджлиса се отстраняват от длъжност 5 души; в Министерството на правосъдието – 142; в Министерството на промишлеността и технологиите – 12; в Министерство на околната среда – 2; в Министерството на външните работи– 4; в Министерството на енергетиката – 8; в Министерство на земеделието и храните – 17; в МВР – 215; в Генералната дирекция по сигурността – 12; в МНО – 19; във Висшия учебен съвет – 172; в Сухопътни войски – 106; във ВМС – 40; във ВВС – 90; в Командването на бреговата сигурност – 3 души. Чистките засягат и други държавни агенции и структури. Освен това са закрити три дружества, два вестника и една информационна агенция. С ъщевременно е възстановена дейността на една болница, една фондация и едно радио. Във ВВС са възстановени на предишните им длъжности 5-има военни, а във ВМС техният брой е 9 военни. На 10 генерали в резерва от ВВС са отнети висшите офицерски звания, а във ВМС трима военни са извадени от забранителните списъци за заемане на длъжност на предишни наредби-закони. Отделно от това в последните наредби-закони се предвижда кадрово попълване на полицията, прокуратурата и съдилищата. Местата за нови назначения в Генералната дирекция по сигурността са 29 хиляди; в полицейските части за специални операции – 3 хиляди; а броят на новите съдии и прокурори е 4 хиляди.", "date": "2017.08.27", "title": "Поредни масови чистки в Турция"}
{"url": "http://pik.bg/%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D1%82-%D0%B1%D0%B8%D0%B2%D1%88%D0%B8%D1%8F-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D0%BA%D0%B8-%D1%81%D1%8A%D0%B2%D0%B5%D1%82%D0%BD%D0%B8%D0%BA-%D0%BC%D0%B0%D0%B9%D0%BA%D1%8A%D0%BB-%D1%84%D0%BB%D0%B8%D0%BD-%D0%B7%D0%B0-%D1%81%D1%8A%D1%83%D1%87%D0%B0%D1%81%D1%82%D0%B8%D0%B5-%D1%81-%D1%80%D1%83%D1%81%D0%BA%D0%B8-%D1%85%D0%B0%D0%BA%D0%B5%D1%80%D0%B8-news685965.html", "text": "Специалният прокурор Робърт Мълър, разследващ руската намела в американските избори, проучва бившия президентски съветник Майкъл Флин за участие в изтичането на мейли на Хилари Клинтън по време на изборната кампания, предадоха информационните агенции. Съобщава се, че предприемачът Питър Смит, е бил във връзка с пет хакерски групи при акцията по проникване в пощата на Клинтън. По думите на Смит, Флин е бил негов съучастник в разкриването на мейлите. Припомняме,кандидатката на Демократическата партия за Белия дом беше сериозно атакувана по време на кампанията заради използване на личната й поща за служебна кореспонденция. Според анализаторите това е изиграло роля за победата републиканския кандидат Донлад Тръмп в оспорваната изборна битка - Клинтън победи в абсолютния брой гласове, но Тръмп успя да спечели повече електори в избирателната колегия, излъчваща бъдещия президент. Според информация на в. \"Wall Street Journal\", Робърт Мълър вече е предприел разследване по случая, за да установи дали бившият съветник на Доналд Тръмп по националната сигурност има участие в похищаването на писмата на Клинтън. Вестникът уточнява, че според признанията на самия Смит, той е контактувал с петте хакерски групи, които са твърдели, че разполагат със съобщения от електронната поща на кандидатката на демократите. Предприемачът уточнява, че две от групите са били руски. По-рано Мълър изиска от Белия дом документи, свързани с Майкъл Флин, посочва в. \"New York Times\".", "date": "2017.08.27", "title": "Разследват бившия президентски съветник Майкъл Флин за съучастие с руски хакери"}
{"url": "http://pik.bg/%D1%83%D0%B6%D0%B0%D1%81-%D1%82%D1%80%D0%B0%D0%B3%D0%B5%D0%B4%D0%B8%D1%8F-%D1%81-%D0%B1%D1%8A%D0%BB%D0%B3%D0%B0%D1%80%D0%B8-%D0%B2-%D1%83%D0%BD%D0%B3%D0%B0%D1%80%D0%B8%D1%8F-%D0%BC%D1%8A%D0%B6-%D0%B8-%D0%B6%D0%B5%D0%BD%D0%B0-%D0%B7%D0%B0%D0%B3%D0%B8%D0%BD%D0%B0%D1%85%D0%B0-%D0%BF%D1%80%D0%B8-%D0%B0%D0%B4%D1%81%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-news686043.html", "text": "Двама български граждани са загинали, а други двама са ранени, при катастрофа, станала вчера на главен път М16 в района на граничен пункт Райка-Оросвар. От унгарската полиция са потвърдили това пред българското посолство в Будапеща, съобщават от Министерство на външните работи (МВнР), цитирани от Фокус. Дипломатическите ни представители вече са уведомили близки на загиналите и пострадалите. Загиналите са мъж на 47 г. и жена на 46 г. Ранените са две жени на по 25 г., едната - тежко, а другата по-леко. Двете жени са настанени в болница \"Пец Аладар Мегией Октато Корнац\" в град Дьор. Катастрофата е станала вследствие на сблъсък между лек автомобил с български граждани и туристически автобус с полска регистрация. Полският автобус е помел българската кола. Служителите на дипломатическото представителство са на разположение на близките и следят ситуацията. Уточнява се, че тази катастрофа няма нищо общо със случилата се вчера, при която граждани на Република Македония, управлявали автомобил с български регистрационен номер с марка \"Мерцедес\" пострадаха на магистрала М5 пак в Унгария. :", "date": "2017.08.27", "title": "УЖАС! Трагедия с българи в Унгария! Мъж и жена загинаха при адска катастрофа "}
{"url": "http://pik.bg/%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B8%D1%82%D0%B5-%D0%BD%D0%B8-%D0%BF%D0%BE-%D0%B1%D1%80%D0%B8%D0%B4%D0%B6-%D0%B3%D1%80%D0%B0%D0%B1%D0%BD%D0%B0%D1%85%D0%B0-%D0%B1%D1%80%D0%BE%D0%BD%D0%B7-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE-news685908.html", "text": "Българският национален отбор по спортен бридж завоюва бронзов медал на световното първенство, което се провежда в Лион, Франция. Тимът е в състав Диана Дамянова, Виктор Аронов, Юлиан Стефанов, Иван Нанев, Владимир Михов и Георги Караколев с треньор Марта Николова, а отличието дойде в най-престижната категория \"Оупън\". Българският тим се представи страхотно, след като на четвъртфинал отстрани първия отбор на САЩ - многократен световен първенец. На полуфинал отборът ни загуби от втория тим на американците. Спорът за бронза беше оспорван, а възпитаниците на Марта Николова се наложиха над Нова Зеландия. Третото място на България идва на фона на много успешната 2017 г., в която младежкият национален отбор до 21 г. спечели четвърто място на европейското първенство в Саморин, Словакия и квота за световното младежко първенство през 2018 г. Отбор Сеньори завоюва бронзови медали на откритото европейско първенство в Монтекатини, Италия, а двойката Георги Стаматов – Диян Данаилов спечели първо място в най-силния турнир за девойки „Кавендиш“, Монте Карло.", "date": "2017.08.27", "title": "Националите ни по бридж грабнаха бронз на Световното"}
{"url": "http://pik.bg/%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8%D1%8F%D1%82-%D0%B2%D1%8A%D1%82%D1%80%D0%B5%D1%88%D0%B5%D0%BD-%D0%BC%D0%B8%D0%BD%D0%B8%D1%81%D1%82%D1%8A%D1%80-%D1%83%D0%B1%D0%B5%D0%B4%D0%B5%D0%BD-%D1%87%D0%B5-%D0%B1%D0%B5%D0%B6%D0%B0%D0%BD%D1%81%D0%BA%D0%B0%D1%82%D0%B0-%D0%B2%D1%8A%D0%BB%D0%BD%D0%B0-%D0%BE%D1%82-2015-%D0%B3%D0%BE%D0%B4%D0%B8%D0%BD%D0%B0-%D0%BD%D1%8F%D0%BC%D0%B0-%D0%B4%D0%B0-%D1%81%D0%B5-%D0%BF%D0%BE%D0%B2%D1%82%D0%BE%D1%80%D0%B8-news685912.html", "text": "Германският вътрешен министър Томас де Мезиер увери, че няма опасност да се повтори масовата бежанска вълна от близо 1 милион души, които пристигнаха в страната през 2015 г., предаде ДПА. По въпроса за нарастването на броя на мигрантите, които прекосяват Средиземно море и пристигат в Италия, министърът каза, че повече не трябва да има политика на безразборно допускане на хора. Главният съперник на канцлерката Ангела Меркел на парламентарните избори следващия месец, лидерът на социалдемократите Мартин Шулц, неотдавна предупреди, че в страната може да има нова вълна бежанци заради увеличения брой на пристигащи в Италия. Де Мезиер отхвърли опасенията, че тези бежанци ще продължат на север към Германия. \"Първо, ние сме по-добре подготвени. Второ, Италия този път реагира различно. Трето, броят на бежанците в Италия не е толкова висок, колкото се твърди\", заяви германският вътрешен министър. Той каза, че броят на пристигащите в Италия бежанци рязко е спаднал през юли и август. \"Казахме съвсем ясно на Италия, че не може повече да има политика на безразборно допускане на хора и Италия го взе предвид\", заяви Де Мезиер. Вътрешният министър добави, че няма опасност споразумението за бежанците между ЕС и Турция да се разпадне. \"Турция има свой интерес в сделката с ЕС. Споразумението е в сила и сега нямам съмнение, че всеки ще продължи да се придържа към него\", заяви той. Де Мезиер призна, че сегашното напрежение между Германия и Турция се е отразило отрицателно на сътрудничеството им в областта на сигурността и заяви, че двете страни не споделят еднакво определение за тероризма. Германия не смята кюрдската опозиция в Турция за терористи и не може да приеме сътрудничество с Анкара за борба с членовете на тази опозиция, каза министърът. Двете страни продължават да си сътрудничат в борбата с \"Ислямска държава\", а Анкара продължава да информира Берлин, когато германци, които са се били на страната на ИД в Сирия или Ирак, се връщат у дома през нейната територия, отбеляза Де Мезиер. Отношенията между Германия и Турция се влошиха, след като Бундестагът официално определи масовото избиване на арменци от Османската империя като геноцид. Турция отхвърля този термин за тези събития. Берлин също така протестира срещу задържането на свои граждани в Турция, а Анкара обвинява Германия, че дава убежище на терористи.", "date": "2017.08.27", "title": "Германският вътрешен министър убеден, че бежанската вълна от 2015 година няма да се повтори"}
{"url": "http://pik.bg/%D0%B2-%D0%B3%D1%80%D1%83%D0%BF%D0%B0%D1%82%D0%B0-%D0%BD%D0%B0-%D0%BB%D1%8A%D0%B2%D0%BE%D0%B2%D0%B5%D1%82%D0%B5-%D1%80%D1%83%D1%81%D0%B8%D1%8F-%D0%BF%D0%BE%D0%B1%D0%B5%D0%B4%D0%B8-%D1%81%D0%BB%D0%BE%D0%B2%D0%B5%D0%BD%D0%B8%D1%8F-news685959.html", "text": "Националният волейболен отбор на Русия постигна втора поредна победа на Европейското първенство в Полша. Възпитаниците на треньора Сергей Шляпников се наложиха над действащия европейски вицешампион Словения с 3:0 (27:25, 30:28, 25:22) във втората си среща от Група С, играна пред около 3000 зрители в зала \"Таурон Арена\" в Краков. По този начин \"Сборная\" е начело във временното класиране с 2 победи от 2 мача и 6 точки, с което почти сигурно си гарантира първото място в групата и директно класиране за 1/4-финалите на шампионата на Стария континент. Словения пък е с 1 победа, 1 загуба и 3 точки и запазва шансове да продължи напред в плейофната фаза на турнира. В карето са още родните \"лъвове\" и Испания. В последния кръг в Група С Русия ще играе срещу \"Ла фурия роха\", докато европейските вицешампиони ще спорят с нашите волейболисти. Мачовете са в понеделник (28 август) от 18:30 и 21:30 часа българско време. Най-полезен за руския тим бе Максим Михайлов с 15 точки (1 блок, 2 аса и 57% ефективност в атака), а Дмитрий Волков добави още 12 точки (2 блока, 1 ас, 43% ефективност в атака, 64% позитивно и 18% перфектно посрещане) за победата. За словенците Тончек Щерн (1 блок и 57% ефективност в атака) и Ален Шкет (1 ас, 60% ефективност в атака, 61% позитивно и 17% перфектно посрещане) се отчетоха с 14 и 13 точки, акцентира \"Спортал\".", "date": "2017.08.27", "title": "В групата на \"лъвовете\"! Русия победи Словения"}
{"url": "http://pik.bg/%D0%BC%D0%B8%D1%81%D1%82%D0%B5%D1%80%D0%B8%D1%8F-%D0%B7%D0%B0%D0%B1%D0%B5%D0%BB%D1%8F%D0%B7%D0%B0%D1%85%D0%B0-%D0%BF%D0%BE%D0%B4%D0%BE%D0%B7%D1%80%D0%B8%D1%82%D0%B5%D0%BB%D0%B5%D0%BD-%D0%B4%D1%80%D0%BE%D0%BD-%D0%BD%D0%B0%D0%B4-%D0%B2%D0%B0%D1%82%D0%B8%D0%BA%D0%B0%D0%BD%D0%B0-news685894.html", "text": "Подозрителен дрон беше забелязан над Ватикана. По информация на телевизия \"РАИ нюз 24\" полицията и карабинерите са започнали проверка и полицейски хеликоптер е бил вдигнат по тревога. Засега не се съобщава на кого е принадлежал дронът и с каква цел е летял над католическия град-държава, отбелязва ТАСС. Въздушното пространство над Ватикана беше обявено за зона без полети от съображения за сигурност. Използването на дронове, включително от туристи, е забранено. Безпилотните летателни машини често се използват за снимки, както и от различни служби, включително метеорологичната, уточнява БТА. Неотдавна терористичната организация ИДИЛ публикува в интернет запис със заплахи срещу папа Франциск. Освен това в социалните мрежи и особено в криптираното приложение за онлайн чат Телеграм се появи послание на италиански с призив за действие, насочен към терористите, които не са обвързани с нито една терористична организация. След последния атентат в Барселона, при който микробус се вряза в пешеходци, в италианските градове се разполагат прегради от цимент и циментови вази с цветя на местата за достъп до централните градски улици, тъй като много от тях неотдавна бяха превърнати в пешеходни зони.", "date": "2017.08.27", "title": "Мистерия! Забелязаха подозрителен дрон над Ватикана"}
{"url": "http://pik.bg/%D0%B6%D0%B5%D0%B3%D0%B8%D1%82%D0%B5-%D1%81%D0%B5-%D0%B7%D0%B0%D0%B2%D1%80%D1%8A%D1%89%D0%B0%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%8F%D1%82-%D0%B4%D0%B5%D0%BD-%D0%BE%D1%82-%D1%81%D0%B5%D0%B4%D0%BC%D0%B8%D1%86%D0%B0%D1%82%D0%B0-%D1%89%D0%B5-%D0%B1%D1%8A%D0%B4%D0%B5-%D0%BC%D0%BD%D0%BE%D0%B3%D0%BE-%D1%82%D0%BE%D0%BF%D1%8A%D0%BB---%D0%B6%D0%B8%D0%B2%D0%B0%D0%BA%D1%8A%D1%82-%D1%81%D0%BA%D0%B0%D1%87%D0%B0-%D0%B4%D0%BE-36-%D0%B3-news685977.html", "text": "Днес отново ще е слънчево, след обяд и горещо. Ще духа слаб до умерен предимно източен вятър. Максималните температури ще са между 31° и 36°, по-ниски ще са по морския бряг. Атмосферното налягане е малко по-високо от средното за месеца, ще се понижава приближавайки се до средното. Над планините ще бъде слънчево. Ще духа слаб, по високите и открити части – до умерен североизточен вятър. Максималната температура на височина 1200 метра ще бъде около 23°, на 2000 метра – около 17°. По Черноморието ще бъде слънчево. Ще духа до умерен североизточен вятър. Максималните температури ще са 26°-29°. Температурата на морската вода e 24°-25°. Вълнението на морето ще е 2 бала.", "date": "2017.08.27", "title": "ЖЕГИТЕ СЕ ЗАВРЪЩАТ! Последният ден от седмицата ще бъде много топъл - живакът скача до 36 градуса"}
{"url": "http://pik.bg/%D0%BC%D1%8A%D0%BA%D0%B0-%D0%B1%D0%B5%D0%B7-%D0%BA%D1%80%D0%B0%D0%B9-%D0%BE%D1%82%D0%BF%D1%83%D1%88%D0%B2%D0%B0%D1%82-%D1%82%D0%B0%D0%BF%D0%B0%D1%82%D0%B0-%D0%BF%D1%80%D0%B8-%E2%80%9E%D0%BE%D1%80%D0%BB%D0%BE%D0%B2-%D0%BC%D0%BE%D1%81%D1%82%E2%80%9D-%D0%BD%D0%BE-%D1%81%D0%B5-%D0%BE%D0%B1%D1%80%D0%B0%D0%B7%D1%83%D0%B2%D0%B0-%D0%B4%D1%80%D1%83%D0%B3%D0%B0-%D0%B5%D1%82%D0%BE-%D0%BA%D1%8A%D0%B4%D0%B5-news685993.html", "text": "Разширението на участъка от до бул. „Цар Борис III” започва от днес. Плановете на местната власт са дейностите да приключат в края на годината. От тази нощ вече изцяло е възстановено движението по в района на Орлов мост. Обновлението на участъка, който сегашният премиер Бойко Борисов ремонтира пред 10 години в качеството си на кмет на , започва в началото на август, съобщава Дарик. В момента по булеварда се извършва поправка на ремонта, който Столична община направи преди две години. \"Отсечката е около пешеходния надлез, който беше изграден при София тех парк до началото на естакадата на Площада на авиацията\", заяви ресорният зам.-кмет . От днес и по като до зимата се забранява влизането на автомобили в двете посоки от бул. „Братя Бъкстон” до бул. „Цар Борис”. От днес се отпушва тапата при в , но веднага се образува друга – на столичния булевард \"Затваря се отсечката, която е между булевард „Братя Бъкстон” и входа за хипермаркета, който е в района. Започва се с изграждането на мостовото съоръжение, което е най-тежкото в този обект, с корекция на Боянска река, трябва да се използват точно определени периоди, когато реката не е толкова пълноводна. При добро време ремонтът ще бъде завършен до края на годината\", уточни . Разширението на участъка от до бул. „Цар Борис III” започва от днес. Плановете на местната власт са дейностите да приключат в края на годината. От тази нощ вече изцяло е възстановено движението по в района на Орлов мост. Обновлението на участъка, който сегашният премиер Бойко Борисов ремонтира пред 10 години в качеството си на кмет на , започва в началото на август, съобщава Дарик. В момента по булеварда се извършва поправка на ремонта, който Столична община направи преди две години. \"Отсечката е около пешеходния надлез, който беше изграден при София тех парк до началото на естакадата на Площада на авиацията\", заяви ресорният зам.-кмет . От днес и по като до зимата се забранява влизането на автомобили в двете посоки от бул. „Братя Бъкстон” до бул. „Цар Борис”.", "date": "2017.08.27", "title": "МЪКА БЕЗ КРАЙ! Отпушват тапата при „Орлов мост”, но се образува друга! Ето къде"}
{"url": "http://pik.bg/%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D1%89%D0%B5-%D0%BF%D1%80%D0%B8%D0%B7%D0%BE%D0%B2%D0%B5-%D0%B5%D1%81-%D0%B4%D0%B0-%D1%81%D0%B5-%D1%84%D0%BE%D0%BA%D1%83%D1%81%D0%B8%D1%80%D0%B0-%D0%B2%D1%8A%D1%80%D1%85%D1%83-%D0%B1%D1%8A%D0%B4%D0%B5%D1%89%D0%B8%D1%82%D0%B5-%D0%B2%D1%80%D1%8A%D0%B7%D0%BA%D0%B8-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8%D1%82%D0%B5--news685991.html", "text": "Великобритания ще призове Европейският съюз  да демонстрира „въображение“ по време на преговорите за Брекзит и да се фокусира повече върху обсъждането на бъдещите връзки, отколкото върху уреждането на „развода“, предаде Reuters, цитиран от Фокус. Министърът по въпросите, свързани с Брекзит Дейвид Дейвис ще призове ЕС за гъвкавост в преговорите. Правителствен източник от Великобритания посочи, че „двете страни сега трябва да бъдат гъвкави и готови на компромиси, що се отнася до разрешаването на въпросите в сферите, където има несъгласие“. „Както и от ЕС посочиха, часовникът тиктака и никоя страна не трябва да провлачва крак“, добави той. Същевременно ЕС остава на позиции, че „трябва да се постигне достатъчен прогрес“ в напускането на Великобритания, преди да се премине към обсъждания на бъдещите отношения.", "date": "2017.08.27", "title": "Великобритания ще призове ЕС да се фокусира върху бъдещите връзки по време на преговорите за Брекзит"}
{"url": "http://pik.bg/%D0%BF%D0%BE-%D1%88%D0%B0%D0%BC%D0%BF%D0%B8%D0%BE%D0%BD%D1%81%D0%BA%D0%B8-%D1%84%D0%BB%D0%BE%D0%B9%D0%B4-%D0%BC%D0%B5%D0%B9%D1%83%D0%B5%D0%B4%D1%8A%D1%80-%D0%BE%D0%B1%D1%8F%D0%B2%D0%B8-%D0%BA%D1%80%D0%B0%D0%B9-%D0%BD%D0%B0-%D0%BF%D1%80%D0%BE%D1%84%D0%B5%D1%81%D0%B8%D0%BE%D0%BD%D0%B0%D0%BB%D0%BD%D0%B0%D1%82%D0%B0-%D1%81%D0%B8-%D0%BA%D0%B0%D1%80%D0%B8%D0%B5%D1%80%D0%B0-%D1%81%D0%BB%D0%B5%D0%B4-%E2%80%9E%D0%BC%D0%B0%D1%87%D0%B0-%D0%B7%D0%B0-%D0%BC%D0%B8%D0%BB%D0%B8%D0%BE%D0%BD-news686002.html", "text": "40-годишният американски професионален боксьор Флойд Мейуедър обяви край на активната си състезателна кариера, съобщава RT. Мейуедър, който остава непобеден на професионалния ринг, обяви решението си веднага след края на „Мача за милиона“ срещу ирландския шампион в свободните боеве Конър Макгрегър в Лас Вегас. Мейуедър победи с технически нокаут в 10-ия рунд. „Това бе последният ми мач – заяви Мейуедър. – Избрах точният съперник за такъв бой“. За Мейуедър това бе 50-и бой в кариерата, като той постигна 50-ия си успех и 26-и с нокаут.", "date": "2017.08.27", "title": "По шампионски! Флойд Мейуедър обяви край на професионалната си кариера след „Мача за милиони“ с Конър Макгрегър (ВИДЕО)"}
{"url": "http://pik.bg/%D1%80%D0%B0%D0%B7%D1%88%D0%B8%D1%80%D1%8F%D0%B2%D0%B0%D0%BC%D0%B5-%D0%B2%D1%8A%D0%B7%D0%BC%D0%BE%D0%B6%D0%BD%D0%BE%D1%81%D1%82%D0%B8%D1%82%D0%B5-%D0%B7%D0%B0-%D0%B2%D0%BD%D0%BE%D1%81-%D0%BD%D0%B0-%D1%80%D0%B0%D0%B1%D0%BE%D1%82%D0%BD%D0%B8%D1%86%D0%B8-%D0%BE%D1%82-%D1%87%D1%83%D0%B6%D0%B1%D0%B8%D0%BD%D0%B0-news685951.html", "text": "България разширява възможностите за внос на работници у нас. Предстоят преговори с Молдова, Украйна и Армения за приоритетно наемане на служители от тези държави в секторите с недостиг на кадри. Летният туристически сезон вече беше спасен именно с персонал отвън, предава Би Ти Ви. След като българите в бранша масово търсят по-добри възможности зад граница, това лято по Черноморието ни обслужват над 3 хиляди сезонни работници от чужбина – най-вече от Украйна. Освен високата безработица минималните заплати в Украйна и Молдова са близо 2 пъти по-ниски отколкото тук. Само в Албена това лято за камериерки, помощник-готвачи и сервитьори са наети 700 чужди работници, предимно от Украйна и Молдова. Една от тях е Анна Лученко. Тя е студентка по икономика в Украйна, лятото работи тук като сервитьорка. Заплатата и е около 520 лева, с осигурена квартира. \"В Украйна средната заплата за сервитьор е 4-5000 гривни. За същата позиция в България е 7-8000 гривни, което е два пъти повече отколкото в Украйна\", казва Анна. Според КНСБ, ако не се гарантират равни заплати срещу равен труд, колкото повече се отваря вратата за внос на работници, толкова повече расте и рискът от социален дъмпинг и у нас. \"Ако работниците от трети държави се съгласяват да работят на минималната или близка до нея заплата, на която българските работници не са съгласни да работят – да, това е реален социален дъмпинг \", смята Атанаска Тодорова, главен експерт \"Пазар на труда към КНСБ. Работодателите са на обратното мнение. Изпълнителният директор на Асоциацията на индустриалния капитал у нас Добрин Иванов подкрепя тезата си с тоталния недостиг на работници у нас за всички сектори. \"Не се създава абсолютно никакъв дъмпинг. Тъй като тези специалисти, които ще бъдат внесени, те липсват на българския пазар\", смята Иванов. Затова и работодателите настояват за облекчаване на режима за наемане на работници от държави, където има българския общности. Правителството вече одобри проект на спогодба за преговори с Армения, Молдова и Украйна. Уточняването на условията предстои. А според работодателите гладът за кадри у нас вече е толкова силен, че и ръст в заплатите не би могъл да осигури необходимите кадри. \"Повишаване на възнагражденията на българските работници няма да реши този проблем. Тъй като работник, който в момента работи при един работодател, ще се премести при друг работодател, който предлага по-голямо възнаграждение, но все пак ще си остане едно вакантно място при първия работодател\", смята Добрин Иванов. Според КНСБ все пак трябва да се внимава – ако изискванията се занижат твърде много може да се окаже, че се наемат кадри отвън, на които не им се налага да доказват нито стаж, нито квалификация. И работодатели и синдикати са единодушни обаче, че решението за внос на работници е временно. Дългосрочното минава през образованието. Не е ясно обаче дали вносът на работници от Украйна и Молдова няма да се окаже съвсем краткотраен вариант, тъй като в държави като Румъния, Полша и Чехия заплатите са по-високи и е съвсем реалистично да бъдат предпочетени пред България.", "date": "2017.08.27", "title": "Разширяваме възможностите за внос на работници от чужбина"}
{"url": "http://pik.bg/%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D0%BA%D0%B0%D0%B7%D0%B0-%D1%89%D0%B0%D1%81%D1%82%D0%BB%D0%B8%D0%B2%D0%B8%D1%8F%D1%82-%D1%82%D1%80%D0%B5%D0%BD%D1%8C%D0%BE%D1%80-%D0%BD%D0%B0-%D0%BB%D1%8A%D0%B2%D0%B8%D1%86%D0%B8%D1%82%D0%B5-news685963.html", "text": "Волейболистките на България победиха Белгия с 3:0 гейма в 4-ия си мач от световната квалификация в Ротердам (Холандия) и записаха 4-а поредна победа в турнира. С това българските момичета си осигуриха място сред първите два отбора в класирането и квота за Мондиал 2018 в Япония. Ето какво каза щастливият селекционер на националките Иван Сеферинов, цитиран от \"БГ Волейбол\": \"Играхме много добре. Постигнахме категорична победа. Доволен съм изключително от момичетата. Събрахме се и спечелихме най-важния си мач. Готвихме се специално за тази среща и  успяхме да се концентрираме и да покажем на какво сме способни. В залата всички се учудиха от страхотната игра, която показахме. Защото ги разбихме! След победата заваляха поздравления от всички треньори. Свършихме си работата. Остава един мач с домакините от Холандия, но ние вече се класирахме и това ще бъде среща за престиж. След тази победа може и да дам  почивка на някои състезателки, ще видим\".", "date": "2017.08.27", "title": "Ето какво каза щастливият треньор на \"лъвиците\""}
{"url": "http://pik.bg/%D0%B2%D0%BB%D0%B0%D1%81%D1%82%D0%B8%D1%82%D0%B5-%D0%B2-%D1%82%D0%B5%D0%BA%D1%81%D0%B0%D1%81-%D0%BF%D0%BB%D0%B0%D0%BD%D0%B8%D1%80%D0%B0%D1%82-%D0%B5%D0%B2%D0%B0%D0%BA%D1%83%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-4500-%D0%B7%D0%B0%D1%82%D0%B2%D0%BE%D1%80%D0%BD%D0%B8%D1%86%D0%B8-%D0%B7%D0%B0%D1%80%D0%B0%D0%B4%D0%B8-%D1%83%D1%80%D0%B0%D0%B3%D0%B0%D0%BD%D0%B0-news685962.html", "text": "Властите в Тексас планират да евакуират 4.5 хиляди затворници от три затвора, заради притеснения, че могат да пострадат от наводнения, причинени от урагана „Харви“, предава Франс прес. Министерството на криминалното правосъдие на Тексас заяви, че три затвора – Рамзи, Теръл и Стринджфелоу ще бъдат евакуирани. Експерти съобщиха по-рано, че има опасност от големи наводнения, заради урагана „Харви“ в Тексас.", "date": "2017.08.27", "title": "Властите в Тексас планират евакуирането на 4500 затворници заради урагана"}
{"url": "http://pik.bg/%D0%B3%D0%BE%D1%80%D0%B5%D1%89-%D0%B0%D0%BD%D0%B0%D0%BB%D0%B8%D0%B7-%D0%BD%D0%B0-%D0%B4%D0%BE%D0%B9%D1%87%D0%B5-%D0%B2%D0%B5%D0%BB%D0%B5-%D1%80%D1%83%D1%81%D0%BD%D0%B0%D1%86%D0%B8%D1%82%D0%B5-%D0%BD%D0%B5-%D1%87%D0%B0%D0%BA%D0%B0%D1%82-%D0%BF%D0%BE%D0%B4%D0%BE%D0%B1%D1%80%D0%B5%D0%BD%D0%B8%D0%B5-%D0%BF%D1%80%D0%B8%D1%81%D0%BF%D0%BE%D1%81%D0%BE%D0%B1%D1%8F%D0%B2%D0%B0%D1%82-%D1%81%D0%B5-news685976.html", "text": "Кризата в Русия не е преодоляна, само че руснаците вече са свикнали с нея и са адаптирали потребителското си поведение, констатира Дойче веле. На практика почти цялото население продължава да пести, сочат експерти. Реалните доходи на руснаците продължават да намаляват. По данни от руската статистическа агенция \"Росстат\", доходите на руснаците са се понижили през миналия месец с 0,9 процента. А за първите седем месеца на годината реалните доходи са намалели с 1,4 на сто. По думите на експертите, руснаците вече се свикнали с кризата и са адаптирали своето потребителско поведение към нея. На практика всички пестят. Както най-силно нуждаещите се, така и хората от средната класа. ДВ се опитва да обясни как се е променило потребителското поведение на руснаците. Как се променя структурата на разходите Както се съобщава в проучването на икономическата ситуация, подготвено съвместно от института Гайдар и Руската академия на народно стопанство и държавни учреждения, руснаците вече са свикнали с дългата криза, която са изразява в значително понижаване на реалните доходи. И тъй като много от руснаците не могат още повече да ограничават потреблението си, в страната се разпространява схема за подобряване на материалното положение чрез самозадоволяване от малкото частно селско стопанство. Резултатите от анкета показват, че този модел са избрали 32 процента от участниците в допитването. От кризата обаче е засегната и тази част от населението, която бива причислявана към т.нар. средна класа. Резултатите от анкетата показват, че 69 процента от хората от средната класа пестят от хранене в ресторант, а 63 процента пестят от отпуската. Един от най-характерните показатели на кризата е увеличаването на разходите за храна. \"Когато харчим 40 процента от всички разходи за продоволствие, тогава това е признак за бедност\", казва икономистът Сергей Смирнов в разговор с Дойче веле. По данни на Росстат, на които се позовава икономистът, през първото тримесечие на 2017 година най-бедната част от хората са изразходвали близо 48 процента от доходите си за храна. При хората от средната класа този процент е 45,7 на сто. Преломната 2015 година Марина Красилникова е ръководител на отдела за изследване на потребителските нагласи и жизнения стандарт към центъра Левада. \"Главната разлика между сегашната криза и кризите през 1998 и 2008-2009 година е в това, че предишните кризи бяха бързо преодолени. При предишните кризи възстановяването на потреблението сред населението се осъществяваше в рамките на една година. През 2015 година обаче окончателно стана ясно, че няма да настъпи подобрение. И от този момент започна принципната промяна на потребителското поведение. 2015 година беше година на преосмисляне\", казва социоложката. Промяната на потребителското поведение се изразява в това, че хората започват да се отказват от не особено нужните покупки. И това се отнася до всички разходни пера - от храните до автомобилите. Това развитие се отрази отрицателно върху търговията на дребно и върху автомобилния пазар. \"От министерството на икономиката казват, че в Русия се очаква икономически растеж, но населението не го усеща. Затова и не изпитва никакъв оптимизъм. Докато не се промени реалната ситуация, моделът на потребителско поводение няма да се промени. Необходим е икономически растеж, който да бъде осезаем не само за чиновниците\", казва тя. На вилата, вместо на море Кризата се усеща и в столицата Москва. Светлана Серьогина е преводач и майка на три деца. В разговор с ДВ, тя разказва, че доходите на семейството не са се понижили в сравнение с 2013 година. Но поради инфлацията разходите за хранителни продукти растат постоянно и се отразяват значително на семейния бюджет. \"Ако преди харчех около 2 000 рубли в магазина, сега харча 5 000. Затова избирам по-евтините магазини\", казва тя. Севталана Серьогина е ограничила и разходите за децата. \"Когато голямата ми дъщеря тръгна в първи клас, все още нямаше криза. И аз ѝ купих маркови дрехи. А когато по-малките деца тръгнаха на училище, кризата беше в разгара си. И те се задаволиха със скромни дрехи, руско производство\", казва Серьогина. Разходите за допълнителните занимания на децата също е трябвало да бъдат съкратени. Сега само две от трите ѝ деца ходят на честни уроци по английски. Семейството ограничава и разходите за почивка през лятото. \"Тази година ще прекараме на вилата. Няма да ходим на море, въпреки че то е много полезно за децата, които са алергични\", казва Светлана в разговор с Дойче веле. Според изчисленията на социоложката Марина Красилникова, в резултат на последните две кризи делът на т. нар. средна класа е намалял с 10 до 15 процента. \"Ако говорим за тази категория от населението, която притежава по-големи финансови ресурси от необходимите за удволетворяване на месечните потребности, то тя съставляваше преди кризата от 2008 година 35 до 40 процента от цялото население. Сега делът на този род потребители е намалял с една четвърт\", заключава социоложката.", "date": "2017.08.27", "title": "Горещ анализ на \"Дойче веле\": Руснаците не чакат подобрение, приспособяват се"}
{"url": "http://pik.bg/%D0%BD%D0%B5%D1%83%D1%81%D0%BF%D0%B5%D1%88%D0%B5%D0%BD-%D1%84%D0%BE%D1%80%D1%83%D0%BC-%D0%B7%D0%B0-%D1%80%D0%BE%D0%B4%D0%BD%D0%B0%D1%82%D0%B0-%D0%B1%D0%BE%D1%80%D0%B1%D0%B0-news685927.html", "text": "България записа едно от най-слабите си представяния в световните първенства по борба в последните години. Родните борци останаха без отличие и в трите стила на шампионата в Париж. Днес последните ни трима представители във Франция - Николай Куртев, Мирослав Киров и Светослав Димитров отпаднаха рано-рано в схватките си в свободния стил. В категория до 65 килограма Куртев загуби още в квалификациите от Азамат Нурикау от Беларус с 3:13. В категория до 70 килограма Кирилов започна с успех 4:2 над Сомбор Гуляс с 4:2, но на осминафиналите отпадна от Юхи Фуджинами с 0:11. При 74-килограмовите Димитров загуби в първата си среща с 4:11 от Евгени Недеалко от Молдова. По този начин българските представители приключиха с четири пети места. До схватки за бронз достигнаха Владимир Дубов и Михаил Ганев при свободняците, Даниел Александров при класиците и Биляна Дудова при жените, но не сполучиха да се преборят за медал. Някои от силните ни представители в последните години не участваха в Париж. Олимпийската медалистка Елица Янкова, световният шампион Ивайло Ангелов и европейският такъв Тарек Абделсалам не взеха участие в шампионата, акцентира \"Спортал\". Така България за първи път от 1961 година остава без отличие от световно първенство. През миналата година също не успяхме да вземем медал, но шампионатът в Будапеща бе само за неолимпийски категории. На Олимпадата в Рио пък Елица Янкова ни донесе бронз. Проведеният голям форум не може да се отчете като успешен за родната борба, но потенциалът ни в спорта е добър, със завръщането на голяма част от асовете и при по-добра форма на завъшилите близо до медалите, може да се очакват бъдещи успехи в борбата.", "date": "2017.08.27", "title": "Неуспешен форум за родната борба"}
{"url": "http://pik.bg/%D0%B2%D1%8A%D0%B7%D1%81%D1%82%D0%B0%D0%BD%D0%BE%D0%B2%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D0%B0%D1%89-%D0%BE%D1%82-%D1%83%D1%80%D0%B0%D0%B3%D0%B0%D0%BD%D0%B0-%D1%85%D0%B0%D1%80%D0%B2%D0%B8-%D1%89%D0%B5-%D0%BE%D1%82%D0%BD%D0%B5%D0%BC%D0%B5-%D0%B3%D0%BE%D0%B4%D0%B8%D0%BD%D0%B8-news685979.html", "text": "Директорът на Федералната агенция за справяне с извънредните ситуации на САЩ Брок Лонг заяви, че на градовете, през които ще мине ураганът „Харви“ ще им отнеме години, за да се възстановят от опустошенията, предаде Франс прес. „Това ще бъде безпрецедентно дълго и неприятно събитие за щата Тексас“, заяви Лонг. „Възстановяването след това бедствие ще отнеме години“, добави той. Властите в момента изчисляват щетите, след като ураганът предизвика проливни дъждове, разруши къщи, прекъсна електрозахранването на места и накара хиляди хора да се евакуират.", "date": "2017.08.27", "title": "Възстановяването на САЩ от урагана \"Харви\" ще отнеме години"}
{"url": "http://pik.bg/%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%B4%D0%B2%D0%B0%D0%BC%D0%B0-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82-%D1%81%D1%80%D0%B5%D1%89%D1%83-%D0%B1%D0%B5%D0%B6%D0%B0%D0%BD%D1%86%D0%B8%D1%82%D0%B5-%D0%B2-%D1%85%D0%B5%D0%BB%D0%B7%D0%B8%D0%BD%D0%BA%D0%B8-news685933.html", "text": "Двама души са задържани днес в центъра на Хелзинки, където се състояха протести срещу тероризма и срещу расизма. Поводът за двете акции бе нападението с нож, извършено от кандидат за убежище в град Турку преди седмица, съобщи в Туитър столичната полиция, цитирана от ТАСС. Полицаи са направили кордон между двете групи протестиращи и не им позволиха да се доближат. Участници в акцията срещу расизма и в подкрепа на бежанците развяваха плакати \"Никой не е нелегален\" и \"Бежанците са добре дошли\". \"Нелегалните - вън\", \"Премиерът Юха Сипиле да подаде оставка\" - скандираха участниците в контрапротеста. \"Сипиле отвори границите за мигрантите и трябва да поеме отговорността и да обяви нови избори\", пише в социална медия един протестиращ. Миналия петък в Турку 18-годишен мигрант от Мароко, на когото е било отказано убежище от финландските власти, нападна с нож случайни минувачи, уби две жени и рани 8 души.", "date": "2017.08.27", "title": "Арестуваха двама на протест срещу бежанците в Хелзинки"}
{"url": "http://pik.bg/%D1%82%D0%BB%D1%8A%D1%81%D1%82%D0%B8-%D0%BF%D0%B0%D1%87%D0%BA%D0%B8-%D0%B0%D1%81%D0%B5%D0%BD-%D0%B1%D0%BB%D0%B0%D1%82%D0%B5%D1%87%D0%BA%D0%B8-%D0%B4%D0%BE%D0%B8-%D0%BA%D1%80%D0%B0%D0%B2%D0%B8-%D0%B8-%D1%87%D0%B0%D0%BA%D0%B0-%D0%B4%D0%B8%D0%BB%D1%8F%D0%BD%D0%B0-%D0%B2%D1%8A%D0%B2-%D1%84%D0%B5%D1%80%D0%BC%D0%B0%D1%82%D0%B0-%D1%81%D1%80%D0%B5%D1%89%D1%83-105-%D0%B1%D0%BE%D0%BD%D0%B0-news685619.html", "text": "Актьорът и режисьор Асен Блатечки влиза във \"Фермата\" 3 срещу рекордния хонорар от 105 бона, където ще чака своята Диляна Попова, пише Телеграф. Според наблюдателни хора в държавата Блатечки преговарял усърдно да влезе в най-актуалното риалити, което се очаква да е големият хит на есенния сезон. Той се договарял и за хонорар с 5 бона по-висок от този на ловеца на глави Динко миналата година, което ще рече 105 хиляди лева. От \"Фермата\" обаче отказват коментар, но обясняват, че малко преди старта на предаването, на 10 септември, ще оповестят повече участници. Засега не е ясно дали Диляна Попова, която роди син на Блатечки, също влезе във формата. Но се знае, че е говорено с нея това да се случи, като хонорарът й също ще е висок. Ако Диляна влезе във Фермата, то също ще е за кратко. Моделката и актриса засега пази мълчание по въпроса. Знае се, че Блатечки бил много навит да дои крави и да пасе овце. Макар според някои участието му да е от прагматично-финансови подбуди. Двамата с жена си Катерина режисираха филма \"Бензин\" и имали нужда от свежи финанси.", "date": "2017.08.27", "title": " ТЛЪСТИ ПАЧКИ! Асен Блатечки дои крави и чака Диляна във Фермата срещу 105 бона"}
{"url": "http://pik.bg/%D0%BC%D0%B5%D1%80%D0%BA%D0%B5%D0%BB-%D0%BF%D0%BE%D0%B8%D1%81%D0%BA%D0%B0-%D0%BF%D0%BE-%D1%82%D1%8F%D1%81%D0%BD%D0%BE-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%BE-%D1%81%D1%8A%D1%82%D1%80%D1%83%D0%B4%D0%BD%D0%B8%D1%87%D0%B5%D1%81%D1%82%D0%B2%D0%BE-%D0%B7%D0%B0-%D0%B1%D0%BE%D1%80%D0%B1%D0%B0-%D1%81-%D1%82%D0%B5%D1%80%D0%BE%D1%80%D0%B0-news685895.html", "text": "Канцлерът на Германия Ангела Меркел, по време на предизборна реч в град Кведлинбург, заяви, че е необходимо повишаване на нивото на международно сътрудничество, за да е успешна за борбата с терора, предаде ТАСС. „Натъкнахме се на предизвикателство – ислямския тероризъм. Вие всички видяхте какво се случи в Барселона, почти всички страни могат да се сблъскат с аналогична заплаха. Ние можем да се борим с тероризма само при засилено международно сътрудничесто“, заяви тя. Говорейки по темата за бежанците, Меркел заяви, че събитията от 2015 година, когато Германия се сблъска с най-сериозния, в своята история, миграционен кризис, няма да се повтори. „Никой не напуска страната си доброволно. Длъжни сме да се борим с причините за миграцията. Това ще бъде сериозна тема в близките години“, отбеляза канцлерът.", "date": "2017.08.27", "title": "Меркел поиска по-тясно международно сътрудничество за борба с терора"}
{"url": "http://pik.bg/%D1%85%D1%83%D0%B1%D1%87%D0%B5%D0%B2-%D0%BD%D0%B0-%D1%82%D1%80%D1%8A%D0%BD%D0%B8---%D0%BF%D1%80%D0%BE%D0%B1%D0%BB%D0%B5%D0%BC-%D1%81-%D0%BF%D0%BE%D0%BF%D0%B5%D1%82%D0%BE-news685932.html", "text": "Националът на България Ивелин Попов отпадна от групата на Спартак Москва за неделното гостуване на московчани на СКА Хабаровск в среща от осмия кръг на руското футболно първенство. Той има проблем с връзките на коляното, получени по време на петъчната тренировка на Спартак и няма да бъде на разположение на старши треньора Масимо Карера за утрешния двубой, пише \"Спортал\", позовавайки се на информации от Русия. Травмата е доста притеснителна, тъй като заради нея Попов е под въпрос и за възловите световни квалификации на България срещу Швеция на 31 август в София и срещу Холандия на 3 септември в Амстердам. Все пак по-голяма яснота за състоянието му ще има утре или в понеделник, когато нападателят се прибере в България. Има ли повод треньорът Хубчев за притеснение около кондиционното състояние на Попето?", "date": "2017.08.27", "title": "Хубчев на тръни - проблем с Попето!?"}
{"url": "http://pik.bg/%D0%BD%D0%B0-%D1%82%D1%80%D0%B0%D0%BD%D1%81%D1%84%D0%B5%D1%80%D0%BD%D0%B8%D1%8F-%D0%BF%D0%B0%D0%B7%D0%B0%D1%80-%D0%B4%D0%B0-%D0%BC%D0%B5%D0%B6%D0%B4%D1%83-%D1%82%D0%BE%D1%82%D0%BD%D1%8A%D0%BC-%D0%B8-%D0%BF%D1%81%D0%B6-news685930.html", "text": "Тотнъм договори с Пари Сен Жермен условията по привличането на десния защитник Серж Орие, съобщи \"Скай Спортс\". Лондончани ще заплатят 23 милиона паунда на парижани за правата на национала на Кот Д'Ивоар. 24-годишният Орие премина успешно медицинските прегледи, но трансферът ще бъде финализиран, след като Серж получи необходимата за Острова работна виза. ПСЖ привлече Дани Алвеш и бразилецът се очертава като титуляр по десния фланг на отбраната на френския гранд. Орие пък ще подсили \"шпорите\", след като Кайл Уокър вече е футболист на Манчестър Сити.", "date": "2017.08.27", "title": "На трансферния пазар! \"ДА\" между Тотнъм и ПСЖ"}
{"url": "http://pik.bg/%D1%83%D1%87%D0%B5%D0%BD%D0%B8-%D1%81%D1%8A%D1%81-%D1%81%D0%B5%D0%BD%D0%B7%D0%B0%D1%86%D0%B8%D0%BE%D0%BD%D0%BD%D0%BE-%D1%82%D0%B2%D1%8A%D1%80%D0%B4%D0%B5%D0%BD%D0%B8%D0%B5-%D0%B2%D0%B0%D0%B2%D0%B8%D0%BB%D0%BE%D0%BD%D1%86%D0%B8%D1%82%D0%B5-%D1%81%D0%B0-%D0%BF%D0%BE%D0%B7%D0%BD%D0%B0%D0%B2%D0%B0%D0%BB%D0%B8-%D0%BF%D0%B8%D1%82%D0%B0%D0%B3%D0%BE%D1%80%D0%BE%D0%B2%D0%B0%D1%82%D0%B0-%D1%82%D0%B5%D0%BE%D1%80%D0%B5%D0%BC%D0%B0-%D0%BF%D1%80%D0%B5%D0%B4%D0%B8-%D0%B3%D1%8A%D1%80%D1%86%D0%B8%D1%82-news685910.html", "text": "Ново изследване на древна вавилонска плочка променя представите за математическите познания в древността, съобщава Нешънъл Джиографик. Според учени от университета \"Ню Саут Уелс\", тя вероятно поставя основите на тригонометрията и показва, че създателите й са познавали Питагоровата теорема много преди появата на Питагор. Открита е в Ирак, в началото на миналия век, от американския археолог Едгар Банкс - първообраза на легендарния персонаж от киното Индиана Джоунс. През 1922 г. е купена от Джордж Артър Плимптън и оттогава носи името Плимптън 322. Според най-новото проучване на изследователите от \"Ню Саут Уелс\", тя е една от най-старите и вероятно най-точните тригонометрични плочки в древния свят. Статия, публикувана в журнала \"Historia Mathematica\", описва как учените са датирали древната глинена плочка и са стигнали до изводите за употребата й. \"Това е невероятно математическо творение, което говори за безспорен гений\", казва ученият от \"Ню Саут Уелс\" Даниел Мансфийлд. Изследователят Норман Уайлдбергер обяснява, че екипът е стигнал до заключението, че плочката е била използвана за изучаването на триъгълници въз основа не на ъгли, а на пропорции. На нея има поредица от 15 реда, пресечени от четири колони. На най-горния е изобразен почти равностранен триъгълник с приблизително равни пропорции. Надолу в редовете пропорциите се променят и се образуват по-тесни триъгълници. Предполага се, че плочката е била използвана за изследване на повърхности или строежи на сгради. Например, като са знаели височината и ширината на сградата древните строители биха могли да изчислят точните мерки, необходими за построяването на страните на пирамида. Според математиците, в плочката е използвано базово число 60 и така древните вавилонци са можели да извличат цели числа вместо дроби. Най-важното според специалистите е това, че плочката е доказателство, че вавилонците са познавали Питагоровата теорема години преди Питагор. Ако вавилонците са положили основите на тригонометрията, казват учените Алън и Мелвил, тя е била значително усъвършенствана от гърците - близо хиляда години по-късно. Изследователите посочват, че математиците в древния свят сериозно са заимствали едни от други, което прави трудно проследяването на корените на много открития.", "date": "2017.08.27", "title": "Учени със сензационно твърдение: Вавилонците са познавали Питагоровата теорема преди гърците"}
{"url": "http://pik.bg/o%D0%BD%D0%B5%D0%B2%D0%B8%D0%BD%D0%B8%D1%85%D0%B0-%D1%81%D0%BB%D1%8A%D0%BD%D1%86%D0%B5%D1%82%D0%BE-%D0%B7%D0%B0-%D0%B3%D0%BB%D0%BE%D0%B1%D0%B0%D0%BB%D0%BD%D0%BE%D1%82%D0%BE-%D0%B7%D0%B0%D1%82%D0%BE%D0%BF%D0%BB%D1%8F%D0%BD%D0%B5-news685943.html", "text": "Учени, изследващи влиянието на Слънцето върху сегашните промени в климата, установиха, че яркостта на звездата ни не се е увеличавала от 40 години, съобщи в. \"Дейли мейл\". Яркостта на Слънцето през този период дори малко е спаднала. Това означава, че то няма никаква роля за сегашното затопляне, заявиха учени от института \"Макс Планк\". Макар и Слънцето да може да влияе върху климата на Земята, само някои дължини на вълните на радиацията достигат до повърхността на планетата ни така, че да могат да я затоплят. Преди всичко това е видимата светлина. Освен това Слънцето излъчва поток от заредени с електричество частици. Когато магнитната му активност е висока, радиацията е по-силна. Проследявайки тези колебания, учените са определили доколко слънчевата активност влияе върху климата на земята. За изследването си германските учени са използвали данни от наблюдения на слънчевите петна, както и за нивата на въглерод-14 в пръстените на дърветата. Анализът им установи, че от няколко десетилетия покачването на температурата не може да бъде възпроизведено в моделите само с въздействието на Слънцето и други естествени източници, като вулканични изригвания. \"Само когато се вземат предвид антропогенни, т.е. дължащи се на човека фактори, се получава съответствие с наблюденията и измерваните данни\", казаха учените.", "date": "2017.08.27", "title": "Oневиниха Слънцето за глобалното затопляне"}
{"url": "http://pik.bg/%D0%B1%D0%B5%D0%B7%D1%83%D0%BC%D0%B8%D1%8F%D1%82%D0%B0-%D0%BD%D0%B0-%D0%B2%D0%BE%D0%B9%D0%BD%D0%B0%D1%82%D0%B0-%D0%B2%D0%BE%D0%B4%D0%B5%D0%BD%D0%B0%D1%82%D0%B0-%D0%BE%D1%82-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-%D0%BA%D0%BE%D0%B0%D0%BB%D0%B8%D1%86%D0%B8%D1%8F-%D1%83%D0%B1%D0%B8-14-%D1%86%D0%B8%D0%B2%D0%B8%D0%BB%D0%BD%D0%B8-%D0%B7%D0%B0%D1%80%D0%B0%D0%B4%D0%B8-%D1%82%D0%B5%D1%85%D0%BD%D0%B8%D1%87%D0%B5%D1%81%D0%BA-news685936.html", "text": "Водената от Саудитска Арабия коалиция призна отговорността си за смъртта на 14 цивилни при въздушно нападение в Йемен, предава Франс прес. От коалицията заявиха, че става въпрос за „техническа грешка“. Очевидци и лекари в Сана твърдят, че сред загиналите има и деца. Това е поредният инцидент, за който коалиционните сили биват обвинявани.", "date": "2017.08.27", "title": "Безумията на войната! Водената от Саудитска Арабия коалиция уби 14 цивилни заради \"техническа грешка\""}
{"url": "http://pik.bg/%D1%80%D0%B0%D0%B2%D0%BD%D0%BE%D1%81%D0%BC%D0%B5%D1%82%D0%BA%D0%B0-%D1%83%D1%80%D0%B0%D0%B3%D0%B0%D0%BD%D1%8A%D1%82-%D1%85%D0%B0%D1%80%D0%B2%D0%B8-%D0%BE%D1%81%D1%82%D0%B0%D0%B2%D0%B8-300-%D1%85%D0%B8%D0%BB%D1%8F%D0%B4%D0%B8-%D0%B4%D1%83%D1%88%D0%B8-%D0%B1%D0%B5%D0%B7-%D1%82%D0%BE%D0%BA-%D0%B2-%D1%81%D0%B0%D1%89-news685941.html", "text": "Ураганът „Харви“ остави почти 300 хиляди души по тексаското крайбрежие без ток, предава Далас нюз. Съветът за електрическа надеждност на Тексас, който отговаря за 90 % от електропреносната мрежа на щата заяви, че скоро след пристигането на бурята, е имало 211 хиляди прекъсвания. Броят на засегнатите нарасна до 293 хиляди. Мобилните услуги също са засегнати.", "date": "2017.08.27", "title": "Равносметка! Ураганът \"Харви\" остави 300 хиляди души без ток в САЩ"}
{"url": "http://pik.bg/%D0%B8%D1%81%D0%BA%D0%B0%D1%82%D0%B5-%D0%B4%D0%B0-%D0%BE%D1%82%D1%81%D0%BB%D0%B0%D0%B1%D0%BD%D0%B5%D1%82%D0%B5-%D0%BF%D1%80%D0%BE%D0%B1%D0%B2%D0%B0%D0%B9%D1%82%D0%B5-%D0%B4%D0%B8%D0%B5%D1%82%D0%B0-%D1%81%D0%BF%D0%BE%D1%80%D0%B5%D0%B4-%D1%84%D0%B8%D0%B3%D1%83%D1%80%D0%B0%D1%82%D0%B0-news685929.html", "text": "Формата на нашето тяло влияе не само върху това как изглеждаме, с каква скорост качваме килограми, но също така дали с лекота, или напротив – трудно, се разделяме с натрупаните излишества. Телосложението е първото, на което трябва да обърнете внимание преди да изберете и вида спорт, с който ще се занимавате. Но формата на тялото ни е и онова, от което трябва да се ръководим, когато става дума за поддържането на добро здраве и високо качество на живот. Не забравяйте, че храненето играе решаваща роля във всички тези процеси. Изберете хранителния си режим според вашата фигура. Разгледайте тялото си, определете към кой тип спадате и така балансирайте диетата си, че да се радвате не само на видими, но и на здравословни резултати. Ще се спрем на най-разпространените форми на тялото и как да се грижим за себе си. 1. „Правоъгълна“ фигура Вие имате тесни бедра, не толкова ясно изразена талия и бюст. Ако вашата форма на тялото е именно такава, то при вас не съществува риск да натрупате излишни килограми. Необходимо е да включвате в менюто си колкото е възможно повече здравословни мазнини и протеини – консумирайте авокадо, бадеми, сьомга, пуешко месо. Избягвайте фастфуда и прекомерното количество сладки храни. Заменете ги с плодове и прясно изцедени зеленчукови сокове. Иначе рискувате да имате хормонални проблеми. За да ги избегнете, спортувайте. Във вашия случай можете да изберете какъвто и да е спорт, без ограничения. 2. „Крушовидна“ фигура Хората, принадлежащи към тази група, имат натрупване на мазнини в долната част на тялото. Повечето от дамите с такава форма, много трудно могат да свалят излишните сантиметри на бедрата, тъй като организмът им задържа повече вода, отколкото като на дамите с други форми на тялото. За да избегнете този проблем, консумирайте повече месо, яйца, риба и други продукти богати на белтъчини. Идеалните плодове за вас са диня и ананас, тъй като идеално детоксикират тялото. Много подходящ е и зеленият чай. За да поддържате идеално тегло и форма избягвайте белия хляб, ориз и макарони. Изберете спорт като плуването например – то идеално ще оформи мускулатурата ви. 3. Тяло във формата на „ябълка“ За съжаление хората с този тип форма много лесно качват килограми и много трудно се разделят с тях. Опитайте се да ядете малки порции, колкото е възможно по-често – това е най-доброто решение за проблемите ви с наднорменото тегло. Менюто ви трябва да съдържа предимно плодове и зеленчуци, витамин С, млечни продукти с ниско съдържание на мазнини. Забравете за хляба и зеленчуците, които могат да предизвикат подуване на стомаха, като зеле и броколи например. За вас повече от останалите групи е важно да спортувате поне три пъти седмично.", "date": "2017.08.27", "title": "Искате да отслабнете?! Пробвайте диета според фигурата"}
{"url": "http://pik.bg/%D0%B2%D0%B0%D0%BA%D0%B0%D0%BD%D1%86%D0%B8%D1%8F-%D0%B2-%D1%80%D0%B0%D1%8F-%D0%B3%D0%B0%D0%BB%D0%B5%D0%BD%D0%B0-%D0%B3%D0%BE-%D1%83%D0%B4%D0%B0%D1%80%D0%B8-%D0%BD%D0%B0-%D0%BF%D0%BE%D1%87%D0%B8%D0%B2%D0%BA%D0%B0---%D0%B2%D0%B8%D0%B6%D1%82%D0%B5-%D0%BA%D0%B0%D0%BA-%D1%81%D0%B5-%D0%B7%D0%B0%D0%B1%D0%B0%D0%B2%D0%BB%D1%8F%D0%B2%D0%B0-%D1%84%D0%BE%D0%BB%D0%BA-%D0%B7%D0%B2%D0%B5%D0%B7%D0%B4%D0%B0%D1%82%D0%B0-%D1%81%D0%BD%D0%B8%D0%BC%D0%BA%D0%B0-news685759.html", "text": "Фолк певицата Галена се глези с поредната райска ваканция. И този път дори си е опънала хамак в морето, за да се наслаждава изцяло на почивката си, под топлите слънчеви лъчи, пише Хотарена. Една от най-обичаните изпълнителки на „Пайнер” се щракна, излежавайки се върху огромен хамак, разположен в морето. Галена, която често си позволява да пътешества из екзотичните кътчета на света, не е посочила кое е райското място. Феновете на певицата за пореден път обаче отбелязват, че звездата изглежда великолепно. Особено след отпуск. Брюнетката и този път не изневери на стила си, като демонстрира замайващи извивки в бял бански.", "date": "2017.08.27", "title": "ВАКАНЦИЯ В РАЯ! Галена го удари на почивка - вижте как се забавлява фолк звездата (СНИМКА)"}
{"url": "http://pik.bg/%D1%81%D1%82%D0%B8%D1%85%D0%B8%D1%8F-%D0%B1%D1%80%D0%BE%D1%8F%D1%82-%D0%BD%D0%B0-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BD%D0%B0-%D1%83%D1%80%D0%B0%D0%B3%D0%B0%D0%BD%D0%B0-%E2%80%9E%D1%85%D0%B0%D1%80%D0%B2%D0%B8%E2%80%9C-%D0%B2-%D1%82%D0%B5%D0%BA%D1%81%D0%B0%D1%81-%D0%B4%D0%BE%D1%81%D1%82%D0%B8%D0%B3%D0%BD%D0%B0-%D1%82%D1%80%D0%B8%D0%BC%D0%B0-%D0%B4%D1%83%D1%88%D0%B8-news685995.html", "text": "Броят на загиналите заради урагана \"Харви\" в американския щат Тексас се увеличи до трима, съобщават световните агенции, цитирани от Нова гелевизия. Спасителните служби продължават да разчистват развалините, да премахват повалените дървета и обърнатите автомобили в град Рокпорт, който се оказа на пътя на стихията. Според последните информации от града, ранени са 14 души. Американската брегова охрана е спасила най-малко 20 души при различни инциденти, свързани с урагана. Два хеликоптера са успели да спасят 18 души - трима от рибарска лодка, четирима от шлеп и 11 от два влекача. Бреговата охрана спасила също двама души и кучето им, блокирани близо до Рокпорт. Кметът на града съобщи по-рано, че много сгради - както жилищни, така и на частни компании, са разрушени напълно. Дъждовете обаче могат да достигнат до 100 литра на кв. м на места и ще продължат до четвъртък, което се очаква да предизвика катастрофални наводнения с потенциални жертви. Синоптиците предупредиха за опасност от торнадо по крайбрежието на щатите Тексас и Луизиана. Жители на предградието на град Хюстън, Сайпръс, съобщиха за преминало торнадо, което нанесло поражения на няколко къщи и други сгради, без обаче някой да пострада.", "date": "2017.08.27", "title": "Стихия! Броят на жертвите на урагана „Харви“ в Тексас достигна трима души"}
{"url": "http://pik.bg/%D0%BE%D1%82%D0%BC%D0%B5%D0%BD%D0%B8%D1%85%D0%B0-%D0%BF%D0%BE%D0%BB%D0%B5%D1%82-%D0%B2-%D0%B0%D0%B2%D1%81%D1%82%D1%80%D0%B0%D0%BB%D0%B8%D1%8F-%D1%81%D0%BB%D0%B5%D0%B4-%D0%B8%D0%BD%D1%86%D0%B8%D0%B4%D0%B5%D0%BD%D1%82-%D1%81-%D1%80%D1%8A%D0%BA%D0%B0%D0%B2%D0%B0-%D0%BD%D0%B0-%D0%BF%D1%8A%D1%82%D0%BD%D0%B8%D1%87%D0%B5%D1%81%D0%BA%D0%B8-%D1%82%D0%B5%D1%80%D0%BC%D0%B8%D0%BD%D0%B0%D0%BB-news685876.html", "text": "Авиокмпанията Thai Airways International се принуди да отмени днешен полет от Пърт, Австралия за Банкок заради инцидент с ръкава на пътническия терминал на летището, съобщава електронното издание Nation, позовавайки се на информация от централния офис на авиокомпанията в Банкок. Според информацията инцидентът станал, докато самолетът се подготвял за рулиране и излизане на полосата за излитане. Ръкавът на пътническия терминал внезапно се задействал и се забил в единия от двигателите на самолета, оставяйки дълбока бразда по корпуса на двигателя. Съгласно правилата за безопасност екипажът бил принуден да отмени полета, се посочва в официалното съобщение. Пасажерите на полети са били настанени в хотели за сметка на авиокомпанията до следващия рейс на Thai Airways за Банкок. Част от пасажерите са предпочели да летят с други авиокомпании.", "date": "2017.08.27", "title": "Отмениха полет в Австралия след инцидент с ръкава на пътнически терминал"}
{"url": "http://pik.bg/%E2%80%9E%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0%E2%80%9C-%D0%BF%D0%BE%D0%B5-%D0%BE%D1%82%D0%B3%D0%BE%D0%B2%D0%BE%D1%80%D0%BD%D0%BE%D1%81%D1%82-%D0%B7%D0%B0-%D0%B0%D1%82%D0%B0%D0%BA%D0%B0%D1%82%D0%B0-%D1%81%D1%80%D0%B5%D1%89%D1%83-%D0%B2%D0%BE%D0%B9%D0%BD%D0%B8%D1%86%D0%B8-%D0%B2-%D0%B1%D1%80%D1%8E%D0%BA%D1%81%D0%B5%D0%BB-news685997.html", "text": "Терористичната групировка „Ислямска държава“ пое отговорността за атаката срещу войници в Брюксел, съобщава АФП, цитирана от Нова телевизия. Мъж с нож нападна войници в Брюксел. \"Нападателят в Брюксел беше един от войниците на „Ислямска държава“”, се казва в изявление на терористичната групировка. Посочва се, че операцията е извършена в отговор на призиви за вземане на прицел на държавите от международната антиджихадистка коалиция, оперираща в Сирия и Ирак, в която членува Белгия.", "date": "2017.08.27", "title": "„Ислямска държава“ пое отговорност за атаката срещу войници в Брюксел"}
{"url": "http://pik.bg/%D1%81%D0%BB%D0%B5%D0%B4-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-11-%D0%B3%D0%BE%D0%B4%D0%B8%D1%88%D0%BD%D0%B0%D1%82%D0%B0-%D0%BD%D0%B8%D0%BA%D0%BE%D0%BB-%D0%B3%D0%BE%D1%80%D0%B5%D1%89-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82%D0%B8%D1%82%D0%B5-%D0%BD%D0%B0-%D0%B4%D0%B5%D1%86%D0%B0%D1%82%D0%B0-%D0%BD%D0%B8---%D0%BF%D0%BE-%D1%81%D1%82%D1%80%D0%B0%D1%88-news686008.html", "text": "С една истинска човешка трагедия започна седмицата в Бургас. 11-годишно дете бе убито, а заподозреният извършител се оказа 15-годишно дете. Агресията при децата е тема, за която няма да се уморим да говорим, но отдавна е настъпило времето и да си зададем въпроса – какво друго правим, освен да говорим. Следствените работи по случая в „Меден рудник” продължават, но информацията, която се появи от прокуратурата, е абсолютно достатъчна, за да ни разтревожи. Историята започва със запознанство в интернет, където в една от социалните мрежи 11-годишната жертва е имала 3000 приятели. Дали във виртуалния свят или на улицата, дали в училищния двор, или в наргиле бара – факт е, че обществото ни вече не може да си позволи да затвори очите си за един наистина голям проблем – непознатият, скритият свят на децата, който е пълен с опасности. „За съжаление това няма да спре и ще продължи с още по-голяма сила, ако не вземем много спешни мерки. Агресията стана навсякъде – в дома, на улицата, в училище. Дори в детската градина. Имам чувството, че през последните години родителите намериха технологични забавачки за своите деца. Оттук трябва да гледаме на проблема като изключително сериозен. Още през 2003 г. СЗО обяви компютърната пристрастеност като една зависимост, която се сравнява с хазарта, наркотиците и алкохолизма. Никой обаче не обърна внимание на това”, коментира в „Събуди се” д-р Султанка Петрова, зам.-министър на труда и социалната политика. Според нея родителите, училището и цялото общество трябва да си подадат ръка, за да се справят с проблема. „Децата не са виновни, а възрастните хора. Те копират модели на подражание – това, което ние им показваме”, на мнение е д-р Петрова. „Окозва се, че ролята на училището в този случай е много определяща. То се явява един спиращ фактор това да се получава. В семейството обаче нещата са оставени на свободно развитие. В почти всяко училище има известни рестрикции, свързани с това да не се употребяват мобилни комуникации повсеместно и навсякъде”, заяви от своя страна Деян Стаматов, директор на столично училище и бивш зам.-министър на образованието. „Мобилният телефон започва да става опасно средство, тогава когато няма контролиращ и възпиращ фактор и в семейството, и в училището. Когато обаче се създаде повсеместна забрана, родителите много силно въстават против нея, защото са свикнали не толкова да контролират децата си, а да са в постоянна връзка с тях, без да им е необходимо това”, коментира още Стаматов. „Съсредоточаваме се в институциите, а всъщност трябва да се погледне цялостно на проблема. Когато говорим за децата, трябва да разсъждаваме като за националната ни сигурност. Не може да си позволим статистическа грешка, защото става въпрос за детски живот”, каза психологът Младен Владимиров.", "date": "2017.08.27", "title": "СЛЕД УБИЙСТВОТО НА 11-ГОДИШНАТА НИКОЛ: Горещ коментар! Зависимостите на децата ни - по-страшни от дрога"}
{"url": "http://pik.bg/%D1%86%D0%B5%D0%BB%D1%83%D0%BD%D0%B0%D1%82-%D0%BE%D1%82-%D0%B3%D0%BE%D1%81%D0%BF%D0%BE%D0%B4-%D0%BC%D1%8A%D0%BB%D0%BD%D0%B8%D1%8F-%D0%BF%D0%B0%D0%B4%D0%BD%D0%B0-%D0%BD%D0%B0-%D0%BC%D0%B5%D1%82%D1%80%D0%B8-%D0%BE%D1%82-%D0%BC%D1%8A%D0%B6-%D0%B4%D0%BE%D0%BA%D0%B0%D1%82%D0%BE-%D1%81%D0%BD%D0%B8%D0%BC%D0%B0-%D0%B1%D1%83%D1%80%D1%8F-%D0%B2%D0%B8%D0%B4%D0%B5%D0%BE-news685906.html", "text": "Мълния падна на метри от норвежец. Инцидентът станал, докато мъжът снимал гръмотевична буря на терасата на къщата си, пише „Дейли мейл”. Мълнията повредила верандата на дома му. В заснетото видео от мъжа се виждат ярки светкавици и чуват оглушителни гръмотевици.", "date": "2017.08.27", "title": "Целунат от Господ! Мълния падна на метри от мъж, докато снима буря (ВИДЕО)"}
{"url": "http://pik.bg/%D0%BA%D0%BE%D0%BD%D1%8A%D1%80-%D0%BC%D0%B0%D0%BA%D0%B3%D1%80%D0%B5%D0%B3%D1%8A%D1%80-%D1%81%D0%BB%D0%B5%D0%B4-%D0%BE%D1%82%D0%BD%D0%B5%D1%81%D0%B5%D0%BD%D0%B8%D1%8F-%D0%B1%D0%BE%D0%B9-%D0%BE%D1%82-%D1%84%D0%BB%D0%BE%D0%B9%D0%B4-%D0%BC%D0%B5%D0%B9%D1%83%D0%B5%D0%B4%D1%8A%D1%80-%D1%81%D1%8A%D0%B4%D0%B8%D1%8F%D1%82%D0%B0-%D1%81%D0%BF%D1%80%D1%8F-%D1%80%D0%B0%D0%BD%D0%BE-%D0%BC%D0%B0%D1%87%D0%B0-news686007.html", "text": "29-годишният шампион в свободните боеве Конър Макгрегър заяви след боксовия си мач срещу американеца Флойд Мейуедър, че съдията не е трябвало да спира мача, съобщава Лайф. В 12-рундов боксов мач, който се проведе в Лас Вегас, Мейуедър победи Макгрегър с технически нокаут в 10-ия рунд. „Започнах добре мача и в първия рунд дори имах превъзходство – коментира веднага след боя ирландецът. – Мейуедър не бе толкова бърз и мощен, колкото очаквах. Но го уважавам като съперник. Съдията спря боя твърде рано. Трябваше да ни остави да продължим“. Конър Макгрегър добави, че се е надявал на друг развой на боя. „Уморих се – коментира Макгрегър. – Веднага след мача ми е трудно да кажа дали като цяло съм доволен, но е факт, че не очаквах такъв развой. Ще се завърна на ринга, може да бъдете сигурни“.", "date": "2017.08.27", "title": "Конър Макгрегър след отнесения бой от Флойд Мейуедър: Съдията спря рано мача"}
{"url": "http://pik.bg/%D0%BD%D0%B0%D0%B9-%D0%BC%D0%B0%D0%BB%D0%BA%D0%BE-%D0%BF%D0%B5%D1%82%D0%B8%D0%BC%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%BF%D1%80%D0%B8-%D0%B4%D0%B2%D0%B0-%D0%B2%D0%B7%D1%80%D0%B8%D0%B2%D0%B0-%D0%B2-%D0%B1%D0%B0%D0%B3%D0%B4%D0%B0%D0%B4-news686045.html", "text": "Два взрива са избухнали в Багдад, като по първоначални данни има убити и ранени, съобщава Лайф, като се позовава на информация на световните медии. Единият взрив е бил в района на Шурта Ер Рабиа, а вторият – в този на Ебу Тишир в Багдад. По предварителни данни най-малко петима души са загинали, а поне десет са получили различни наранявания. Към момента няма по-подробна информация за случилото се.", "date": "2017.08.27", "title": "Най-малко петима загинали при два взрива в Багдад"}
{"url": "http://pik.bg/%D0%B8%D0%BD%D1%86%D0%B8%D0%B4%D0%B5%D0%BD%D1%82-%D1%85%D0%B5%D0%BB%D0%B8%D0%BA%D0%BE%D0%BF%D1%82%D0%B5%D1%80-%D1%83%D1%87%D0%B0%D1%81%D1%82%D0%B2%D0%B0%D1%89-%D0%B2-%D0%B3%D0%B0%D1%81%D0%B5%D0%BD%D0%B5%D1%82%D0%BE-%D0%BD%D0%B0-%D0%BF%D0%BE%D0%B6%D0%B0%D1%80-%D0%B2-%D0%B3%D1%80%D1%83%D0%B7%D0%B8%D1%8F-%D1%81%D0%B5-%D1%80%D0%B0%D0%B7%D0%B1%D0%B8-news686037.html", "text": "Хеликоптер на граничните служби на Грузия, участващ в гасенето на пожар, се е разбил в района на Боржоми, съобщава грузинското електронно издание Online. Според информацията инцидентът е станал, докато хеликоптерът е пълнил резервоар с вода. Машината е паднала във водата, като екипажът не е пострадал. Към мястото на инцидента са се насочили спасителни екипи от Азербайджан. На мястото на пожара в района на Боржоми работят над 200 спасители, ангажирани са 15 пожарни машини и друга техника. Включени са и хеликоптери от Турция и Азербайджан.", "date": "2017.08.27", "title": "Инцидент! Хеликоптер, участващ в гасенето на пожар в Грузия, се разби"}
{"url": "http://pik.bg/%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%B7%D0%B0%D0%BC%D0%B8%D0%BD%D0%B0%D0%B2%D0%B0-%D0%B7%D0%B0-%D1%83%D0%BA%D1%80%D0%B0%D0%B9%D0%BD%D0%B0-%D1%89%D0%B5-%D0%B8%D0%BC%D0%B0-%D1%81%D0%BF%D0%B5%D1%86%D0%B8%D0%B0%D0%BB%D0%BD%D0%B8-%D1%81%D1%80%D0%B5%D1%89%D0%B8-%D1%81-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%BE%D0%B1%D1%89%D0%BD%D0%BE%D1%81%D1%82-news686049.html", "text": "\"Българската общност в Украйна е невероятна. Усилията им да съхранят българщината, езика, културата и традициите са достойни за уважение, а българската държава трябва винаги да доказва, че не ги е и няма да ги забрави\", коментира на страницата си във Фейсбук вицепремиерът Валери Симеонов. Политическа делегация, водена от вицепремиера Валери Симеонов, замина на официално посещение в Украйна, където ще се срещне с бесарабския българин Антон Киссе, който е президент на Асоциацията на българите в Украйна и депутат от Върховната Рада. Предвидено е и посещение на Тараклия и Твърдица в Молдова, както и среща в генералното консулство на Република България там. Това е третото посещение на Валери Симеонов в Украйна. През март т.г. делегация на НФСБ бе на тридневно посещение там.", "date": "2017.08.27", "title": "Валери Симеонов заминава за Украйна, ще има специални срещи с българската общност"}
{"url": "http://pik.bg/%D0%B2%D0%B0%D0%BA%D0%B0%D0%BD%D1%86%D0%B8%D1%8F-%D0%BC%D0%B0%D1%8F-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D0%B7%D0%B0%D0%B3%D0%BE%D0%BB%D0%B8-%D0%B1%D0%B5%D0%B4%D1%80%D0%B0-%D0%B2%D1%8A%D0%B2-%D0%B2%D0%B0%D1%80%D0%BD%D0%B0-%D1%81%D0%BD%D0%B8%D0%BC%D0%BA%D0%B0-news686031.html", "text": "Мая Манолова отново захвърли официалните рокли и костюми и го даде неглиже. Омбудсманът бе засечена да кръстосва Варна по ултракъси панталонки. 53-годишната кюстендилчанка се отдаде на кратка ваканция със съпруга си Ангел Найденов, съчетана с професионални ангажименти в морската ни столица. Очевидно Манолова смята, че морският въздух й действа подмладяващо, защото е показала повече плът, отколкото й отива на възрастта. Половинката й също е синхронизирал стила на тоалета си с нея, както по принцип политическата двойка обича да прави. Граждани с по-набито око отбелязват обаче, че Найденов цяло лято не сменил бежовите си панталони, за разлика от Мая, която се хвали с купища дрехи за хиляди левове. По време на почивката си омбудсманът и мъжът й демонстрирали поведение на влюбени ученици, въпреки че преди броени месеци Манолова официално стана баба. Въпреки това двамата с Ангел се държали непрекъснато за ръце, смеели се на висок глас и се снимали на всяка крачка.", "date": "2017.08.27", "title": "ВАКАНЦИЯ! Мая Манолова заголи бедра във Варна (СНИМКА)"}
{"url": "http://pik.bg/%D0%B4%D0%BE%D0%BA%D0%B0%D0%B7%D0%B0%D0%BD%D0%BE-%D0%B0%D0%BA%D0%BE-%D0%BF%D0%B0%D1%80%D1%82%D0%BD%D1%8C%D0%BE%D1%80%D1%8A%D1%82-%D0%B2%D0%B5%D0%B4%D0%BD%D1%8A%D0%B6-%D0%BA%D1%80%D1%8A%D1%88%D0%BD%D0%B5-%D1%89%D0%B5-%D0%B3%D0%BE-%D0%BD%D0%B0%D0%BF%D1%80%D0%B0%D0%B2%D0%B8-%D0%BF%D0%B0%D0%BA-news686013.html", "text": "Партньори, които вече са изневерявали, много по-често са склонни да го правят отново в сравнение с онези, които не са правили това. Причината е, че предателството намалява чувствителността на мозъка към негативните емоции, свързани с лъжата, пише \"Дейли Мейл\". Изследователи включиха доброволци в игра, при която са могли да получат повече пари, лъжейки партньора си. На тях им бе предоставен съд с монети и те е трябвало да помогнат на партньора да познае колко монети има в съда. Съдът бил полупрозрачен и точният брой на монетите не се виждал. На участниците била предложена награда, ако партньорът погрешно сметне, че в съда има повече монети. Оказва се, че партньорите често са лъгали заради наградата. В хода на играта участниците започнали да лъжат по-често. А сканирането на мозъка показало, че е спадала чувствителността му към негативните емоции. Така лъжата увеличавала вероятността от нова измама в бъдеще. В изследването участвали 484 доброволци. Учените установиха, че хората, които са лъгали първите си партньори, три пъти по-често са изневерявали на следващите си партньори в сравнение с лицата, които са оставали верни на първите си партньори. Освен това хората, които смятат, че са им изневерявали в миналото, 4 пъти по-често са обвинявали следващите си партньори в изневяра.", "date": "2017.08.27", "title": "Доказано! Ако партньорът веднъж кръшне, ще го направи пак"}
{"url": "http://pik.bg/%D1%88%D0%B5%D1%81%D1%82%D0%B8%D0%BC%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-%D0%BF%D1%80%D0%B8-%D0%B2%D0%B7%D1%80%D0%B8%D0%B2%D0%B0-%D0%B2-%D0%BE%D1%80%D1%8A%D0%B6%D0%B5%D0%B5%D0%BD-%D1%81%D0%BA%D0%BB%D0%B0%D0%B4-%D0%B2-%D0%B0%D0%B7%D0%B5%D1%80%D0%B1%D0%B0%D0%B9%D0%B4%D0%B6%D0%B0%D0%BD-news686052.html", "text": "Шестима души са пострадали при взрива на оръжеен склад в Азербайджан, съобщава РИА Новости, като се позовава на информация на Министерството на здравеопазването на Азербайджан. Пожар избухна в оръжеен склад в Азербайджан, като се стигна и до взрив. Според информация на изпълнителните власти в Хизинския район, след взрива снаряди от склада са паднали в района на няколко къщи. „След взрива снаряди са паднали в района на къщи в село Гилязи, като са предизвикали пожар. Води се операция по гасене. Населението се евакуира. Няма информация за жертви и пострадали“, се посочва с офиицалното съобщение на властите.", "date": "2017.08.27", "title": "Шестима пострадали при взрива в оръжеен склад в Азербайджан"}
{"url": "http://pik.bg/%D0%B8%D0%BD%D1%86%D0%B8%D0%B4%D0%B5%D0%BD%D1%82-%D1%81%D0%B5%D0%B4%D0%B5%D0%BC-%D1%80%D0%B0%D0%BD%D0%B5%D0%BD%D0%B8-%D0%BF%D1%80%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BC%D0%B5%D0%B6%D0%B4%D1%83-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB-%D0%B8-%D0%BF%D0%BE%D0%B6%D0%B0%D1%80%D0%BD%D0%B0-%D0%BA%D0%BE%D0%BB%D0%B0-%D0%B2-%D0%BD%D1%8E-%D0%B9%D0%BE%D1%80%D0%BA-news685992.html", "text": "Седем човека, между които едно дете, са получили наранявания при катастрофа между лек автомобил и пожарна кола в Ню Йорк, съобщава  New York Post. Пожарна кола е отивала на повикване за пожар в небостъргач. На кръстовище пожарната кола се е сблъскала с лек автомобил. Според информация на противопожарния департамент на Ню Йорк  всичи седем души, пътували в лекия автомобил са били откарани в болница. Двама от пострадалите, един от които дете, са получили сериозни травми. Още трима души, в това число и един пожарникар, са с по-леки наранявания, като са получили първа помощ на място. Започнало е разследване нса причините за инцидента.", "date": "2017.08.27", "title": "Инцидент! Седем ранени при катастрофа между автомобил и пожарна кола в Ню Йорк"}
{"url": "http://pik.bg/%D0%B1%D1%80%D0%BE%D0%BD%D0%B7-%D0%B7%D0%B0-%D0%BA%D1%80%D0%B0%D1%81%D0%B8%D0%BC%D0%B8%D1%80-%D0%B0%D0%BD%D0%B5%D0%B2-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE-%D0%BF%D1%8A%D1%80%D0%B2%D0%B5%D0%BD%D1%81%D1%82%D0%B2%D0%BE-%D0%BF%D0%BE-%D0%BB%D0%B5%D1%82%D0%B5%D0%BD-%D0%B1%D0%B8%D0%B0%D1%82%D0%BB%D0%BE%D0%BD-%D0%B2-%D1%80%D1%83%D1%81%D0%B8%D1%8F-news686057.html", "text": "Красимир Анев спечели бронзов медал на световното първенство по летен биатлон в Чайковски, Русия, съобщава Би Ти Ви. Българинът остана трети в преследването на 12,5 километра. С две грешки в последната си, четвърта стрелба и време от 32:47.1 минути Анев спечели бронзовият медал. Шампион стана представителят на домакините Алексей Волков. Втори остана друг състезател от „Сборная“ Антон Шипулин.", "date": "2017.08.27", "title": "Бронз за Красимир Анев на световното първенство по летен биатлон в Русия"}
{"url": "http://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D1%87%D0%B5%D1%88%D0%BA%D0%B8-%D1%82%D0%B8%D1%80-%D0%BF%D0%BE%D0%BC%D0%BB%D1%8F-%D0%BD%D0%B0%D1%88-%D0%B1%D1%83%D1%81-%D0%BA%D1%80%D0%B0%D0%B9-%D0%B2%D1%80%D0%B0%D1%86%D0%B0-%D0%B8%D0%BC%D0%B0-%D1%80%D0%B0%D0%BD%D0%B5%D0%BD%D0%B8-news686056.html", "text": "Преди минути на обхода на Враца e станала тежка катастрофа между чешки ТИР \"Скания\" и микробус \"Мерцедес\" с врачанска регистрация. Инцидентът е точно на кръстовището с Криводолско шосе. Тирът се движел по главния път в посока към Дунав мост 2, когато в него се е ударил микробусът, който е отивал от Враца към Криводол. В следствие на удара предната част на микробуса е напълно смазана. По първоначална информация врачанското возило не е спряло на знак Стоп и се е ударило в задната лява част на камиона. Шофьорът на ТИР-а е българин, който обясни, че пътува с товар от Турция, съобщава \"БулНюз\". На мястото на катастрофата са пристигнали две линейки. Те са закарали в болница с множество наранявания двамата мъже, които били в микробуса. В района на инцидента все още има екипи на гражданска защита и пожарна, които оказват съдействие на полицията. Движението от Криводол към Враца се извършва само в едната лента, затова пътуващите трябва да бъдат внимателни.", "date": "2017.08.27", "title": "ОТ ПОСЛЕДНИТЕ МИНУТИ! Чешки ТИР помля наш бус край Враца, има ранени"}
{"url": "http://pik.bg/%D0%BF%D0%B5%D0%B2%D1%86%D0%B8-%D0%BE%D1%82-%D1%80%D0%B0%D0%B7%D0%BB%D0%B8%D1%87%D0%BD%D0%B8-%D0%BF%D0%BE%D0%BA%D0%BE%D0%BB%D0%B5%D0%BD%D0%B8%D1%8F-%D0%B2-%D0%BA%D0%BE%D0%BD%D0%BA%D1%83%D1%80%D1%81%D0%BD%D0%B0%D1%82%D0%B0-%D0%B2%D0%B5%D1%87%D0%B5%D1%80-%D0%BD%D0%B0-%D0%BF%D0%B8%D1%80%D0%B8%D0%BD-%D1%84%D0%BE%D0%BB%D0%BA-%D0%BB%D0%B5%D1%82%D0%BD%D0%B8%D1%8F%D1%82-%D1%82%D0%B5%D0%B0%D1%82%D1%8A%D1%80-%D0%BD%D0%B0-%D0%BA%D1%80%D0%B0%D0%BA%D0%B0-%D0%B2-%D0%BF%D0%B0-news686099.html", "text": "След впечатляващия успех на първото издание на \"Детски Пирин Фолк\" конкурсната вечер на фестивала направи също фурор. Над 1 800 души изпълниха Летния театър, за да се насладят на 33-те песни и изпълнения в музикалната надпревара. В конкурса за авторска македонска песен осезаемо се усети завръщането към традицията на македонското звучене, чието начало бе поставено през 2016 г. Издържани композиции, аранжименти и текстове за Пирин планина, Козма и Дамян, роден дом, венчавка, силна обич и руйно вино очароваха зрителите и дадоха заявка да са новите хитове във фолклора ни. В конкурса за изпълнителско изкуство борбата бе епична. Изпълнители от различни поколения се надпяваха и показаха вокални умения. Независимо от разликата във възрастта от близо половин век между някои от участниците, всички получиха аплодисменти от взискателната публика и показаха приемственост. Специален поклон организаторите от Община Сандански и Фен Фолк ТВ направиха към покойния доайен на македонската песен Влади Вълчев, който също трябваше да участва. Със ставане на крака и фрагмент от песента \"Носталгия\" бе почетена паметта му. Назад в 25-годишната история на \"Пирин Фолк\" Сандански ни пренесоха ембематичните Сашка Васева, Георги Гоцев, Боби Бакалов, Гуна Иванова и Иван Гоцев с изпълнения на песни, поели своя път именно от сцената му. Хореографията бе поверена на ансамбъл \"Чинари\", а водещите Даниела Колева и Николай Николов се откроиха като добър тандем. Освен за наградите на авторитетно фестивално жури, участниците в \"Пирин Фолк\" Сандански 2017 ще очакват и награди на журналистическо жури, на телевизионния зрител, на публиката в Летен театър и специалните призове на кмета на Община Сандански и Радио Благоевград. Победителите ще станат ясни на Гала вечерта на 27 август, която ще бъде излъчена директно по БНТ 1, БНТ Свят, Фен Фолк ТВ и Фен ТВ от 20:45 ч.", "date": "2017.08.27", "title": "Певци от различни поколения в конкурсната вечер на Пирин Фолк Летният театър на крака в памет на Влади Вълчев "}
{"url": "http://pik.bg/%D0%BE%D0%BF%D0%B0%D1%81%D0%BD%D0%BE-%D0%B1%D0%BB%D0%B8%D0%B7%D0%BA%D0%B8-%D0%BB%D1%8A%D0%B6%D0%B8%D1%82%D0%B5-%D0%BD%D0%B0-%D0%BF%D1%8A%D1%80%D0%B2%D0%B0-%D1%81%D1%80%D0%B5%D1%89%D0%B0%E2%80%A6-news686078.html", "text": "Хората са склонни да лъжат още на първата среща, като силният пол най-често преувеличава финансовото си състояние, а дамите скриват няколко години от ЕГН-то. Резултатите от изследването показват, че 37% от жените са склонни да излъжат за истинската си възраст на първа среща. Основната мъжка лъжа на първа среща е за материалното състояние. За броя на нулите в заплатата лъжат 29% от мъжете. След парите, които изкарват, представителите на силния пол (18%) изопачават истината за предходната си връзка или скриват, че са били женени. 14% от момичетата стигат до по-големи крайности и използват дори други имена, а голяма част си измислят за професията и образованието си.", "date": "2017.08.27", "title": "ОПАСНО БЛИЗКИ! Лъжите на първа среща…"}
{"url": "http://pik.bg/%D0%B1%D1%80%D1%83%D1%82%D0%B0%D0%BB%D0%BD%D0%BE-%D0%BF%D1%80%D0%B5%D0%B1%D0%B8%D1%85%D0%B0-%D0%B4%D0%BE-%D1%81%D0%BC%D1%8A%D1%80%D1%82-%D0%B8%D0%B7%D0%B2%D0%B5%D1%81%D1%82%D0%B5%D0%BD-%D0%B1%D0%BB%D0%BE%D0%B3%D1%8A%D1%80-%D0%BF%D1%80%D0%B5%D0%B4-%D0%BE%D1%87%D0%B8%D1%82%D0%B5-%D0%BD%D0%B0-%D0%B4%D0%B5%D1%81%D0%B5%D1%82%D0%BA%D0%B8-%D1%81%D0%B2%D0%B8%D0%B4%D0%B5%D1%82%D0%B5%D0%BB%D0%B8-%D0%B2%D0%B8%D0%B4%D0%B5%D0%BE-news685990.html", "text": "Обществеността в Русия е потресена от жестоката саморазправа с 25-годишния блогър Станислав Думкин, станала в известния московски Горки парк. В медиите се появяват нови детайли около бруталното престъпление, станало на 13 август. Камерите за видеонаблюдение показват, че по време на конфликта около Стас и тримата нападатели е имало десетки свидетели, които нито са се намесили, нито са се обърнали към охраната на парка. Причина за чудовищната трагедия, прекъснала живота на 25-годишния мъж, се оказва... външният му вид, който не се харесал на трима агресивни хулигани. Те се приближили към Стас и компанията му и започнали да се заяждат. Първо свалили шапката му, после очилата му и ги стъпкали. След това повалили младежа на земята и започнали да го ритат и удрят, съобщава РЕН.тв. Блогърът бил откаран в болница с тежка травма на главата. Издъхнал от раните си на 26 август, без да дойде в съзнание. По случая е образувано досъдебно производство. Полицията изучава охранителните камери, заснели престъплението. Разпитват се свидетели. Според тв канал \"Звезда\" нападателите вече са установени, но още не са задържани. Родителите на Стас се опасяват, че случаят може да се потули и убийците да се отърват от наказание. \"Много сме объркани. Дори не ни позвъниха от полицията. Не знаем как се е случило. Стас беше ярък човек, винаги заобиколен от приятели. Да, той обичаше да носи шапки. Но беше много спокоен, неконфликтен, не пиеше. Беше добър. Гордеехме се със сина си\", казва покрусеният баща на убития младеж.", "date": "2017.08.27", "title": "БРУТАЛНО! Пребиха до смърт известен блогър пред очите на десетки свидетели! (ВИДЕО)"}
{"url": "http://pik.bg/%D1%83%D0%BD%D0%B8%D0%BA%D0%B0%D0%BB%D0%BD%D0%B0-%D0%BE%D0%BF%D0%B5%D1%80%D0%B0%D1%86%D0%B8%D1%8F-%D0%BF%D1%80%D0%B8%D1%88%D0%B8%D1%85%D0%B0-%D0%BE%D1%82%D1%80%D1%8F%D0%B7%D0%B0%D0%BD%D0%B8%D1%82%D0%B5-%D1%80%D1%8A%D1%86%D0%B5-%D0%BD%D0%B0-%D0%B6%D0%B5%D0%BD%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B0-%D0%BF%D1%80%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-news686004.html", "text": "Френски хирурзи пришиха отрязаните ръце на млада жена , пострадала във влакова катастрофа. Рядката операция е направена за първи път във Франция в университетската болница \"Гренобл Алп\" на 14 август. Тя е продължила четири часа, като са участвали два екипа. Започнала е вечерта, 50 минути след инцидента на гара Шамбери , която е на 60 км от болницата. \"Бързината, с която реагира спешната помощ и уменията на медицинския екип, позволиха да бъдат пришити и двете ръце, и дава най-добри шансове за възстановяване на пациентката - обясни болницата в изявление, цитирано от БТА. - Прекаленото забавяне може да причини необратими увреждания.\"", "date": "2017.08.27", "title": "УНИКАЛНА ОПЕРАЦИЯ! Пришиха отрязаните ръце на жена, пострадала при катастрофа"}
{"url": "http://pik.bg/%D0%B1%D0%B5%D0%B4%D1%81%D1%82%D0%B2%D0%B8%D0%B5-%D0%BA%D1%8A%D1%89%D0%B0-%D0%B3%D0%BE%D1%80%D0%B8-%D0%B2-%D0%BC%D0%B5%D0%BB%D0%BD%D0%B8%D0%BA-%D0%BF%D0%BB%D0%B0%D0%BC%D0%BD%D0%B0%D0%BB-%D0%B5-%D0%B8-%D0%B4%D0%B2%D0%BE%D1%80%D1%8A%D1%82-news686082.html", "text": "Къща и дворно място горят в Мелник. Това каза за Фокус инж. Дамян Дамянов, директор на Югозападно държавно предприятие. На място има екипи на Регионална дирекция „Пожарна безопасност и защита на населението“- Благоевград и на Държано горско стопанство - Сандански.", "date": "2017.08.27", "title": "БЕДСТВИЕ! Къща гори в Мелник, пламнал е и дворът"}
{"url": "http://pik.bg/%D0%BF%D1%80%D0%BE%D1%84-%D0%B1%D0%BE%D0%B6%D0%B8%D0%B4%D0%B0%D1%80-%D0%B4%D0%B8%D0%BC%D0%B8%D1%82%D1%80%D0%BE%D0%B2-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8%D1%8F%D1%82-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B8-%D0%BC%D1%83%D0%B7%D0%B5%D0%B9-%D0%BF%D1%80%D0%B8%D0%B4%D0%BE%D0%B1%D0%B8-%D1%81%D1%82%D0%B0%D1%80%D0%B8%D0%BD%D0%BD%D0%B0%D1%82%D0%B0-%D1%86%D1%8A%D1%80%D0%BA%D0%B2%D0%B0-%D0%B2-%D1%81-%D0%B1%D0%B5%D1%80%D0%B5%D0%BD%D0%B4%D0%B5-news686083.html", "text": "Националният исторически музей реши да придобие старинната църква в с. Беренде. Това съобщи за Фокус проф. Божидар Димитров, директор на Националния исторически музей. „Музеите обикновено се снабдяват с движими паметници на културата, но Националният исторически музей реши да придобие старинна църква. Това се прави по света, но в България не. За какво става дума? В село Беренде, близо до Годеч, има разкошна малка църква, която е пред рухване. В нея има стенописи от цар Иван Асен II, заедно с негови надписи. Църквата е световно известен паметник, има стенописи от 13 в.“, обясни проф. Димитров и уточни, че дълго време се е чудил защо църквата не се реставрира и не се превърне в културно-исторически обект. „Убедих се, че там е невъзможно да се направи каквото и да е било. Църквата е построена в края на един дол, до там е много трудно да се стигне дори пеша, камо ли да се извършва реставраторска дейност – по стенописи, икони, по сградата. Реших да постъпя по най-елегантния начин, както се прави напоследък по света. Както е известно египтяните пренесоха храмовете от долината на Аслан, на другаде също направиха подобни неща“, каза още той. „Италианска фирма, строяща на „Позитано“ някакъв обект, с нейни разноски бяха пренесени две гробници в Националния исторически музей. Укрепени са и сега всеки може да ги гледа и да им се радва. Същото нещо сега се опитва да направи друга фирма, вече българска. За съжаление, гробниците, открити край земеделското министерство, са почти напълно унищожени. Националният исторически музей не е вехтошарски магазин да събира всякакви боклуци. Църквата в Беренде е световно известен паметник, публикуван няколко пъти в голям формат и би трябвало да бъде достояние както на българите, така и на чужденците. Ще му намерим много хубаво място и ще го покажем на хората“, обясни проф. Божидар Димитров. Проф. Божидар Димитров вече е разговарял с председателя с отговорни дейци на културата. Той заяви, че няма да позволи този път нещата да попаднат в ръцете на полуграмотни същества. „Този път ще говори тежката наука дали е постъпено правилно, или не“, коментира проф. Божидар Димитров.", "date": "2017.08.27", "title": "Проф. Божидар Димитров: Националният исторически музей придоби старинната църква в с. Беренде"}
{"url": "http://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%BF%D0%BE%D0%B6%D0%B0%D1%80%D1%8A%D1%82-%D0%B2-%D0%BA%D1%80%D0%B5%D1%81%D0%BD%D0%B5%D0%BD%D1%81%D0%BA%D0%BE%D1%82%D0%BE-%D0%B4%D0%B5%D1%84%D0%B8%D0%BB%D0%B5-%D0%BF%D0%BE%D0%B3%D1%8A%D0%BB%D0%BD%D0%B0-%D1%81%D0%B5%D0%B4%D0%B5%D0%BC-%D0%BA%D1%8A%D1%89%D0%B8-news686085.html", "text": "Седем къщи са изгорели в района на кресненските села Стара Кресна и Ощава при пожара в Кресненското дефиле. Това каза за Фокус Николай Георгиев, кмет на Община Кресна. Той уточни, че три от тях са били постоянно обитавани, а останалите са се ползвали за вили. Георгиев добави, че е възстановено изцяло електрозахранването в община Кресна, включително и в село Ощава.", "date": "2017.08.27", "title": "ТРАГЕДИЯ! Пожарът в Кресненското дефиле погълна седем къщи"}
{"url": "http://pik.bg/%D0%B2%D0%BB%D0%B0%D1%81%D1%82%D0%B8%D1%82%D0%B5-%D0%B2-%D1%80%D1%83%D1%81%D0%B8%D1%8F-%D0%BF%D0%BE%D0%B3%D0%BD%D0%B0%D1%85%D0%B0-%D0%B0%D0%BB%D0%BB%D0%B0-%D0%BF%D1%83%D0%B3%D0%B0%D1%87%D0%BE%D0%B2%D0%B0-news686024.html", "text": "Пенсионният фонд на Русия (ПФР) е изпратил информация, че звездата на руската естрада Алла Пугачова все още не е подала нужното заявление за получаването на т.нар. \"майчински капитал\". Като родител на две близначета Пугачова има правото да получава социални надбавки за тях. Когато децата навършат 3-годишна възраст, ако тези средства не са използвани, мога та да се вземат наведнъж и да се насочат например към заплащането на частна детска градина. \"Каним Алла Борисовна при нас и ще се радваме да я видим не само като родител, ангажиран с Пенсионния фонд\", заявяват от ведомството, цитирани от РИА Новости.", "date": "2017.08.27", "title": "Властите в Русия погнаха Алла Пугачова"}
{"url": "http://pik.bg/%D0%BD%D0%B5%D0%BB%D0%B5%D0%BF%D0%BE-%D0%BA%D1%8A%D1%80%D0%BF%D0%B0-%D0%BF%D1%80%D0%BE%D0%B2%D0%B5%D1%81%D0%B5%D0%BD%D0%B0-%D0%BF%D1%80%D0%B5%D0%B7-%D0%B6%D0%B8%D1%86%D0%B8-%D1%83%D0%B1%D0%B8-%D0%BD%D0%B0-%D0%BC%D1%8F%D1%81%D1%82%D0%BE-%D0%BD%D1%8F%D0%BA%D0%BE%D0%BB%D0%BA%D0%BE-%D0%B4%D1%83%D1%88%D0%B8-%D0%B2-%D0%B8%D0%BD%D0%B4%D0%B8%D1%8F-%D0%B2%D0%B8%D0%B4%D0%B5%D0%BE-18-news686061.html", "text": "В Индия по време на празнично шествие, огромна кърпа, допряла се до електропровод, стана причина за смъртта на няколко души. Видео, заснето от дрон по време на събитието, е качено на LiveLeak. На кадрите се вижда как голямата процесия от хора преминава покрай провесената огромна кърпа. Внезапно по нея преминава ток, тя пламва и убива на място няколко от празнуващите. Тълпата се разбягва в различни посоки.", "date": "2017.08.27", "title": "НЕЛЕПО! Кърпа, провесена през жици, уби на място няколко души в Индия (ВИДЕО 18+)"}
{"url": "http://pik.bg/%D0%BD%D0%B0%D0%BF%D1%83%D0%BA-%D0%BD%D0%B0-%D0%BD%D0%B8%D0%BA%D0%BE%D0%BB-%D1%86%D0%B5%D0%BB%D1%83%D0%B2%D0%BA%D0%B0-%D0%B7%D0%B0-%D0%B3%D1%80%D0%B8%D0%B3%D0%BE%D1%80-%D0%BF%D1%80%D0%B5%D0%B4%D0%B8-%D0%BE%D1%82%D0%BA%D1%80%D0%B8%D1%82%D0%BE%D1%82%D0%BE-%D0%BF%D1%8A%D1%80%D0%B2%D0%B5%D0%BD%D1%81%D1%82%D0%B2%D0%BE-%D0%BD%D0%B0-%D1%81%D0%B0%D1%89-%D0%BD%D0%BE-%D0%BE%D1%82-%D1%81%D0%BD%D0%B8%D0%BC%D0%BA%D0%B0-news686081.html", "text": "Първата ни ракета в мъжкия тенис Григор Димитров получи целувка от приятелка преди старта на участието си на Откритото първенство на САЩ, съобщава гонгбг. Става дума за американската тенисистка Бетани Матек-Сандс, която е близка приятелка на Григор. \"Григор беше толкова усмихнат и ме караше да се смея по време на цялото интервю”, написа Бетани към снимка с Гришо, която публикува в социалните мрежи след интервю, което направи с него.", "date": "2017.08.27", "title": "НАПУК НА НИКОЛ! Целувка за Григор преди Откритото първенство на САЩ, но от... (СНИМКА)"}
{"url": "http://pik.bg/%D0%B1%D0%B5%D0%B4%D1%81%D1%82%D0%B2%D0%B8%D0%B5-%D0%BF%D0%B5%D1%82-%D1%81%D0%B0-%D0%B2%D0%B5%D1%87%D0%B5-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BD%D0%B0-%D1%83%D1%80%D0%B0%D0%B3%D0%B0%D0%BD%D0%B0-%E2%80%9E%D1%85%D0%B0%D1%80%D0%B2%D0%B8%E2%80%9C-%D0%B2-%D1%81%D0%B0%D1%89-news686102.html", "text": "Пет са вече жертвите на природната стихия Харви в американския щат Тексас, съобщава Хюстън кроникъл, цитиран от ТАСС и БТА. Става дума за загинали в Хюстън и околностите на града. Властите проверяват обстоятелствата на смъртта им, за да установят дали тя е следствие от урагана. По-рано бе съобщено за две жертви на бедствието в южния американски щат, както и за 14 ранени и значителни материални щети. Президентът Доналд Тръмп заяви, че ще отпътува за Тексас \"щом това стане възможно, без да се създават затруднения\", предаде Асошиейтед прес. Тръмп похвали държавните ведомства за справянето им с последиците от урагана Харви. \"Прекрасна координация между агенциите на всички нива на управлението\", написа той в Туитър. „Харви“ остави стотици хиляди хора без електричество и причини големи наводнения в няколко крайбрежни района в Тексас. Стихията връхлетя крайбрежието на Тексас като ураган от четвърта степен в петък вечерта. Впоследствие отслабна до тропическа буря, но властите предупредиха, че това не трябва да успокоява населението и природната стихия крие рискове. Бавното напредване на „Харви“ го прави много опасен, тъй като поройни дъждове ще валят над едни и същи райони няколко дни, отбелязва Франс прес. Националният център за ураганите предупреди, че на места до четвъртък се очакват валежи до 100 см, което може да доведе до \"катастрофални наводненията с възможни жертви\".", "date": "2017.08.27", "title": "БЕДСТВИЕ! Пет са вече жертвите на урагана „Харви“ в САЩ"}
{"url": "http://pik.bg/%D1%81%D1%80%D1%8A%D0%B1%D1%81%D0%BA%D0%B8-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B5-%D0%B8%D1%81%D0%BA%D0%B0-%D0%BA%D0%BE%D1%81%D0%BE%D0%B2%D0%BE-%D0%B4%D0%B0-%D1%81%D1%82%D0%B0%D0%BD%D0%B5-%D1%87%D0%BB%D0%B5%D0%BD-%D0%BD%D0%B0-%D1%8E%D0%BD%D0%B5%D1%81%D0%BA%D0%BE-%D0%B8-%D0%B8%D0%BD%D1%82%D0%B5%D1%80%D0%BF%D0%BE%D0%BB-news686106.html", "text": "Властите в Македония могат да водят собствена политика в страната си, но трябва да знаят, че за Сърбия е много важно Косово да не стане член на ЮНЕСКО и Интерпол, каза сръбският министър на отбраната Александър Вулин, цитиран от Фокус. „И Македония, и всички други страни трябва да знаят, че искането за членство на Косово в ЮНЕСКО и Интерпол е от голямо значение за нас. Ние смятаме, че Косово не смее и не може да бъде част от тези организации. Всички страни, които знаят това, ще разберат, че и нашите отношения в голяма степен ще се отнасят до това“, заяви сръбският министър Вулин. Той посочи, че Сърбия не поставя пречки на другите да решават за страните си, но и тя не позволява други да вземат решения от нейно име.", "date": "2017.08.27", "title": "Сръбски министър не иска Косово да стане член на ЮНЕСКО и Интерпол"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B1%D0%B8%D0%B2%D1%88%D0%B0%D1%82%D0%B0-%D0%BD%D0%B0-%D0%B4%D0%B5%D0%BC%D0%B8%D1%80-%D0%B4%D0%BE%D0%B3%D0%B0%D0%BD-%D1%81%D0%B5-%D1%81%D0%B3%D0%BE%D0%B4%D0%B8-%D0%B7%D0%B0-%D0%B4%D1%80%D1%83%D0%B3-%D0%B1%D0%BE%D0%B3%D0%B0%D1%82%D0%B0%D1%88-news685864.html", "text": "Таен годеж е направила синоптичката на Нова телевизия Гери Малкоданска. Червенокосата красавица е получила предложение за брак от сравнително новото си гадже - милионера Алекс Ковачев. Новината зарадвала най-много бившия й кандидат-свекър - Ахмед Доган. Почетният председател на ДПС никога не е харесвал Малкоданска за снаха и направи всичко възможно да я раздели от сина си Демир Доган. Алекс Ковачев и Гери са заедно от повече от половин година. За това време известният интериорен дизайнер успя сериозно да завърти главата на Малкоданска, като всеки месец я водеше на различно райски кътче по света. Именно на такова място Гери е получила предложението си за брак, шушукат в кулоарите на Нова, пише седмичник. По време на ваканцията им на остров Сицилия, Ковачев й подарил огромен букет с червени рози, в една от които се криел и годежният пръстен. Веднага след като влюбените се върнали от Италия, Малкоданска запознала родителите си с Алекс, който официално поискал ръката й. Засега няма насрочена дата за сватба, като се предполага, че двойката ще изчака поне до другата година, за да подготви грандиозна церемония. Българската Никол Кидман умишлено крие щастливата новина, за да не дразни бившия си Демир Доган, който имал доста сприхав характер.", "date": "2017.08.27", "title": "САМО В ПИК И \"РЕТРО! Бившата на Демир Доган се сгоди за друг богаташ"}
{"url": "http://pik.bg/%D1%81%D1%82%D0%B8%D0%B2%D1%8A%D0%BD-%D0%BA%D0%B8%D0%BD%D0%B3-%D0%B1%D0%BB%D0%BE%D0%BA%D0%B8%D1%80%D0%B0-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%B7%D0%B0-%D0%B4%D0%B0-%D0%BD%D0%B5-%D0%B3%D0%BB%D0%B5%D0%B4%D0%B0-%D1%82%D0%BE-news686077.html", "text": "Стивън Кинг блокира Доналд Тръмп, за да не гледа предстоящия филм \"То\" и сериала \"Господин Мерцедес\", които са по негови книги, съобщи Асошиейтед прес, цитирани от Дарик. \"Без клоуни за теб, Доналд. Хвърли се сам в пространството\", написа Стивън Кинг в Туитър. Реакцията на писателя е предизвикана от факта, че Доналд Тръмп го блокира в Туитър. Филмът \"То\" е за група деца, които се борят със страховете си, когато се изправят срещу злия клоун Пениуайз. Филмът ще излезе по екраните през септември. Сериалът \"Господин Мерцедес\" е за убиец, който се врязва в навалица с откраднат мерцедес. Излъчването му започна в началото на август. Стивън Кинг отдавна критикува Доналд Тръмп. Президентът блокира достъпа му до акаунта си Туитър през лятото.", "date": "2017.08.27", "title": "Стивън Кинг блокира Доналд Тръмп, за да не гледа \"То\""}
{"url": "http://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%BF%D0%B5%D1%82%D0%B8%D0%BC%D0%B0-%D0%B0%D0%BB%D0%BF%D0%B8%D0%BD%D0%B8%D1%81%D1%82%D0%B8-%D0%B7%D0%B0%D0%B3%D0%B8%D0%BD%D0%B0%D1%85%D0%B0-%D0%B2-%D0%B0%D0%B2%D1%81%D1%82%D1%80%D0%B8%D0%B9%D1%81%D0%BA%D0%B8%D1%82%D0%B5-%D0%B0%D0%BB%D0%BF%D0%B8-news686060.html", "text": "Петима алпинисти са загинали, а един е получил тежки наранявания в австрийските Алпи, съобщава телевизонният канал ORF. Уточнява се, че става дума за нещастен случай около Залцбург, в района на Цел аз Зее. Според информация на представителя на Червения кръст Антон Войтофер до инцидента се е стигнало след скъсване на връзка между алпинистите. В спасителната операция са се включили пет специални хеликоптера.", "date": "2017.08.27", "title": "Трагедия! Петима алпинисти загинаха в австрийските Алпи"}
{"url": "http://pik.bg/%D0%BF%D0%B0%D1%8F%D1%86%D0%B8%D1%82%D0%B5-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D0%BD%D0%B5-%D1%81%D0%BF%D1%8F%D1%82-%D0%B8-%D0%B2-%D0%BD%D0%B5%D0%B4%D0%B5%D0%BB%D1%8F-%D0%B2%D0%B4%D0%B8%D0%B3%D0%BD%D0%B0%D1%85%D0%B0-%D0%BB%D1%8A%D1%81%D0%BA%D0%B0%D0%B2%D0%BE-%D0%B0%D1%83%D0%B4%D0%B8-%D0%BE%D1%82-%D1%81%D0%BF%D0%B8%D1%80%D0%BA%D0%B0-news686058.html", "text": "Паяците в Пловдив вдигат масово нарушители и в неделните дни. „Жертва“ на репатриращата кола този път се оказа лъскаво Audi S5 с пазарджишка регистрация, която бе оставено на спирката на Сточна гара, сигнализираха читатели на \"Трафик Нюз\". Припомняме, че в момента тече процедура за закупуването на два нови паяка, на стойност 490 000 лева. В момента на територията на града едва 4 паяка репатрират автомобили.  От тях имало само един паяк, който можел да вдига джипове, и той често се развалял. Така от звеното, което отговаряли за репатрирането, често изпадали в патова ситуация – въпреки сигналите за лъскав джип, спрял на тротоара, нямало как да бъде вдигнат. С новите паяци това ще бъде възможно. Освен това идеята един паяк да дежури денонощно само по големите булеварди и да вдига нарушители. Регулярно ще се правят и акции за масово раздигане на автомобили на улици, които вече са възприети като паркинги, въпреки че спирането по тях е забранено.", "date": "2017.08.27", "title": "Паяците в Пловдив не спят и в неделя! Вдигнаха лъскаво \"Ауди\" от спирка"}
{"url": "http://pik.bg/%D0%B2-%D0%B0%D1%81%D0%B5%D0%BD%D0%BE%D0%B2%D0%B3%D1%80%D0%B0%D0%B4-%D0%BF%D0%BE%D0%B4%D0%BD%D0%BE%D0%B2%D0%B8%D1%85%D0%B0-%D0%BF%D1%80%D0%BE%D1%82%D0%B5%D1%81%D1%82%D0%B8%D1%82%D0%B5-news686108.html", "text": "Десетки хора се събраха на протест пред паметника на Цар Иван Асен II в Асеновград, за да изразят недоволството си от беззаконието в ромската махала в града. Основно искане на протестиращите е жителите в ромската махала, които не са регистрирани в Общината, ще бъдат изселени, отбелязва Фокус. Според тях откритата преди дни полицейска приемна в кв. „Лозница“ няма да реши проблема, тъй като петимата полицейски служители, които ще работят там, са недостатъчни. Протестът тази вечер е поредният, който се организира след инцидента от края на месец юни, при който група роми нападнаха деца от отбора по гребане, трениращи на язовир \"40-те извора\". 11 души от местната махала \"Лозница\" бяха арестувани за побоя и чакат делото по случая. Кметът на Община Асеновград Емил Караиванов, вицепремиерът Валери Симеонов и министърът на вътрешните работи Валентин Радев оповестиха мерки за овладяване на напрежението, сред които проверка на незаконното строителство в ромската махала. При проведените до момента две акции общината събори 26 незаконни постройки. В четвъртък пък беше открита постоянна полицейска приемна на територията на махалата.", "date": "2017.08.27", "title": "В Асеновград подновиха протестите"}
{"url": "http://pik.bg/%D0%B0%D0%B4%D1%81%D0%BA%D0%B8-%D0%B6%D0%B5%D0%B3%D0%B8-%D0%B8-%D0%BF%D1%80%D0%B5%D0%B7-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8---%D0%B4%D0%BE-35-%D0%B3%D1%80%D0%B0%D0%B4%D1%83%D1%81%D0%B0-%D0%BE%D1%87%D0%B0%D0%BA%D0%B2%D0%B0%D1%82-%D0%BD%D0%B8-20-%D0%B4%D0%BD%D0%B8-%D1%86%D0%B8%D0%B3%D0%B0%D0%BD%D1%81%D0%BA%D0%BE-%D0%BB%D1%8F%D1%82%D0%BE-news686097.html", "text": "Захлаждането ще бъде с до 2-3 градуса, а валежите ще бъдат оскъдни. Топлото време ще продължи и през втората половина на септември. Температурите отново ще се покачат до 31-32 градуса, като в Русе и Велико Търново прогнозите предвиждат дори по-големи жеги. „Ще имаме циганско лято от поне 20 дни. Хората спокойно могат да планират почивки край морето, както и планински преходи, защото времето няма да ни поднася никакви изненади“, допълват учените от БАН. Около 21-22 септември обаче есента ще напомни за себе си. Очакваме рязко понижение на температурите с 9-11 градуса и те ще се движат между 19-22 градуса. Сутрешните температури ще падат до 8-10 градуса. Ще се появят и първите мъгли в котловинните полета на Западна България. На 22 септември, точно в 23:44 часа, астрономическата есен  ще настъпи, тогава е и есенното равноденствие. Дневните температури обаче отново ще започнат да се покачват. Техните стойности ще достига до 25-27 градуса. Около 29 септември и след това се очаква окончателно да се сбогуваме с топлото време, а сланите ще започнат да падат първо в западните части на страната. Горещо време ни очаква през първия есенен месец. Метеоролозите са категорични, че температурите през септември ще бъдат необичайно високи за сезона и почти до финала му ще надхвърлят 30 градуса. „В самото начало на месеца ще бъде най-горещо, а преходът от последния летен месец към първия есенен изобщо няма да се усети“, обясняват климатолозите. Според техните прогнози най-горещо ще бъде в Пловдивско, Видинско и Сандански, където живакът ще достигне дори шокиращите 35 градуса. Сухо и горещо ще остане през първата десетдневка на септември. След това са възможни превалявания от дъжд, които обаче няма да понижат съществено високите температури.", "date": "2017.08.27", "title": "Адски жеги и през септември - до 35 градуса! Очакват ни 20 дни циганско лято!"}
{"url": "http://pik.bg/%D0%BF%D0%BE%D1%87%D0%B8%D0%BD%D0%B0-%D1%80%D0%B5%D0%B6%D0%B8%D1%81%D1%8C%D0%BE%D1%80%D1%8A%D1%82-%D1%82%D0%BE%D0%B1%D0%B8-%D1%85%D1%83%D0%BF%D1%8A%D1%80-%D1%81%D1%8A%D0%B7%D0%B4%D0%B0%D0%BB-%D0%BA%D1%83%D0%BB%D1%82%D0%BE%D0%B2%D0%B8%D1%82%D0%B5-%D1%82%D0%B5%D0%BA%D1%81%D0%B0%D1%81%D0%BA%D0%BE-%D0%BA%D0%BB%D0%B0%D0%BD%D0%B5-%D0%B8-%D0%BF%D0%BE%D0%BB%D1%82%D1%8A%D1%80%D0%B3%D0%B0%D0%B9%D1%81%D1%82-news686079.html", "text": "Американският режисьор Тоби Хупър, специалист по филми на ужасите, почина на 75 години, съобщава ТАСС, цитирани от Дарик. Обстоятелствата около смъртта на режисьора не са обявени. Той е починал в дома си в Шърман оукс, предградие на Лос Анджелис. Филмът \"Тексаско клане\" на Тоби Хупър от 1974 г. е един от най-влиятелните хоръри на всички времена заради реалистичния подход и налудничавостта. Той създава и \"Полтъргайст\", продуциран от Стивън Спилбърг. Филмът става класика в жанра. Минисериалът му по бестселъра \"Сейлъмс Лот\" на Стивън Кинг също е признат за високо постижение в телевизионния хорър и по-късно е разпространен и в киносалоните в две части. Последният филм на Тоби Хупър е \"Джин\" от 2013 г.", "date": "2017.08.27", "title": "Почина режисьорът Тоби Хупър, създал култовите \"Тексаско клане\" и \"Полтъргайст\""}
