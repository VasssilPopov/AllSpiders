{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D1%82%D1%80%D1%83%D1%81-%D1%81-%D0%BC%D0%B0%D0%B3%D0%BD%D0%B8%D1%82%D1%83%D0%B4-5-%D0%BF%D0%BE-%D1%80%D0%B8%D1%85%D1%82%D0%B5%D1%80-%D1%83%D0%B4%D0%B0%D1%80%D0%B8-%D1%82%D1%83%D1%80%D1%86%D0%B8%D1%8F-news661665.html", "text": "Земетресение с магнитуд 5 по скалата на Рихтер удари Турция, съобщи Европейския сеизмологичен център. Епицентърът е бил на седем километра от селището Гелмармара и на дълбочина 10 километра. Не се съобщава за разрушения и жертви.", "date": "2017.05.27", "title": "ИЗВЪНРЕДНО: Трус с магнитуд 5 по Рихтер удари Турция"}
{"url": "http://pik.bg/%D0%B5%D0%B3%D0%B8%D0%BF%D0%B5%D1%82-%D0%B0%D0%BB%D0%B0%D1%80%D0%BC%D0%B8%D1%80%D0%B0-%D0%B4%D0%B6%D0%B8%D1%85%D0%B0%D0%B4%D0%B8%D1%81%D1%82%D0%B8%D1%82%D0%B5-%D0%BA%D0%BE%D0%B8%D1%82%D0%BE-%D1%83%D0%B1%D0%B8%D1%85%D0%B0-%D1%86%D1%8F%D0%BB-%D0%B0%D0%B2%D1%82%D0%BE%D0%B1%D1%83%D1%81-%D1%81-%D0%BA%D0%BE%D0%BF%D1%82%D0%B8-%D1%81%D0%B0-%D0%BE%D0%B1%D1%83%D1%87%D0%B0%D0%B2%D0%B0%D0%BD%D0%B8-%D0%B2-%D0%BB%D0%B8%D0%B1%D0%B8%D1%8F-news661653.html", "text": "Египетският министър на външните работи Самех Шукри съобщи на своя американски колега Рекс Тилърсън, че джихадистите, които в петък нападнаха автобус, превозващ коптски християни, са били обучавани в тренировъчни лагери в Либия, съобщи АФП, като се позовава на изявление на външнополитическото ведомство от събота. Шукри заяви, че „има достатъчно информация и доказателства, че терористичните елементи, замесени в нападението, са били обучавани в тези лагери“, се казва в изявлението. В петък Египет извърши серия въздушни удари срещу цели на ислямистите в Либия, след като по-рано същият ден маскирани нападнаха автобус, превозващ християни към манастир южно от столицата Кайро, убивайки 29 души. Отговорност за атаката пое „Ислямска държава“.", "date": "2017.05.27", "title": "Египет алармира: Джихадистите, които убиха цял автобус с копти, са обучавани в Либия "}
{"url": "http://pik.bg/%D0%B5%D0%B2%D1%80%D0%BE%D1%82%D0%BE-%D1%81%D0%B5-%D1%81%D1%8A%D0%B2%D0%B7%D0%B5-%D0%B8-%D0%B5-%D0%BD%D0%B0-%D0%BF%D1%8A%D1%82-%D0%B4%D0%B0-%D1%80%D0%B5%D0%B3%D0%B8%D1%81%D1%82%D1%80%D0%B8%D1%80%D0%B0-%D0%BD%D0%B0%D0%B9-%D1%83%D1%81%D0%BF%D0%B5%D1%88%D0%BD%D0%B0%D1%82%D0%B0-%D1%81%D0%B8-%D0%B3%D0%BE%D0%B4%D0%B8%D0%BD%D0%B0-%D0%BE%D1%82-%D0%B4%D0%B5%D1%81%D0%B5%D1%82%D0%B8%D0%BB%D0%B5%D1%82%D0%B8%D0%B5-%D0%BD%D0%B0%D1%81%D0%B0%D0%BC-news661667.html", "text": "Очакваше се това да бъде една година на риск, която може да доведе дори до разпадане на еврото. Оказва се обаче, че това е най-добрата година за общата валута от десетилетие насам, коментира „Блумбърг”. Еврото удари шестмесечен връх спрямо долара през изминалата  седмица и е на път да стане най-добре представящата се валута от страните в Г10 за първата половина на година. Загубата на антиевропейски кандидати на изборите в Холандия и Франция, по-добрите от очакванията икономически данни и увеличаването на притока на средства към фондовите пазари в еврозоната правят инвеститорите по-уверени за перспективите. \"Налице е положителна динамика при потоците, като все повече хедж фендове се включват в търговията с евро\", казва Атанасиос Вамвакидис, ръководител на валутната стратегия към Г10 в Bank of America Merrill Lynch, която поддържа дълга позиция към общата валута спрямо йената. Чуждестранните инвеститори са купили 7 млрд. долара от борсово търгуваните фондове в еврозоната, без хеджиране върху валутата, от март насам спрямо хеджирани само 0,9 млрд. долара, посочва Morgan Stanley. \"Търговията на седмицата\" на американската банка е да се купува евро спрямо йена. Еврото е поскъпнало с над 6% спрямо щатския долар тази година, като е напът да отбележи най-големия си годишен ръст от 2007 г. Към момента то се търгува за около 1,1230 долара. Банки, сред които Credit Agricole, UniCredit и ING, наскоро повишиха прогнозите си за валутата, като ING смята, че стойността ѝ ще достигне 1,20 долара до средата на 2018 г. Повишаването се случва, след като еврото се срина с общо 23% през последните три години, което накара германският канцлер Ангела Меркел да заяви този месец, че валутата е \"твърде слаба\" заради политиката на Европейската централна банка. Еврото е по-подценено спрямо останалите валути от Г10 по отношения на паритета на покупателна способност, сочат данни на Организацията за икономическо сътрудничество и развитие. След дългата борба на региона да излезе от финансовата криза, икономическите данни се подобряват, като последните данни за производството и продажбите на дребно в еврозоната задминаха прогнозите на анализаторите. Инфлацията също се ускорява, макар че има различие в позициите на представителите на ЕЦБ по това кога да се започне премахването на паричните стимули. Победата на центриста Еманюел Макрон на изборите за президент във Франция срещу евроспектично настроената Марин льо Пен този месец, както и напредъкът по разговорите около дълговете на Гърция, допълнително засилват апетита към регионалните активи. \"Вече започваме да виждаме еврото да се движи в съответствие с положителните изненади от икономическите данни\", казват стратези от Morgan Stanley в коментар към клиентите си. \"По-силният растеж означава по-силно евро\".", "date": "2017.05.27", "title": "Еврото се съвзе и е на път да регистрира най-успешната си година от десетилетие насам"}
{"url": "http://pik.bg/%D0%BC%D0%BB%D0%B0%D0%B4%D0%B5%D0%BD-%D0%BC%D0%B0%D1%80%D0%B8%D0%BD%D0%BE%D0%B2-%D0%BF%D1%80%D0%B5%D0%B4%D1%81%D1%82%D0%BE%D1%8F%D1%82-%D0%B0%D1%80%D0%B5%D1%81%D1%82%D0%B8-%D0%BD%D0%B0-%D0%B7%D0%BD%D0%B0%D0%BA%D0%BE%D0%B2%D0%B8-%D1%84%D0%B8%D0%B3%D1%83%D1%80%D0%B8-%D0%B8-%D0%BD%D0%B5-%D1%81%D0%B0%D0%BC%D0%BE-news661666.html", "text": "\"Предстоят арести на знакови лица и не само. Работи се по всички линии. Стремежът е да се създаде у хората усещане за сигурност.\" Това каза пред камерите на Канал 3 главният секретар на МВР Младен Маринов. \"Командироват се полицаи по Черноморието. При групите за наркоразпространение там залогът е голям и печалбите са сериозни. Нашата задача е нито една група да не се почувства силна и безнаказана. Предишният летен сезон приключи успешно. Очакват се нови 1000 полицаи да влязат в системата, в редиците на МВР\", коментира Младен Маринов. Относно заловения канал на вход на летище София за бежанци, Маринов заяви, че не е много масов и добави, че мрежата няма как да съществува без съдействие на служители на летището. \"Две лица, които е трябвало да преминат, са задържани. През подобен канал могат да преминат и терористи. Операцията спомогна за укрепване на дисциплината и решаване на вътрешни проблеми при летището. Като цяло отчитаме намаляване на миграционния натиск поради засилването на охраната на българо-турската граница\", допълни главният секретар на МВР. Той подчерта, че нивото на заплаха към страната ни не е повишено и остава най-ниското, трето ниво.", "date": "2017.05.27", "title": "Младен Маринов: Предстоят арести на знакови фигури и не само "}
{"url": "http://pik.bg/%D0%B4-%D1%80-%D0%B0%D0%BD%D0%B3%D0%B5%D0%BB-%D0%BA%D1%83%D0%BD%D1%87%D0%B5%D0%B2-5-%D1%81%D0%B0-%D1%81%D0%BB%D1%83%D1%87%D0%B0%D0%B8%D1%82%D0%B5-%D0%BD%D0%B0-%D0%B7%D0%B0%D1%80%D0%B0%D0%B7%D0%B5%D0%BD%D0%B8-%D1%81-%D0%BC%D0%BE%D1%80%D0%B1%D0%B8%D0%BB%D0%B8-%D0%B2-%D0%BF%D0%B0%D0%B7%D0%B0%D1%80%D0%B4%D0%B6%D0%B8%D0%BA-news661656.html", "text": "5 са случаите на заразени с морбили в Пазарджик. Това каза главният държавен здравен инспектор д-р Ангел Кунчев за разпространението на морбили в страната пред \"Фокус\". По думите му макар и много бавното нарастване на броя на случаите, продължават да се увеличават заразените с морбили. „Засега основно в Пловдив и пловдивска област, като в последните две седмици имаме и първите случаи в Пазарджик, касаеше се първоначално за два случая. От миналата седмица имаме още три, така че общо 5 стават в Пазарджик. Те все още не са лабораторно потвърдени, но общо взето нямаме съмнение в диагнозата, тъй като пък клиничната картина е много типична“, обясни д-р Кунчев. Според него причината заразата да продължава да се разпространява в отделните части от страната е само една – морбилният вирус е много лесно преносим. „Това е една от най-заразните болести, така че навсякъде, където той открие неимунни лица, деца най-вече, предизвиква много лесно и бързо заболяване. Всеки, който не е защитен чрез имунизация, има опасност при среща с вируса в над 95% да развие заболяването“, допълни той. Попитан дали има начин да бъде установено дали на едно дете е поставена ваксина срещу морбили, заушка и рубеола, д-р Кунчев отговори, че има и могат да се правят изследвания, които доказват наличието на антитела. „Това обаче е бавно, скъпо и невинаги необходимо. Обикновено знаете, че имунизацията се записва в имунизационния паспорт, в журнала при личния лекар, така че такава информация би трябвало да има“, каза още д-р Ангел Кунчев.", "date": "2017.05.27", "title": "Д-р Ангел Кунчев: 5 са случаите на заразени с морбили в Пазарджик"}
{"url": "http://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D1%82%D0%B5%D0%B6%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B1%D0%BB%D0%BE%D0%BA%D0%B8%D1%80%D0%B0-%D0%BE%D0%BA%D0%BE%D0%BB%D0%BE%D0%B2%D1%80%D1%8A%D1%81%D1%82%D0%BD%D0%BE%D1%82%D0%BE-%D0%BD%D0%B0-%D0%BF%D0%BB%D0%BE%D0%B2%D0%B4%D0%B8%D0%B2-%D1%81%D0%BD%D0%B8%D0%BC%D0%BA%D0%B0-news661668.html", "text": "Тежка катастрофа стана преди минути на Околовръстното шосе на Пловдив, съобщи \"Трафик нюз\". Две коли са се ударили челно на пътя преди отбивката за магистрала Тракия. На земята лежи окървавен мъж, на който му оказват помощ. Друг е със сериозна рана на лицето. Коли са спрели, за да окажат помощ на пострадалите. На място все още няма линейка. Екип на полицията регулира движението. Преминаването се извършва само в едната лента и става изключително бавно. И по двете превозни средства щетите са сериозни. Най-вероятно неправилно изпреварване е довело до тежкия пътен инцидент.", "date": "2017.05.27", "title": "ОТ ПОСЛЕДНИТЕ МИНУТИ! Тежка катастрофа блокира Околовръстното на Пловдив (СНИМКА)"}
{"url": "http://pik.bg/%D0%BA%D1%80%D0%B0%D1%81%D0%BE%D1%82%D0%B0-%D0%BF%D0%B0%D0%BF%D0%B0%D1%80%D0%B0%D1%86%D0%B8-%D1%81%D0%BD%D0%B8%D0%BC%D0%B0%D1%85%D0%B0-%D0%BA%D0%BE%D1%80%D1%82%D0%BD%D0%B8-%D0%BA%D0%B0%D1%80%D0%B4%D0%B0%D1%88%D0%B8%D1%8F%D0%BD-%D0%B2-%D0%BF%D0%B8%D0%BA%D0%B0%D0%BD%D1%82%D0%BD%D0%B0-%D0%BF%D0%BE%D0%B7%D0%B0-news661657.html", "text": "От няколко дни Кортни Кардашиян и Кендъл Деженър се наслаждават на морето и хубавото време край Лазурния бряг. Разбира се, сестрите са на шикозна яхта в компанията на млади мъже. Красавиците демонстрират цяла колекция от оскъдни бански костюми, като ги сменят по няколко пъти на ден. Папараците внимателно следят воаяжа на Кортни и Кендъл. И търпението им е възнаградено-няколко доста пикантни пози на Кортни вече са в интернет. Майката на три деца възхищава с фигура, в която и най-взискателното око няма да открие и капка целулит. Не избягна папараците и Кендъл. Заснета е как прави слънчева баня върху сърф дъска. И въпреки че отзад картината не е така впечатляваща както при Кортни, има какво да се види.", "date": "2017.05.27", "title": "КРАСОТА: Папараци снимаха Кортни Кардашиян в пикантна поза!"}
{"url": "http://pik.bg/%D0%B8-%D0%BD%D0%B5%D1%80%D0%BE%D0%B4%D0%B5%D0%BD%D0%B8%D1%82%D0%B5-%D0%B1%D0%B5%D0%B1%D0%B5%D1%82%D0%B0-%D0%B8%D0%B3%D1%80%D0%B0%D1%8F%D1%82-%D0%B9%D0%BE%D0%B3%D0%B0-news661641.html", "text": "Започнах да се занимавам с медитация през 1999 година. Моят първи учител бе македонският художник Перица Георгиев. Чрез него се докоснах до различни учения. Правихме разни практики като ребъртинг и зикер, пеехме мантри. Тогава се поставиха основите за мен. Това, което най-силно ме впечатли, бяха мантрите. Те успокояват ума и разтварят душата. А всеки знае поговорката: Който пее, зло не мисли. И е така, казва Елица Йоргова, завършила най-старото в света училище по йога в Индия пред „Марица”. През 2002 година тя отишла при Дамян Василев. Той е един от първите и най-добрите йога преподаватели в България. Човек с много знания. Ходела при него по три пъти в седмицата, но тогава не си и представяла, че йога ще стане нейна професия. Ала лекотата, която чувствала в тялото и душата си, била незабравима. „Практикувах йога през цялото време, но в един момент реших, че това не ми стига. Не знаех дали съм научила достатъчно. Не бях сигурна дали изпълнявам всичко правилно. Предимството да практикуваш под указанията на инструктор е това, че обучен човек те коригира и те предпазва. А аз карах със запомненото от миналото. Така реших, че искам да уча йога и да уча точно в Индия. Дори не се прибрах в България”, разказва Елица. Случаят я насочва към Кайвалядхама - най-старото училище за йога преподаватели в света. Там Елица усвоява всичко - и ползите, и противопоказанията на практиките. И най-вече отговорността да си йога преподавател. За нейно съжаление обучението трае само 9 месеца. „Видя ми се малко, макар че стандартните курсове днес, дори и в Индия, са от един до три месеца. Да станеш инструктор по йога определено изисква повече време”, казва тя. Когато излиза от училището в Индия, Елица още не се чувства преподавател. Ала щом си идва в Пловдив, приятел я кани да проведе един час и на нея  харесва. Така решава да преподава на свои групи. На първото  занимание има само една ученичка, и то приятелка на майка , дошла да я подкрепи. Но Елица си спомня за трепета, с който е провела този час. Следват и провалени часове, и успешни. Сега всеки работен ден на Елица минава сред хора, които искат да се усъвършенстват и да си помогнат в различни насоки - за здравето или за психиката. Новата  любов са майките и бебетата. След като самата тя става майка, вижда колко много може да бъде от полза за жените. След лека бременност и раждането на едно спокойно и усмихнато бебе, Елица прави курсове за майки и за бебета. Нейното верую е, че йога премахва страховете на майката и тя не ги предава на бебето. И така на света идват много по-спокойни и щастливи хора. „Това не е професия, а удоволствие за мен. Толкова съм щастлива в залата. Винаги обяснявам с огромно желание и съм удовлетворена, когато хората си тръгнат с усмивка. Работя с бременни, с майки, с бебета. И бебетата в коремите играят йога или поне осъзнават, че майките им го правят. Наскоро дойде една моя курсистка да ми покаже бебето си. Щом го заговорих, то ме позна. Или поне така каза майка му, но аз напълно го вярвам”, казва тя.", "date": "2017.05.27", "title": "И неродените бебета играят йога"}
{"url": "http://pik.bg/%D0%B3%D1%80%D1%83%D0%BF%D0%B0%D1%82%D0%B0-%D0%BD%D0%B0-%D0%BD%D0%B0%D0%B9-%D0%B1%D0%BE%D0%B3%D0%B0%D1%82%D0%B8%D1%82%D0%B5-%D0%B4%D1%8A%D1%80%D0%B6%D0%B0%D0%B2%D0%B8-%D0%B3-7-%D0%BF%D1%80%D0%BE%D0%B4%D1%8A%D0%BB%D0%B6%D0%B8-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D1%81%D1%80%D0%B5%D1%89%D1%83-%D1%80%D1%83%D1%81%D0%B8%D1%8F-%D0%B8-%D0%B7%D0%B0%D1%8F%D0%B2%D0%B8-%D0%B3%D0%BE%D1%82%D0%BE%D0%B2%D0%BD%D0%BE%D1%81%D1%82-%D0%B4%D0%B0-%D0%BD%D0%B0-news661660.html", "text": "Страните от Г 7 се договориха за продължаване на санкциите, наложени на Русия до изпълнението на нейните ангажименти по Минските споразумения, съобщи „Уолстрийт джърнъл”. Така бяха преодолени различията в позициите на отделни държави по тази тема. В публикуваното общо съобщение се казва ,че санкциите ще бъдат свалени, когато Москва изпълни своите ангажименти по Минските споразумения. Ако това не стане и има необходимост, страните са готови да наложат допълнителни санкции срещу Русия. По отношение на глобалната търговия, лидерите на най-развитите икономически държави подкрепят Световната търговска организация и обявяват, че ще се борят с протекционизма. Те се задължават да осигурят спазването на всички правила на СТО от всички държави, които членуват в организацията.", "date": "2017.05.27", "title": "Групата на най-богатите държави Г 7 продължи санкциите срещу Русия и заяви готовност да наложи нови, ако е необходимо"}
{"url": "http://pik.bg/%D0%B7%D0%BE%D1%80%D0%B0%D0%BD-%D0%B7%D0%B0%D0%B5%D0%B2-%D0%BF%D1%80%D0%B5%D0%B8%D0%B7%D0%B1%D1%80%D0%B0%D0%BD-%D0%BD%D0%B0%D1%87%D0%B5%D0%BB%D0%BE-%D0%BD%D0%B0-%D1%81%D0%B4%D1%81%D0%BC-news661672.html", "text": "Зоран Заев е старият нов лидер на СДСМ. Така решиха делегатите на 22-ия конгрес на партията. На поста вицепрезидент остава и Радмила Шекеринска, която и до днес изпълняваше  тази функция. Малки промени в състава има само в Надзорния съвет на СДСМ. От 723 присъстващи делегати на Конгреса гласуваха 643, от тях подкрепа за Заев дадоха 597 делегати, съобщи \"МК Нюз\". „Благодаря за огромната подкрепа, за да ръководя, не коя да е партия, а СДСМ. Ще продължа да работя с още по-голяма решителност, за да направим още по-добра Република Македония и да отворим нашите прозорци към Европа. Нашата държава ще бъде  ще бъде унитарна, хората ще имат равни шансове, водейки се от човешките права и свободи, за да се наредим  между държавите и народите от цивилизования свят. Това е свят, в който хората не са оптеретни от миналото, защото светът е богатство от различия”,  каза в последната реч на 22 конгрес на СДСМ Зоран Заев.", "date": "2017.05.27", "title": "Зоран Заев преизбран начело на СДСМ"}
{"url": "http://pik.bg/%D0%B1%D1%83%D0%BC-%D0%BD%D0%B0-%D1%86%D0%B5%D0%BD%D0%B8%D1%82%D0%B5-%D0%BD%D0%B0-%D0%B7%D0%B5%D0%BC%D1%8F%D1%82%D0%B0-%D0%BA%D1%80%D0%B0%D0%B9-%D0%BC%D0%B0%D0%BA%D0%B0%D0%B7%D0%B0-%D0%B7%D0%B0-%D0%B4%D0%B5%D0%BA%D0%B0%D1%80-%D0%BD%D0%B8%D0%B2%D0%B0-%D0%B8%D1%81%D0%BA%D0%B0%D1%82-20-000-%D0%B5%D0%B2%D1%80%D0%BE-%D0%BA%D1%83%D0%BF%D1%83%D0%B2%D0%B0%D1%87%D0%B8-%D0%B8%D0%BC%D0%B0-%D0%B4%D0%BE%D1%81%D1%82%D0%B0%D1%82%D1%8A%D1%87%D0%BD-news661634.html", "text": "Отварянето на ГКПП „Маказа” промени икономическите параметри в населените места от двете страни на границата ни с Гърция. Докато жителите на Комотини и съседните села превърнаха Кирково и Кърджали в свои шопинг центрове, то цяла Южна България заплю най-близките гръцки плажове за своя територия, съобщи „24 Родопи”. В същото време стопани в Кирковско вдигнаха цените на земеделската земя почти пет пъти, а клиенти се намират. 20 евро за квадратен метър достигна цената на буренясали ниви в община Кирково, в близост до пътя за Маказа. Земеделски имот, който преди 2013 година буквално бе непродаваем, вече очаква своя нов собственик срещу „скромните” 20 000 евро за декар. „Съвсем скоро земеделска земя в близост до общинския център и до пътя към границата бе продадена за 10 000 лева за декар. Нещо немислимо преди години. Оценката е за 2000 лева за 1000 квадратни метра. Сделката бе за площ от около 4 декара”, разкриват местни собственици на земя. По думите им, най-вероятно ще се строи бензиностанция на терена. Скокът на цените според тях обаче не е напълно оправдан. „Предстои прокарване на газовата връзка с Гърция. Вече започна и отчуждаването на имоти. Всеки един купувач трябва да е наясно в подробности с проекта, в противен случай може да закупи земя, която след това държавата да отнеме за 1500 лева за декар. Също така има и защитени зони около транзита на газ, върху които няма да може да се строи. Това също трябва да се вземе предвид. Но все пак единствено търсенето предопределя предлагането и цената. Има ли интерес, напълно в реда на нещата е имотите да поскъпват”, коментира местен бизнесмен. Не така обаче стоят нещата с имотите, далеч от пътя. Цените са същите, а промяна в тях зависи единствено от качеството на предлаганото. Въпреки това, фрапантни разлики не се забелязват. „Нивите” край пътя остават най-ценния актив.", "date": "2017.05.27", "title": "Бум на цените на земята край Маказа: За декар нива искат 20 000 евро, купувачи има достатъчно"}
{"url": "http://pik.bg/%D0%B4%D0%B0%D0%BB%D0%B0%D0%B2%D0%B5%D1%80%D0%B0-%D0%BA%D0%B0%D0%BA-%D1%87%D0%B5%D1%80%D0%B5%D1%88%D0%B8%D1%82%D0%B5-%D0%BF%D0%BE%D1%81%D0%BA%D1%8A%D0%BF%D0%B2%D0%B0%D1%82-%D0%BE%D1%82-80-%D1%81%D1%82%D0%BE%D1%82%D0%B8%D0%BD%D0%BA%D0%B8-%D0%B4%D0%BE-5-%D0%BB%D0%B5%D0%B2%D0%B0-news661630.html", "text": "Трудно начало за черешовата кампания в Кюстендилско. Производителите от района са оплакват от ниската цена, на която търговците изкупуват плодовете. Това стана ясно от репортаж на телевизия „България он ер”. Активната беритба в селата край града все още не е започнала с пълни сили. Първоначалната цена, на която черешите се продават от производител на търговец е от 60 стотинки до 1 лев. След това стойността на плодовете на пазара скача до 5-6 лева. Цените под левче за килограм череши са обидно ниски, смятат производителите. Хитрият ход на изкупвачите е да изчакат времето да принуди производителите да пуснат стоката си на безценица. Тъй като черешата е нетраен плод, производителят на края на деня иска или не трябва да склони на по-ниските цени. Така печалбата на прекупвачите е 500%, дори и с начислени транспортни разходи. Единственият риск е плодът да не се развали, но на пазара в София и други големи градове има търсене и стоката се изкупува за часове. Прекупването на череши от години е приоритет на мутрите в България. Голямата печалба за сравнително къс срок е доста привлекателна за момчетата с яки бицепси и техните лейтенанти. Това не се е променило до днес, макар че методите на прекупвачите да се променят. А сметката я плаща купувачът в големите градове, ако иска да вкуси от сладките череши.", "date": "2017.05.27", "title": "Далавера: Как черешите поскъпват от 80 стотинки до 5 лева"}
{"url": "http://pik.bg/%D0%B5%D0%BA%D1%88%D1%8A%D0%BD-%D0%B2-%D0%B1%D1%83%D1%80%D0%B3%D0%B0%D1%81-%D0%BF%D0%BE%D0%BB%D0%B8%D1%86%D0%B8%D1%8F-%D0%BE%D1%82%D1%86%D0%B5%D0%BF%D0%B8-%D1%80%D0%B0%D0%B9%D0%BE%D0%BD%D0%B0-%D0%B4%D0%BE-%D1%81%D0%B2%D0%BE%D0%B1%D0%BE%D0%B4%D0%BD%D0%B8%D1%8F-%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82-%D0%B8%D0%BC%D0%B0-%D0%B0%D1%80%D0%B5%D1%81%D1%82%D1%83%D0%B2%D0%B0%D0%BD-%D0%BC%D1%8A%D0%B6-news661643.html", "text": "Зверски екшън се разигра преди минути на едно от най-оживените места в Бургас. Свидетели на ситуацията разкриха пред Флагман.бг, че са чули викове и са видели на земята да лежи мъж на средна възраст. Сцената се е разиграла точно пред дюнерите до Бургаския свободен университет. На мястото за минути дошла полиция. Униформените закопчали легналия на земята мъж, който е откаран с линейка. Пред обекта има обект син полицейски микробус. Служителите на реда си тръгнаха преди минути.", "date": "2017.05.27", "title": "ЕКШЪН В БУРГАС! Полиция отцепи района до Свободния университет, има арестуван мъж  "}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%BF%D0%BE-%D0%BF%D0%B8%D0%BA-tv-%D0%B0%D0%BD%D0%B4%D1%80%D0%B5%D0%B9-%D0%B0%D1%80%D0%BD%D0%B0%D1%83%D0%B4%D0%BE%D0%B2-%D0%B2-%D0%B0%D1%84%D0%B5%D1%80%D0%B0-%D1%81-%D0%B5%D0%BC%D0%B0%D0%BD%D1%83%D0%B5%D0%BB%D0%B0---%D0%BF%D0%BB%D1%8E%D1%81-%D0%BE%D1%89%D0%B5-%D0%B7%D0%B2%D0%B5%D0%B7%D0%B4%D0%BD%D0%B8-%D1%81%D0%B5%D0%BD%D0%B7%D0%B0%D1%86%D0%B8%D0%B8-%D0%B8-%D0%BF%D0%B0%D0%BF-news661389.html", "text": "Потвърдено и извън от всякакво съмнение коя е жената до Андрей Арнаудов! Един от най-ухажваните столични ергени вече не крие своето love story с... Емануела! Неотдавна маститият продуцент бе щракнат от пътници на самолета от София до Барселона с неизвестна дама, но моментът, в който папаракът \"запечати\" двойката не бе най-подходящият и не успя да я заснеме девойката в лице. Преди броени дни Арнаудов се появи на събитието, с което телевизионният кулинарен гуру Ути Бъчваров поля 20 години в ефира. Именно там екипът на светското предаване на ПИК TV - \"Жълтите новини\" се убеди, че продуцентът всъщност има повече от \"Една любов\", както е озаглавено българо-македонското музикално турне с участието на Криско, \"Слаткаристика\", Гери-Никол, Тони Зен, \"Ъпсурт\" и DJ Гоце, което Андрей и Иван Христов организират това лято. Красавицата до Арнаудов се оказа бившата баскетболистка на \"Славия\" и настояща ивент мениджър Емануела Толева. Тя и близначката й Доротея се сдобиха с популярност след участието им в риалитито \"Африка: Звездите сигурно са полудели\".", "date": "2017.05.27", "title": "ЕКСКЛУЗИВНО ПО ПИК TV! Андрей Арнаудов в афера с... Емануела - плюс още звездни сензации и папарашки бомби в \"Жълтите новини\""}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BE%D1%81%D1%82%D0%B0%D0%B2%D0%B8%D1%85%D0%B0-%D0%B2-%D0%B0%D1%80%D0%B5%D1%81%D1%82%D0%B0-%D0%B3%D1%80%D0%B0%D0%BD%D0%B8%D1%87%D0%B0%D1%80%D0%B8%D1%82%D0%B5-%D0%B7%D0%B0%D0%B4%D1%8A%D1%80%D0%B6%D0%B0%D0%BD%D0%B8-%D0%B7%D0%B0-%D1%82%D1%80%D0%B0%D1%84%D0%B8%D0%BA-%D0%BD%D0%B0-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%BF%D1%80%D0%B5%D0%B7-%D0%BB%D0%B5%D1%82%D0%B8%D1%89%D0%B5-%D1%81%D0%BE%D1%84%D0%B8%D1%8F-news661673.html", "text": "Специализираният съд в София остави в ареста шестимата задържани за трафик на нелегални мигранти през Летище „София”, които бяха задържани вчера при акция на прокуратурата и ДАНС, съобщи БиТиВи. По-рано днес държавното обвинение внесе искане за постоянен арест на всички в мрежата. Оттам заявиха, че се очаква поне още един арест на граничен полицай. Като свидетели ще влязат други двама МВР служители. На този етап все още не е ясно от колко време е работел вип каналът, но разследващите са сигурни, че щом през него е преминал един човек, значи може да е преминал всеки. Според главния прокурор Сотир Цацаров акцията няма да попречи на евентуалното ни влизане в Шенген. Най-важното е разследването да изясни как са напускали страната вип клиентите на канала. Според следователите те са влизали с едни документи, но са продължавали с различни към Западна Европа. До момента сред задържаните фигурират само началници на смяна.", "date": "2017.05.27", "title": "ИЗВЪНРЕДНО! Оставиха в ареста граничарите, задържани за трафик на мигранти през Летище \"София\""}
{"url": "http://pik.bg/%D0%BF%D1%80%D0%B8%D0%B7%D0%BD%D0%B0%D1%82-%D0%B3%D1%80%D1%8F%D1%85-25-%D0%BE%D1%82-%D0%B1%D1%80%D0%B8%D1%82%D0%B0%D0%BD%D1%86%D0%B8%D1%82%D0%B5-%D0%B8%D0%B7%D0%BD%D0%B5%D0%B2%D0%B5%D1%80%D1%8F%D0%B2%D0%B0%D1%82-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%BB%D1%8F%D1%82%D0%BD%D0%B0%D1%82%D0%B0-%D0%BE%D1%82%D0%BF%D1%83%D1%81%D0%BA%D0%B0-news661624.html", "text": "Една четвърт от британците изневеряват по време на лятната почивка, съобщи британският  \"Дейли мейл\". Сайтът \"Гала казино\" попита 1000 души какви тайни неща правят, когато са във ваканция. Една трета от запитаните казаха, че се отдават на летен романс. Други 28 % пилеят пари, 25 % изневеряват, 20 % флиртуват и 19 % пушат. Проучването също откри, че 5 % от британците се преструват на болни, за да удължат ваканцията чрез болничен. Повече от половината от хората признават, че не споделят тези тайни с партньорите си.", "date": "2017.05.27", "title": "ПРИЗНАТ ГРЯХ! 25% от британците изневеряват по време на лятната отпуска "}
{"url": "http://pik.bg/%D0%B8%D0%B7%D0%BB%D0%B0%D0%B3%D0%B0%D1%86%D0%B8%D1%8F-%D0%B0%D0%B1%D0%B8%D1%82%D1%83%D1%80%D0%B8%D0%B5%D0%BD%D1%82%D0%BA%D0%B0-%D0%B8%D0%B7%D0%BA%D0%B0%D1%80%D0%B0-%D0%B1%D0%B0%D0%BB%D0%B0-%D1%81%D0%B8-%D0%B2-%D1%80%D0%B5%D0%B0%D0%BD%D0%B8%D0%BC%D0%B0%D1%86%D0%B8%D1%8F%D1%82%D0%B0-%D0%BE%D1%82%D0%BA%D1%80%D0%B8%D1%85%D0%B0-%D1%8F-%D0%BF%D0%B8%D1%8F%D0%BD%D0%B0-%D0%B8-%D0%BF%D0%BE%D0%BB%D1%83%D0%BC%D1%8A%D1%80%D1%82%D0%B2%D0%B0-news661625.html", "text": "Абитуриентка беше открита в безпомощно състояние край заведение в центъра на Кюстендил, лекарите в реанимацията на МБАЛ „Никола Василиев” спасиха живота й, разказват от \"Струма.бг\". Около 7 часа вчера жена позвънила на тел. 112 и изплашена заявила, че до кафенето, в което работи, лежи мъртво момиче. „Беше в безсъзнание, припаднала и измръзнала, защото навън беше доста студено, едва напипахме пулса й”, разказаха от екипа на Спешен център, обслужил повикването. Наложило се медици да реанимират припадналата, за да спасят живота й. След като дошла в съзнание, се наложило на девойката да бъде направена и промивка на стомаха. Момичето отказало да говори с лекарите. Само обяснило, че не помни как е стигнало до кафенето, където е намерено, и има бели петна в паметта. „Настанихме я в интензивно отделение, откъдето й назначили всички необходими изследвания, за да се уточни интоксикацията. Лекарите смятат, че освен алкохол младата дама е приела и упойващи вещества”, коментираха работещите по случая. 19-годишното момиче е абитуриентка от елитната Професионална гимназия по икономика и мениджмънт „Йордан Захариев” в Кюстендил. Хората, които всяка вечер се събират около хотел „Велбъжд” в областния център, за да изпращат абитуриентите, коментираха, че всеки от зрелостниците пристига с бутилка алкохол, а още в 16 часа младежите засядат с роднини и приятели в близките заведения, където по традиция стават изпращанията. От Спешен център – Кюстендил уточниха, че от началото на абитуриентската фиеста това е единствената интоксикация. Момичето било само, което учудило всички, тъй като по традиция кюстендилските абитуриенти още около полунощ напускат ресторанта, в който празнуват, и се отправят към дискотеките и нощните клубове в града, а около 5 призори всички се качват в лесопарк Хисарлъка, където от поне 70-ина години младите хора на Кюстендил посрещат изгрева след абитуриентския си бал.", "date": "2017.05.27", "title": "ИЗЛАГАЦИЯ! Абитуриентка изкара бала си в реанимацията. Откриха я пияна и полумъртва "}
{"url": "http://pik.bg/%D0%B8%D1%80%D0%B0%D0%BA-%D0%BE%D1%82%D0%BA%D0%B0%D0%B7%D0%B0-%D0%B4%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D0%B8-%D0%BF%D0%BE%D0%BB%D0%B8%D1%82%D0%B8%D0%BA%D0%B0%D1%82%D0%B0-%D0%BD%D0%B0-%D1%81%D0%B0%D1%89-%D1%81%D1%80%D0%B5%D1%89%D1%83-%D0%B8%D1%80%D0%B0%D0%BD-news661606.html", "text": "ТАСС, цитирана от \"Фокус\" Иракският външен министър Ибрахим ал Джаафари заяви, че страната му „никога няма да стане част от провежданата от президента на САЩ Доналд Тръмп и редица арабски държави антииранска политика, предаде „Ирак отрича враждебната по отношение на Иран политика и е срещу блоковата политика в региона“, заяви Ал Джаафари. Той посочи, че „съществуват редица фактори, обединяващи Ирак и Иран, сред които географски, социални и исторически“.", "date": "2017.05.27", "title": "Ирак отказа да подкрепи политиката на САЩ срещу Иран"}
{"url": "http://pik.bg/%D0%BA%D0%B0%D0%BA%D0%B2%D0%BE-%D0%BD%D0%B8-%D0%BA%D0%B0%D0%B7%D0%B2%D0%B0%D1%82-%D0%BE%D1%87%D0%B8%D1%82%D0%B5-%D1%80%D0%B0%D0%B7%D0%B1%D0%B5%D1%80%D0%B5%D1%82%D0%B5-%D0%B5%D0%BC%D0%BE%D1%86%D0%B8%D0%B8%D1%82%D0%B5-%D0%BD%D0%B0-%D1%87%D0%BE%D0%B2%D0%B5%D0%BA%D0%B0-%D1%81%D1%80%D0%B5%D1%89%D1%83-%D0%B2%D0%B0%D1%81-news661619.html", "text": "Можем да научим много за даден човек и неговите емоции по това дали очите му са присвити или разширени, твърдят писхолози. Когато очите на някого са присвити и тесни, това ни сигнализира, че той или тя преценява внимателно.Това може да означава, че хората са гневни, подозрителни, агресивни или неодобрителни. Когато очите се разширят, това означава, че хората са изключително чувствителни към информацията, която получават. Това може да означава, че хората са заинтересувани, силно впечатлени или дори изплашени. Начинът, по който очите ни се движат, за да комуникираме емоции, е свързан с това как всъщност ги използваме за да виждаме. Така например, когато присвием очите си, ние можем да виждаме по-далеч, докато когато ги отворим по-широко това позволява в тях да влезе повече светлина. Д-р Лий, водещият автор на изследването казва: “Човешките изражения са невероятно сложни. Когато направихме необходимите пермутации открихме, че съществуват поне 3.7 по 10 на 16 степен различни възможни комбинации, което горе-долу същото по големина пространство от вероятности като улучването на два джакпота от лотарията.” “Ние се концентрирахме върху един малък регион от това пространство, само региона на очите, и открихме, че едно единствено физическо измерение (разширяване срещу присвиване на очите) обяснява голямата част от цялото това сложно пространство в социалната комуникация,” добавя Лий.", "date": "2017.05.27", "title": "Какво ни казват очите? Разберете емоциите на човека срещу вас"}
{"url": "http://pik.bg/%D1%81%D0%B0%D0%BC%D0%BE-%D0%BF%D0%BE-%D0%BF%D0%B8%D0%BA-tv-%D0%BE%D1%80%D0%BB%D0%B8%D0%BD-%D0%BF%D0%B0%D0%B2%D0%BB%D0%BE%D0%B2-%D0%B2-%D1%81%D1%8A%D0%BC%D0%BD%D0%B8%D1%82%D0%B5%D0%BB%D0%BD%D0%B0-%D0%B1%D0%BB%D0%B8%D0%B7%D0%BE%D1%81%D1%82-%D1%81-%D0%BC%D1%8A%D0%B6-%D1%82%D0%BE%D0%B2%D0%B0-%D0%BB%D0%B8-%D0%B5-%D1%82%D0%B0%D0%B9%D0%BD%D0%B8%D1%8F%D1%82-%D0%BB%D1%8E%D0%B1%D0%BE%D0%B2%D0%BD%D0%B8%D0%BA-%D0%BD%D0%B0-%D0%B3%D0%B0%D0%BB%D0%B8%D0%BD-news661394.html", "text": "оп травеститът на републиката Елза Парини. настоящият секссимвол е в прегръдките на свой колега от онова време. Голият мъж, прегърнал Орлин, е нашумелият в последните години като изпълнител в чужбина Иво Димчев - ексцентричен артист и автор, който не прикрива своята различна сексуална ориентация. От архива с копромати за родните ВИП-ове Елза Парини измъкна и скандални фотоси и клипове на младата чалга звезда Галин. Добричлията взриви пуританите с женски голотии в последния си клип, но според Елза това е просто трик, за да изчисти имиджа си и да вмени, че си пада по нежния пол. Ексклузивни разкрития за миналото на поп певеца Орлин Павлов и клипове и снимки, които поставят под съмнение сексуалната ориентация на фолк звездата Галин, ще направи в новия брой на \"Жълтите новини\" т Колоритната Елза гостува в коментарното студио на светското предаване на ПИК TV, в което заедно с водещата Елиана Василева нищят най-пикантните клюки и скандали за светския елит от изтичащия месец.", "date": "2017.05.27", "title": " САМО ПО ПИК TV! Орлин Павлов в съмнителна близост с мъж! Това ли е тайният любовник на Галин - плюс още ексклузивни разкрития на Елза Парини в \"Жълтите новини\""}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D1%81%D1%83%D0%BF%D0%B5%D1%80%D0%BC%D0%B0%D1%80%D0%BA%D0%B5%D1%82-%D0%B2-%D0%BB%D0%BE%D0%BD%D0%B4%D0%BE%D0%BD-%D0%B5%D0%B2%D0%B0%D0%BA%D1%83%D0%B8%D1%80%D0%B0%D0%BD-%D0%B7%D0%B0%D1%80%D0%B0%D0%B4%D0%B8-%D0%B2%D1%8A%D0%BE%D1%80%D1%8A%D0%B6%D0%B5%D0%BD-%D0%BC%D1%8A%D0%B6-%D1%81-%D0%BD%D0%BE%D0%B6-news661639.html", "text": "Посетителите на супермаркета Sainsbury's в югоизточната част на Лондон са били евакуирани по спешност заради въоръжен с нож мъж, съобщи БиБиСи. На мястото веднага са дошли спецекипи, които са задържали нападателя. В момента над магазина кръжат хеликоптери на специалните части. Няма информация за пострадали, улиците около магазина са отцепени, хората са помолени да не отиват в района на екшъна дори при спешна работа. Това става след като Великобритания понижи нивото на терористична заплаха, въведено след атентата в \"Манчестър арена\" на 23 май.", "date": "2017.05.27", "title": "ИЗВЪНРЕДНО! Супермаркет в Лондон евакуиран заради въоръжен мъж с нож "}
{"url": "http://pik.bg/%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%82%D0%B5-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8-%D0%B2%D0%B4%D0%B8%D0%B3%D0%BD%D0%B0%D1%82%D0%B8-%D0%BF%D0%BE-%D1%82%D1%80%D0%B5%D0%B2%D0%BE%D0%B3%D0%B0-%D0%B7%D0%B0%D1%80%D0%B0%D0%B4%D0%B8-%D1%80%D1%83%D1%81%D0%BA%D0%B8-%D1%81%D0%B0%D0%BC%D0%BE%D0%BB%D0%B5%D1%82%D0%B8--%D0%B2%D0%BB%D0%B5%D0%B7%D0%BB%D0%B8-%D0%B2-%D0%B7%D0%BE%D0%BD%D0%B0%D1%82%D0%B0-%D0%BD%D0%B0-%D0%B8%D0%BD%D1%82%D0%B5-news661631.html", "text": "Двата изтребителя „Тайфун“ на кралските военновъздушни сили (ВВС) на Великобритания са излетели по тревога заради руски самолети, преминали в близост до въздушното пространство на страната, гласи изявление на Министерството на отбраната, съобщи \"Дейли Експрес\". „Двата „Тайфуна“ бяха вдигнати по тревога от база Лосимут тази сутрин в отговор на два руски самолета, навлизащи във въздушното пространство на Обединеното кралство“, гласи изявлението на ведомството. „И двата изтребителя вече се завърнаха в базата“, уточняват военните. Говорител на министерството обясни, че руските военни самолети не са навлезли в същинското въздушно пространство на Великобритания, но са прелетели в „зона на интерес“ много близо до него.", "date": "2017.05.27", "title": "Британските изтребители вдигнати по тревога заради руски самолети- влезли в \"зоната на интерес\" на страната "}
{"url": "http://pik.bg/%D0%BF%D0%B0%D0%BD%D0%B8%D0%BA%D0%B0-%D0%B2-%D0%BB%D0%BE%D0%BD%D0%B4%D0%BE%D0%BD-%D1%81%D0%BB%D0%B5%D0%B4-%D1%85%D0%B0%D0%BE%D1%81%D0%B0-%D0%BD%D0%B0-%D0%BB%D0%B5%D1%82%D0%B8%D1%89%D0%B0%D1%82%D0%B0-%D0%B8-%D0%B0%D1%80%D0%B5%D1%81%D1%82%D0%B0-%D0%BD%D0%B0-%D1%87%D0%BE%D0%B2%D0%B5%D0%BA-%D1%81-%D0%BD%D0%BE%D0%B6-%D0%B2-%D1%81%D1%83%D0%BF%D0%B5%D1%80%D0%BC%D0%B0%D1%80%D0%BA%D0%B5%D1%82-%D0%B5%D0%B2%D0%B0%D0%BA%D1%83%D0%B8%D1%80%D0%B0%D1%85%D0%B0-%D1%82%D0%B5-news661645.html", "text": "Стотици души бяха евакуирани от театър \"Олд Вик\" в Лондон по време на представление, а на място е пристигнала полиция, съобщи \"Дейли мейл\". Театърът е един от най-старите и известни в британската столица. Очевидци съобщиха в Туитър, че сутрешно представление на \"Войцек\" с участието на звездата Джон Бойега е било прекъснато от служители на театъра и на актьорите и публиката е било наредено да напуснат. Снимки показват как полицаи отцепват района около театъра, който се намира близо до станция \"Ватерло\", където спират както влакове, така и метрото. Полицията съобщи, че е изпратила свои служители в театъра, но не даде повече подробности. Вероятно става дума за съмнителен предмет, който е бил открит в сградата. Сигурността във Великобритания е крайно засилена след самоубийствения атентат в понеделник вечерта на концерт на Ариана Гранде в Манчестър. Затова и реакцията на властите в някои случаи изглежда доста притеснителна и паническа.", "date": "2017.05.27", "title": "ПАНИКА В ЛОНДОН! След хаоса на летищата и ареста на човек с нож в супермаркет, евакуираха театър и ресторанти в център на града!"}
{"url": "http://pik.bg/%D1%8E%D0%B6%D0%BD%D0%BE%D0%BA%D0%BE%D1%80%D0%B5%D0%B9%D1%81%D0%BA%D0%B8%D1%8F%D1%82-%D0%BA%D0%BE%D1%80%D0%B0%D0%B1-%D0%B2-%D1%81%D0%BE%D0%BC%D0%B0%D0%BB%D0%B8%D1%8F-%D0%BD%D0%B5-%D0%B1%D0%B8%D0%BB-%D0%BE%D1%82%D0%B2%D0%BB%D0%B5%D1%87%D0%B5%D0%BD-%D1%83%D1%81%D1%82%D0%B0%D0%BD%D0%BE%D0%B2%D0%B8%D1%85%D0%B0-%D0%B2%D1%80%D1%8A%D0%B7%D0%BA%D0%B0-%D1%81-%D0%BD%D0%B5%D0%B3%D0%BE-news661609.html", "text": "Интерфакс, цитиран от \"Фокус\". МВнР на Южна Корея съобщи, че екипажът на риболовния кораб, в който има граждани на страната, се намира в пълна безопасност, предаде По-рано бе съобщено, че южнокорейските въоръжени сили са изпратили отряд за борба с пиратството в района край сомалийското крайбрежие, където бе загубен контакта с кораба. Преди загубата на контакта от съда съобщиха, че към него се приближават непознати катери, вероятно с пирати.", "date": "2017.05.27", "title": "Южнокорейският кораб в Сомалия не бил отвлечен, установиха връзка с него"}
{"url": "http://pik.bg/%D0%B5%D0%BA%D1%88%D1%8A%D0%BD-%D1%81-%D0%BA%D1%80%D0%B0%D0%BD-%D0%B8%D0%B7%D0%B2%D0%B0%D0%B4%D0%B8%D1%85%D0%B0-%D1%82%D0%B0%D0%BA%D1%81%D0%B8%D1%82%D0%BE-%D0%BA%D0%BE%D0%B5%D1%82%D0%BE-%D0%BF%D0%BE%D0%BB%D0%B5%D1%82%D1%8F-%D0%B2-%D1%80%D0%B5%D0%BA%D0%B0-%D1%8F%D0%BD%D1%82%D1%80%D0%B0-%D1%81%D0%BD%D0%B8%D0%BC%D0%BA%D0%B0-news661628.html", "text": "Озовалият се в буйните води на Янтра таксиметров автомобил, в района на ул.“Юрий Венелин“ в Габрово,  беше изваден успешно от коритото на реката. Акцията по неговото „спасяване“ бе извършена в ранния следобед и документирана, разказват от \"Габрово нюз\". С помощта на кран, в присъствието на полицаи и въпреки дъждовното време на десетки зрители, колата беше изтеглена обратно на сушата. Доказателство за това е публикувана в социалната мрежа снимка, показваща операцията по ваденето. От фотоса се вижда, че по предната част на автомобила има значителни материални щети. Припомнямче инцидентът се случи днес около 11.30ч. в участъка между моста Игото и Баев мост в центъра на Габрово. Пострадало е 12-годишно момиче, което е настанено в МБАЛ „Д-р Тота Венкова“ – Габрово, с фрактура на лявата раменна кост, без опасност за живота, съобщиха от  пресцентъра на Областната дирекция на МВР – Габрово. От полицията информираха, че зад волана на колата е бил 66-годишен мъж. Той е бил изпробван за употребата на алкохол, като взетата проба е била с отрицателен резултат. На местопроизшествието е извършен оглед. По случая ще бъде образувано досъдебно производство.", "date": "2017.05.27", "title": "ЕКШЪН! С кран извадиха таксито, което полетя в река Янтра (СНИМКА)"}
{"url": "http://pik.bg/%D0%BF%D0%BE%D1%82%D1%80%D0%B5%D1%81-%D0%B2-%D1%80%D1%83%D1%81%D0%B8%D1%8F-%D0%B4%D0%B6%D0%B8%D0%BF-%D1%85%D0%B0%D0%BC%D1%8A%D1%80-%D1%81%D1%82%D0%B0%D0%BD%D0%B0-%D0%BD%D0%B0-%D1%82%D1%80%D0%B5%D1%81%D0%BA%D0%B8-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D1%81%D0%B5-%D0%B7%D0%B0%D0%B1%D0%B8-%D0%B2-%D0%BA%D0%B0%D0%BC%D0%B0%D0%B7-%D0%B4%D0%B2%D0%B0%D0%BC%D0%B0-%D0%B7%D0%B0%D0%B3%D0%B8%D0%BD%D0%B0%D1%85%D0%B0-%D1%81%D0%BD%D0%B8%D0%BC%D0%BA%D0%B8%D0%B2-news661651.html", "text": "Лъскав джип \"Хамър\" се заби в товарен Камаз в руския град Ростов на Дон, съобщи изданието Go61. Инцидентът стана в магистрала М-4 \"Дон\" в район Милеров. По първоначални данни са загинали двама човека. Други трима са ранени и са откарани в болница. Сред тях са две деца.", "date": "2017.05.27", "title": "ПОТРЕС В РУСИЯ! Джип \"Хамър\" стана на трески, след като се заби в Камаз-двама загинаха (СНИМКИ/ВИДЕО)"}
{"url": "http://pik.bg/%D0%B4%D1%80%D0%B0%D0%BC%D0%B0-%D1%81%D0%B0%D0%BC%D0%BE%D0%BB%D0%B5%D1%82-%D1%81%D0%B5-%D1%80%D0%B0%D0%B7%D0%B1%D0%B8-%D0%B4%D0%BE-%D0%B5%D0%B2%D0%B5%D1%80%D0%B5%D1%81%D1%82--%D0%B4%D0%B2%D0%B0%D0%BC%D0%B0-%D1%80%D0%B0%D0%BD%D0%B5%D0%BD%D0%B8-%D0%BF%D0%B8%D0%BB%D0%BE%D1%82%D1%8A%D1%82-%D0%B5-%D0%B7%D0%B0%D0%B3%D0%B8%D0%BD%D0%B0%D0%BB-news661635.html", "text": "Малък самолет се разби близо до връх Еверест. Загинал е един от пилотите, съобщи Асошиейтед Прес\". По предварителни данни на борда са се намирали трима човека и екипировка. Двама са ранени. Според данни на очевидци въздушният съд буквално се е врязал в гората на 20 метра от площадките за кацане и излитане на летище \"Тенсинг и Хилари\" в град Лукла.", "date": "2017.05.27", "title": "ДРАМА! Самолет се разби до Еверест- двама ранени, пилотът е загинал "}
{"url": "http://pik.bg/%D1%85%D0%B0%D0%BE%D1%81-%D0%B8-%D0%BD%D0%B5%D1%80%D0%B2%D0%B8-%D0%BD%D0%B0-%D0%BB%D0%B5%D1%82%D0%B8%D1%89%D0%B5-%D1%85%D0%B8%D0%B9%D1%82%D1%80%D0%BE%D1%83-%D0%B7%D0%B0%D1%80%D0%B0%D0%B4%D0%B8-%D0%BF%D1%80%D0%BE%D0%B1%D0%BB%D0%B5%D0%BC-%D1%81-%D0%BA%D0%BE%D0%BC%D0%BF%D1%8E%D1%82%D1%80%D0%B8%D1%82%D0%B5-news661622.html", "text": "Проблем с компютърната система е причината за многото забавени полети на Британските авиолинии, съобщиха от компанията, съобщи БиБиСи. От превозвача се извиниха за „глобалното системно прекъсване“ и заявиха, че „работят с цел да решат проблема възможно най-скоро“. От лондонското летище „Хийтроу“ съобщиха, че „работят съвместно“ с Британските авиолинии по въпроса. Не е ясно колко полети са били засегнати от проблема, но много пътници се оплакаха от забавяния на съобщенията от и за лондонските „Хийтроу“, „Гетуик“, както и летището в Белфаст.", "date": "2017.05.27", "title": "Хаос и нерви на летище \"Хийтроу\" заради проблем с компютрите "}
{"url": "http://pik.bg/%D0%BA%D0%B0%D0%BF%D0%B0%D0%BD%D1%8A%D1%82-%D0%BD%D0%B0-%D1%88%D0%B8%D1%81%D1%82%D0%BE%D0%B2%D0%B8%D1%8F-%D0%B3%D0%B0%D0%B7-%D1%89%D1%80%D0%B0%D0%BA%D0%BD%D0%B0-%D0%B7%D0%B0-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-%D0%B8-%D1%80%D1%83%D1%81%D0%B8%D1%8F-news661627.html", "text": "Сделката, сключена между ОПЕК и Русия за продължаване на срока за съкращаване на добивите беше продължена в четвъртък за още 9 месеца. Точно това, което сега се смята за добър ход, може да се превърне в капан, който да щракне за държавите-производителки на петрол. И то за дълго време, пише специализираният сайт „Финанс”. Намалявайки дневния си добив с 1.8 милиона барела, най-големите страни-производителки се надяваха запасите в големите държави-потребителки от 3 милиарда барела да намалее, а цените да тръгнат нагоре. Но вместо това, запасите продължиха да се увеличават, цените не прехвърлят 50-53 долара за барел. Затова експерти предполагат, че излизане от това ограничение на добивите става невъзможно, защото на пазара ще се изсипят допълнително близо 2 милиона барела дневно и цените със сигурност ще се сринат. Причината за тази ситуация е увеличаването на добивите на шистов газ в САЩ, заедно с началото на разработване на нови проекти от Канада и Бразилия.. Тези нови разработки и американския шистов газ дават 1.4 милиона барела дневно, още 0.5 милиона барела ще даде Либия, която не спазва ограниченията на ОПЕК. Така свръхпроизводството и предлагането на петрол ще се съхрани поне до 2020 година, а това означава, че ОПЕК и Русия ще трябва да задържат споразумението за намаляване на добивите от страх да не претоварят пазара и да сринат цената още. Преди да се сключи сделката за намаляване на производството на петрол, водещата държава в ОПЕК-Саудитска Арабия убеждаваще, че за 6 месеца пазарът ще се освободи от запасите и цените ще тръгнат нагоре. Сега вече е ясно, че това едва ли ще стане и за 15 месеца. Надеждата сега е в увеличаване на консумацията на петрол в света. Но според прогнозата на Световната енергийна асоциация, водещите икономически държави вече са достигнали своя пик на потребление и увеличаване на търсенето не се очаква. Остават Индия и Китай, които купуват най-много петрол и имат неравномерно развитие на икономиките си. Китай обаче от година купува по 15% петрол повече, отколкото реално потребява и трупа стратегически запас. Става дума за 1.1 милиона барела дневно и когато хранилищата на държавата се напълнят, тези количества ще се прибавят към излишъка. Саудитска Арабия и Русия повече не могат да си позволят ценова война със САЩ.  Миналата година, когато цената падна до 40 долара за барел, в бюджета на русия се отвори дупка от 20%, а саудитците похарчиха 110 милиарда долара, за да не допуснат обезценка на националната си валута. Ако това се повтори, не е ясно как ще се правят финансовите системи на двете държави.", "date": "2017.05.27", "title": "Капанът на шистовия газ щракна за Саудитска Арабия и Русия"}
{"url": "http://pik.bg/%D0%BC%D0%B0%D0%BD-%D1%81%D0%B8%D1%82%D0%B8-%D1%81-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B8-%D1%82%D1%80%D0%B0%D0%BD%D1%81%D1%84%D0%B5%D1%80-news661612.html", "text": "Според информации от Англия Манчестър Сити осъществява исторички трансфер. Сделка, която влиза в топ 10 на най-скъпите покупки на английски отбори в историята. Става въпрос за преминаването на Бернардо Силва от Монако в Манчестър Сити. Твърди се, че трансферната сума е 43 милиона паунда. Мениджърът Хосеп Гуардиола явно харесва изключително много качествата на офанзивния халф. Топ 10 на най-скъпите трансфери на английски клубове: Пол Погба от Ювентус в Манчестър Юнайтед за 89 милиона паунда, Анхел ди Мария от Реал Мадрид в Манчестър Юнайтед за 59.7 милиона паунда, Кевин де Бройне от Волфсбург в Манчестър Сити за 55 милиона паунда, Фернандо Торес от Ливърпул в Челси за 50 милиона паунда, Джон Стоунс от Евертън в Манчестър Сити за 47.5 милиона паунда, Рахим Стърлинг от Ливърпул в Манчестър Сити за 43 милиона паунда, Бернардо Силва от Монако в Манчестър Сити за 43 милиона паунда, Месут Йозил от Реал Мадрид в Арсенал за 42.4 милиона паунда, Серхио Агуеро от Атлетико (Мадрид) в Манчестър Сити за 38 милиона паунда, Хуан Мата от Челси в Манчестър Юнайтед за 37.1 милиона паунда.", "date": "2017.05.27", "title": "Ман Сити с исторически трансфер"}
{"url": "http://pik.bg/%D0%B1%D0%B0%D1%89%D0%B0-%D0%BC%D0%B5%D1%87%D1%82%D0%B0-%D0%B2%D0%B5%D1%81%D0%BA%D0%BE-%D0%BC%D0%B0%D1%80%D0%B8%D0%BD%D0%BE%D0%B2-%D0%BA%D1%83%D0%BF%D0%B8-%D0%BD%D0%B0-%D1%89%D0%B5%D1%80%D0%BA%D0%B0-%D1%81%D0%B8-%D0%B8%D0%BC%D0%BE%D1%82-%D0%B7%D0%B0-%D0%BF%D0%BE%D0%BB%D0%BE%D0%B2%D0%B8%D0%BD-%D0%BC%D0%B8%D0%BB%D0%B8%D0%BE%D0%BD-news661297.html", "text": "Веселин Маринов здравата се оръси за жилище на единствената си дъщеря Йоана. Бардът от Полски Тръмбеш й купи имот-мечта в столичния квартал \"Редута\", в който апартаментите са едни от най-скъпите за София. От месеци там тече усилен ремонт, а според запознати, певецът ще се бръкне поне с половин милион, докато жилището стане годно за обитаване от младата майка и семейството й. За нуждите на наследницата си, Веско Маринов е търсил апартамент от поне 150 квадратни метра чиста жилищна площ. Тъй като обаче така и не успява да намери подходящ имот, в крайна сметка решава да купи две съседни жилища и да ги обедини в едно. Той и дъщеря му се спрели на нова кооперация, облицована с мрамор. Апартаментите са на последния етаж, от който се разкрива прекрасна гледка към София. Само единият е с над 80 квадрата чиста жилищна площ. Горе-долу толкова голям е и вторият. Брокери изчисляват, че общата цена би трябвало да е около 200 бона в евро, а като се добавят и парите за довършителни работи и обзавеждане, ще мине 500 хиляди лева. В момента майстори работят всеки ден, а съседите са пропищели от шума. Там се разбива, пробива, кърти с машини, пренасят се строителни материали. Шумът се чувал не само в блока, но и в съседните кооперации и, въпреки че майсторите спазвали стриктно ограничението да не се шуми от два до четири следобед, съседите пак били недоволни. Всички обаче с трепет чакали дъщерята на естрадната звезда да се нанесе в имота си, за да се хвалят пред приятели, че имат известна съседка. Самият Веселин Маринов има афинитет към недвижимите имоти и инвестира повечето си спестявания. Според слуховете, той има пет имота.", "date": "2017.05.27", "title": "БАЩА-МЕЧТА! Веско Маринов купи на щерка си имот за половин милион"}
{"url": "http://pik.bg/%D0%BC%D0%B0%D0%BB%D0%BA%D0%BE-%D0%BF%D1%80%D0%B5%D0%B4%D0%B8-%D0%B4%D0%B5%D1%80%D0%B1%D0%B8%D1%82%D0%BE-%D0%B3%D1%80%D0%B8%D1%88%D0%B0-%D0%B3%D0%B0%D0%BD%D1%87%D0%B5%D0%B2-%D1%81-%D0%BC%D0%BE%D1%89%D0%B5%D0%BD-%D1%83%D0%B4%D0%B0%D1%80-%D0%B2-%D1%86%D1%81%D0%BA%D0%B0-news661580.html", "text": "Босът на ЦСКА Гриша Ганчев прави силен ход преди Вечното дерби. \"Армейците\" имат 2 точки преднина спрямо Левски два кръга преди края на битката в първата шестица на шампионата. При победа червените ще си осигурят второто място, а сините отиват на бараж с Верея за квота в Лига Европа. Футболистите на ЦСКА ще приберат по 3000 лева премия, ако победят в неделя Левски и така си гарантират сребърните медали в първенството. Бонусите са обявени лично от Ганчев, който в четвъртък е бил при отбора. Собственикът също така е обявил, че ще раздаде двойни премии - по 6000, ако \"армейците\" успеят да разгромят Левски, пише \"Меридиан мач\". Дербито е утре от 18:30 часа на Националния стадион.", "date": "2017.05.27", "title": "Малко преди дербито! Гриша Ганчев с мощен удар в ЦСКА"}
{"url": "http://pik.bg/%D0%B5%D0%B7%D0%B8%D0%BA%D0%BE%D0%B2%D0%B0-%D1%80%D0%B5%D1%84%D0%BE%D1%80%D0%BC%D0%B0-%D0%B5%D1%80%D0%B4%D0%BE%D0%B3%D0%B0%D0%BD-%D0%B7%D0%B0%D0%B1%D1%80%D0%B0%D0%BD%D0%B8-%D0%B4%D1%83%D0%BC%D0%B0%D1%82%D0%B0-%E2%80%9E%D0%B0%D1%80%D0%B5%D0%BD%D0%B0%E2%80%9D-news661594.html", "text": "Президентът на Турция Реджеп Тайип Ердоган обяви, че не одобрява думата \"арена\" и е инструктирал министъра на спорта да я премахне от имената на всички спортни съоръжения в страната. Думата се асоциирала с разкъсване на хора, съобщава МарицаБГ. \"Не одобрявам арените. Знаете ли какво се е правело на тях? Животни са разкъсвали хора. Такава дума в нашия език няма. Дадох инструкции на министъра да я премахне от названията на всички съоръжения\", обяви Ердоган.", "date": "2017.05.27", "title": "Езикова реформа! Ердоган забрани думата „арена” "}
{"url": "http://pik.bg/%D0%B3%D0%BB%D0%B0%D0%B2%D0%BD%D0%B8%D1%8F%D1%82-%D0%BF%D1%80%D0%BE%D0%BA%D1%83%D1%80%D0%BE%D1%80-%D1%81-%D0%BB%D0%BE%D0%B7%D0%B0%D0%BD-%D0%BF%D0%B0%D0%BD%D0%BE%D0%B2-%D0%BD%D0%B8%D0%BA%D0%BE%D0%B3%D0%B0-%D0%BD%D1%8F%D0%BC%D0%B0-%D0%B4%D0%B0-%D1%81%D1%82%D0%B0%D0%BD%D0%B5%D0%BC-%D0%BF%D1%80%D0%B8%D1%8F%D1%82%D0%B5%D0%BB%D0%B8-news661614.html", "text": "Главният прокурор Сотир Цацаров определи като грешка подкрепата си за Лозан Панов при избора на председател на Върховния касационен съд. Между двамата от дълго време има сериозно напрежение заради различията във вижданията им за развитието на съдебната система у нас. Панов поиска ВСС да провери Цацаров заради срещите му с бизнесмени, т.нар „ЦУМ-гейт”. Това доведе до размяна на тежки думи между двамата. „Очаквах по-малко политиканстване, очаквах по-малко хленчене, очаквах много по-конкретни идеи за съдебната система, очаквах взаимна коректност. В никакъв случай, в смисъла на глупостите, които бяха изречени, че държавата била на колене или били подронени устоите на правовата държава. Като наизустиш това, което ти е написал някой друг, няма да станеш по-велик”, заяви обвинител №1 пред журналисти. Цацаров все пак подчерта, че не се смята за подведен. Той се запознал с Панов в „Пирогов”, малко след като тогавашният кандидат за шеф на ВКС бе блъснат от автомобил. Главният прокурор призна, че с председателя на ВКС не са си стиснали ръцете на последния пленум на съвета - въпреки, че декларира преди това, че е готов да работи с него. \"Не работя главен прокурор, за да се сдобрявам с някой, ние просто трябва да имаме нормални служебни и колегиални отношения. Лозан Панов никога няма да ми стане приятел, аз никога няма да се сдобрявам с него, защото нито той ще ми стане приятел, нито аз искам такъв човек за приятел\", подчерта Цацаров. Сотир Цацаров коментира обвиненията, че като главен прокурор се ползва с безконтролна власт и няма как да бъде разследван при данни за престъпление. \"И тримата, които наричаме големи, имат еднакъв статут – избират се по един и същи начин, уволняват се по един и същи начин. Чух я спекулата, че всеки един прокурор можел да повдигне обвинение на Лозан Панов. Ако някой друг от Тримата големи стигне до съд, нима съдиите не са малко или много свързани с председателя на върховния съд?\", заяви обвинител №1. Той посочи, че и за него, и за председателите на ВКС и ВАС трябва да има общ механизъм, който да позволява да бъдат разследвани: \"Може ли такъв механизъм да се създаде – да, може ли да се създаде без промяна в Конституцията – да, какви изменения са нужни – такива в Закона за съдебната власт и Наказателния кодекс. Просто и я ясно, много по-лесно е да кажеш \"Страх ме е за живота ми\". Днес главният прокурор присъства на изслушването на 12-те кандидати за членове на новия съдебен съвет от прокурорската квота. Гласуването е другата седмица, а Цацаров призова обвинителите да гласуват за себе си и за тези, които ще могат да защитават интересите им във ВСС.", "date": "2017.05.27", "title": "Главният прокурор: С Лозан Панов никога няма да станем приятели"}
{"url": "http://pik.bg/%D0%B7%D0%BD%D0%B0%D0%BC%D0%B5%D0%BD%D0%B8%D1%82%D0%BE%D1%81%D1%82%D0%B8-%D0%BA%D0%BE%D0%B8%D1%82%D0%BE-%D0%BF%D1%80%D0%BE%D0%BC%D0%B5%D0%BD%D0%B8%D1%85%D0%B0-%D1%81%D0%B2%D0%B5%D1%82%D0%B0-%D1%81%D0%B0-%D0%B1%D0%B8%D0%BB%D0%B8-%D0%B6%D0%B5%D0%BD%D0%B5%D0%BD%D0%B8-%D0%B7%D0%B0-%D1%81%D0%B2%D0%BE%D0%B8-%D1%80%D0%BE%D0%B4%D0%BD%D0%B8%D0%BD%D0%B8-%D0%B2%D0%B8%D0%B6%D1%82%D0%B5-%D0%BA%D0%BE%D0%B8-%D1%81%D0%B0-news661596.html", "text": "Те са вдигнали сватби със своите близки роднини без да се съобразяват с условностите и без да се страхуват от предупрежденията на лекарите. Кралица Елизабет II През 1934 година, доста преди да стане най-дълго управляващият монарх, Елизабет II се запознава с принц Филип. Те се женят и им се раждат 4 деца. Елизабет и Филип са далечни братовчеди. Кралица Виктория Виктория става кралица на 18 години, след като баща ѝ и трите ѝ по-големи братя умират. През 1840 г. кралицата се омъжва за братовчед си Албърт фон Сакс-Кобург-Гота. 20-годишният брак, в който се раждат 9 деца, бил щастлив. Преживели и опасности - принцът на два пъти спасява кралицата от куршумите. На 42 години Албърт умира от инфекция, а кралицата до края на живота си носи траур. Джеси Джеймс Гангстерът от Дивия Запад Джеси Джеймс е едва ли не най-известният престъпник в американската история. Отношението към него било нееднозначно. Някои са го приемали едва ли не за Робин Худ, а други го смятали за убиец, който трябва да понесе своето наказание. В един от периодите на затишие в своята \"кариера\" Джеси Джеймс лекувал раните си при своя чичо, а там за него се грижела братовчедка му Зерелда Мимс. Между тях пламнала любов. След 9 години ухажване на 24 април 1874 г., Джеймс се оженил за своята възлюбена. Родил им се син Джеси Едуард, дъщеря - Мери Сюзан и близнаци, които умрели като малки. Игор Федорович Стравински Руският композитор, роден през 1882 г., се смята за един от най-влиятелните фигури в музиката на 20 век. Стравински се влюбва в своята братовчедка Екатерина Гавриловна Носенко още като юноша. През 1905 г. двойката искала да сключи брак, но срещнала съпротива от страна на църквата. Независимо от всички пречки влюбените се оженили през 1906 г. и им се родили деца. Франклин Рузвелт Франклин Рузвелт е заемал президентския пост в САЩ от 1933 до 1945 година. На 17 март 1904 г. Франклин Делано Рузвелт, въпреки съпротивата на майка си, се жени за далечната си роднина Елинор Рузвелт, племенница на президента Теодор Рузвелт. Бракът на двойката продължил 40 години и им се родили 6 деца. С течение на времето отношенията им се превърнали по-скоро в политическо партньорство заради многобройните романи на Франклин Рузвелт и амбицията на съпругата му. Йохан Себастиан Бах Един от най-великите композитори в човешката история също не страдал от условности в любовта. През 1707 г. той се оженил за своята братовчедка Мария Барбара Бах. За техния съвместен живот се знае твърде малко. На двойката се родили 7 деца, 4 от тях оживели, а две станали композитори като баща си. Мария починала 13 години след женитбата, и след година и половина Бах се оженил за певицата Ана Магдалена Вилке. Хърбърт Джордж Уелс Английският писател се смята за един от родоначалниците на научната фантастика. Бил доктор на науките по биология и активен поддръжник на всички теории на Чарлз Дарвин, които вдъхновили немалко от произведенията на фантаста. През 1891 г. Хърбърт Уелс се оженил за своята братовчедка Изабела Мери Уелс. Двойката се развела четири години по-късно, след като станала известна любовната връзка на писателя със студентката Еми Робинс. Скоро Уелс се оженил за нея, родили им се и деца. Томас Джеферсън Още един президент е в нашия списък, който е на поста от 1801 до 1809 г. и е един от авторите на Декларацията за независимостта. Той се жени за овдовялата си трета братовчедка Марта Уейлс Скелтън през 1772 г. Щастливият брак, в който се раждат 6 деца, продължава до смъртта на Марта на 33-годишна възраст. Джеферсън не се жени повече, а ролята на първа дама в Белия дом изпълнява неговата дъщеря Марта Джеферсън Рендолф, която е кръстена на майка си. Алберт Айнщайн Вторият брак на един от най-известните учени в света е през 1919 г. след 7-годишна връзка с негова втора братовчедка по майчина линия и трета братовчедка по бащина линия - Елза Айнщайн. Емигрират в САЩ през 1933 г., а три години по-късно Елза умира от сърце. Нямат наследници. Чарлз Дарвин Не е известно дали световноизвестният учен се е ръководил от своята теория, че \"оцелява по-силният\" при избора на съпруга, при това той се жени за своя братовчедка - Ема Веджвуд. Родили им се 10 деца, три от тях умрели като малки, другите били изключително болнави и ученият се страхувал, че причинатa е в близките родствени връзки мeжду него и жена му. Но въпреки това много от неговите деца и внуци постигат големи успехи в живота. Едгар Алън По Създателят на детективския жанр Едгар Алън По е роден в Бостън през 1809 г. и се занимавал с писателска дейност до смъртта си на 40-годишна възраст. На 27 години писателят се жени за своята 12-годишна братовчедка Вирджиния Клем. След тайното бракосъчетание през 1835 г., те водели тих живот. Но Виктория била болна от туберкулоза. След 5 години на неуспешно лечение, Клем си отишла от този свят на 24-годищна възраст през 1847 година. Тежката болест на съпругата му и злоупотребата с алкохол силно повлияли на творчеството на писателя, който последвал съпругата си след 2 години. Джери Лий Люис Известният американски певец през 1957 година в пика на своята кариера се жени за своята 13-годишна братовчедка Майра Хейл Браун. Независимо от уверенията, че момичето е на 15 години, репутацията на музиканта пострадала непоправимо. Радиостанциите престанали да пускат песните му, публиката му обърнала гръб. През 60-те години Люис отново си възвърнал популярността, но вече не достигнал предишната слава. В културите на много страни не е прието да се сключват бракове между втори и трети братовчеди, а някъде дори е незаконно. Общественото неодобрение, а и медицинските противопоказания явно не са вълнували тези мъже и жени, които са оставили следа в човешката история.", "date": "2017.05.27", "title": "Знаменитости, които промениха света, са били женени за свои роднини. Вижте кои са!"}
{"url": "http://pik.bg/%D0%B4%D0%B5%D1%86%D0%B0-%D0%B1%D1%8F%D1%85%D0%B0-%D1%80%D0%B0%D0%BD%D0%B5%D0%BD%D0%B8-%D0%BF%D1%80%D0%B8-%D0%B4%D0%B5%D1%80%D0%B0%D0%B9%D0%BB%D0%B8%D1%80%D0%B0%D0%BD%D0%B5-%D0%BD%D0%B0-%D0%B2%D0%BB%D0%B0%D0%BA-%D0%B2-%D0%B7%D0%B0%D0%BF%D0%B0%D0%B4%D0%BD%D0%B0-%D1%83%D0%BA%D1%80%D0%B0%D0%B9%D0%BD%D0%B0-news661578.html", "text": "Укринформ, цитиран от \"Фокус\". Тази сутрин при сблъсък между влакове пътническа композиция е дерайлирала в Западна Украйна. Преобърнали са се локомотива и първият вагон на пътнически влак, изпълняващ курс между Киев и Каменец-Подолски, превозващ деца. Ранени са шестима души, предаде „Тази сутрин на станция Негин при сблъсък между влакове локомотив и вагон излизат от релси. Няма жертви. Особено обстоятелство е това, че пътници на влака са 103 деца“, отбеляза председателят на Украинските железници Войцех Балчун. Лекарите са хоспитализирали пострадалите, сред които има четири деца. Обстоятелствата около инцидента се уточняват.", "date": "2017.05.27", "title": "Деца бяха ранени при дерайлиране на влак в Западна Украйна"}
{"url": "http://pik.bg/%D0%B2%D0%B5%D0%BD%D1%86%D0%B8-%D1%85%D1%80%D0%B8%D1%81%D1%82%D0%BE%D0%B2-%D0%B0%D1%83%D1%82-%D0%BE%D1%82-%D0%BD%D0%B0%D1%84%D1%82%D0%B0%D1%82%D0%B0-news661603.html", "text": "Нападателят Венцислав Христов повече няма да играе за Нефтохимик, съобщи \"Кота Спорт\". Двете страни ще разтрогнат договора си по взаимно съгласие. На нападателя се възлагаха големи надежди, но той не ги оправда. От него се очакваше да вкарва голове и да засили атаката на Нафтата, но резултатите му не бяха на ниво. Христов показваше безспорни качества на терена, но заради травми и други причини той вземаше рядко участие в мачовете. В същото време заплата му беше една от най-високите в отбора. В крайна сметка се взе решение договорът му да бъде разтрогнат. Двете страни вече имат споразумение за това. Остава действието да бъде извършено чисто формално и юридически. Името на Христов вече се свързва с Черно море и Берое. Нападателят обаче се надява отново да заиграе в чужбина.", "date": "2017.05.27", "title": "Венци Христов аут от Нафтата"}
{"url": "http://pik.bg/%D0%B8%D0%B7%D1%81%D0%BB%D1%83%D1%88%D0%B0%D1%85%D0%B0-%D0%BF%D1%8A%D1%80%D0%B2%D0%B8%D1%8F-%D0%BA%D0%B0%D0%BD%D0%B4%D0%B8%D0%B4%D0%B0%D1%82-%D1%87%D0%BB%D0%B5%D0%BD-%D0%B7%D0%B0-%D0%B2%D1%81%D1%81-%D0%BE%D1%82-%D0%BF%D1%80%D0%BE%D0%BA%D1%83%D1%80%D0%BE%D1%80%D0%B8%D1%82%D0%B5-news661608.html", "text": "Общото събрание на прокурорите изслуша кандидата за изборен член на Висшия съдебен съвет Гергана Найденова Мутафова – административен ръководител, районен прокурор на Районна прокуратура - Пловдив, съобщават от пресцентъра на . Гергана Мутафова има 17 години юридически стаж изцяло в системата на Прокуратурата на Република България. От началото на 2001 г. е назначена като младши прокурор в Районна прокуратура – Пловдив, била е прокурор в Районна прокуратура – Пловдив, а от 1 август 2006 г. е административен ръководител, районен прокурор на Районна прокуратура – Асеновград. От 24 март 2010 г. и към момента Мутафова е административен ръководител на Районна прокуратура – Пловдив. В мотивите си кандидатът се позовава на натрупания професионален опит като административен ръководител и като редови прокурор в две различни по големина и специфика прокуратури, познаването на обективното състояние на тези органи на съдебната власт. Мотив за това са също получените от прокурор Мутафова допълнителни професионални квалификации и добри оценки за показаните ръководни умения. В представената Концепция тя откроява като основна причина за проблемите в работата на съдебната система неравномерната натовареност с дела на съдилищата и прокуратурите. Според кандидата това води до бавно правосъдие и поражда обществено недоволство. Като мярка за решаване на проблема се разглежда обективното и достоверно измерване на натовареността на магистратите. Въведените нови правила за натовареност на прокурорите според прокурор Мутафова ще послужат като основа за реформиране и оптимизиране на съдебната карта, като се пристъпи към съкращаване на разходите за администрация и поддръжка на сграден фонд на ниско натоварени прокуратури. Тя посочва, че реформата на съдебната карта следва да се провежда изключително внимателно и да е свързана с гарантиране на достъп до качествено правосъдие на гражданите, като същевременно създава условия за икономично и рационално изразходване на предоставените бюджетни ресурси. Според нея структурата на прокуратурата следва да съответства на съдилищата по функционален, а не по териториален принцип. При закриване на прокуратури техните седалища трябва да бъдат запазени като изнесени работни места за разглеждане на определени дела или извършване на процесуално-следствени действия. Гергана Мутафова коментира необходимостта от въвеждане на стандарти за обмен на информация между отделните подсистеми на съдебната власт. Акцентира на развитието на електронното правосъдие, което да включи и възможността гражданите да депозират книжа и по този начин. Вниманието ѝ е фокусирано върху стопанисването на имотите на съдебната власт, като намира за необходимо да се изготви анализ на състоянието на всички съдебни сгради и необходимите средства за тяхната поддръжка и ремонт. Чрез оптимизацията им според нея може да се осигури ресурс за изграждане на модерни съдебни палати в областните градове на страната. Прокурор Мутафова приема, че преминаването към програмно бюджетиране ще доведе до по-висока прозрачност как се харчат парите на данъкоплатците. Тя намира за удачно въвеждане на фигурата на главен финансист на съдебната власт, който да носи отговорност за бюджетния процес. Очевидна според нея е нуждата от промяна в начина на оценяване на прокурорската и съдийската работа, която да отчита действителните качества на магистратската дейност. Справедливата оценка за работата им трябва да доведе и до увереност, че при добросъвестно и компетентно изпълнение ще получат адекватно кариерно израстване. Кандидатът набелязва потребност следващият ВСС да извърши детайлен анализ на дисциплинарната дейност, който да стане предпоставка за нейното подобряване. Откроява се необходимост следващият ВСС да настоява за изготвянето на законопроекти за изменение на процесуалните закони и Наказателния кодекс. Прокурор Мутафова се фокусира върху ролята на ВСС за популяризиране на работата на съдебната система сред обществото и извежда потребността от единен портал на съдебната система за е-правосъдие, ориентиран към нуждите на потребителите на публичната услуга. По нейно мнение следващият ВСС трябва да работи за конструктивното взаимодействие между всички институции, ангажирани със съдебната реформа и борбата с корупцията и организираната престъпност, за да стигне страната ни до онази сигурност и необратимост на процесите, необходими за отпадане на Мониторинга по глава „Правосъдие и вътрешен ред“. Участници в Общото събрание на прокурорите поставиха към кандидата въпроси във връзка с ниската натовареност на следователи в натоварени прокуратури, оптималното съотношение между магистрати и съдебни служители, възможността да се преназначават младши прокурори в прокуратури с натовареност над средната при изразено от тях съгласие, за реформата на съдебната карта и възможността за закриване на териториални отделения на прокуратурите. Към Гергана Мутафова са зададени седем въпроси от Българския институт за правни инициативи, които са поставени на вниманието и на останалите кандидати. Мутафова е отговорила писмено, а отговорите са публикувани на сайта на ВСС в раздела с профилите на кандидатите.", "date": "2017.05.27", "title": "Изслушаха първия кандидат-член за ВСС от прокурорите"}
{"url": "http://pik.bg/%D0%BF%D0%B0%D0%BD%D0%B8%D1%85%D0%B8%D0%B4%D0%B0-%D0%B2-%D0%BF%D0%B0%D0%BC%D0%B5%D1%82-%D0%BD%D0%B0-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BD%D0%B0-%D0%BA%D0%BE%D0%BC%D1%83%D0%BD%D0%B8%D0%B7%D0%BC%D0%B0-%D1%81%D0%B5-%D0%BF%D1%80%D0%BE%D0%B2%D0%B5%D0%B6%D0%B4%D0%B0-%D0%BD%D0%B0-%D0%BE%D1%81%D1%82%D1%80%D0%BE%D0%B2-%D0%BF%D0%B5%D1%80%D1%81%D0%B8%D0%BD-news661579.html", "text": "Днес на мястото на бившия втори обект на затворническия лагер „Белене” на остров Персин ще се проведе поклонение в памет на жертвите на тоталитарния комунистически режим в България. Това съобщиха от фондация „Остров Белене”, която бе създадена, за да построи  парк-мемориал в памет на убитите. Ще бъде открита и изложбата „Свидетели: Памет за концлагера „Белене”, която съдържа разкази и описания на оцелели лагеристи. Изложбата е съвместна инициатива  на фондациите „Истина и памет” и „Остров Белене”. На срещата ще присъстват и бивши лагеристи, които лично ще разкажат за преживяното. Местни свещеници ще отслужат заупокойна молитва в памет на жертвите на нечовешките условия и изтезания.", "date": "2017.05.27", "title": "Панихида в памет на жертвите на комунизма се провежда на остров Персин"}
{"url": "http://pik.bg/%D0%BD%D0%B5%D1%89%D0%BE-%D1%81%D1%82%D0%B0%D0%B2%D0%B0-%D0%B2-%D0%BC%D0%B0%D0%BD%D1%87%D0%B5%D1%81%D1%82%D1%8A%D1%80-%D0%BF%D0%BE%D1%87%D0%B5%D1%80%D0%BD%D1%8F-%D0%BE%D1%82-%D0%BF%D0%BE%D0%BB%D0%B8%D1%86%D0%B8%D1%8F-%D0%B5%D0%B2%D0%B0%D0%BA%D1%83%D0%B8%D1%80%D0%B0%D1%82-%D1%85%D0%BE%D1%80%D0%B0-news661599.html", "text": "Полицейски части евакуират хора в района на Мос Сайд в Манчестър в рамките на антитерористичната операция след взрива в „Манчестър Арена”. Това съобщиха от полицията на графство Голям Манчестър. „В рамките на провежданото претърсване, в момента в една от къщите в Мос Сайд се провежда евакуация”, пише в съобщението. Полицията благодари на гражданите, за разбирането и съдействието. По рано днес, полицията арестува двама нови заподозряни за терористичния акт в Манчестър.", "date": "2017.05.27", "title": "Нещо става в Манчестър! Почерня от полиция, евакуират хора"}
{"url": "http://pik.bg/%D0%BA%D0%BC%D0%B5%D1%82%D1%8A%D1%82-%D0%BD%D0%B0-%D0%BA%D0%B8%D1%88%D0%B8%D0%BD%D0%B5%D0%B2-%D0%B5-%D0%BF%D0%BE%D1%81%D1%82%D0%B0%D0%B2%D0%B5%D0%BD-%D0%BF%D0%BE%D0%B4-%D0%B4%D0%BE%D0%BC%D0%B0%D1%88%D0%B5%D0%BD-%D0%B0%D1%80%D0%B5%D1%81%D1%82-news661555.html", "text": "IPN, цитиран от \"Фокус\". Съдът на Молдова е удовлетворил частично искането на прокуратурата и е поставил под домашен арест кметът на Кишинев Дорин Киртоаке за срок от 30 дни, предаде Прокуратурата е искала кметът да бъде задържан ефективно. Дорин Киртоаке бе арестуван от антикорупционната прокуратура по обвинение за злоупотреба с влияние вечерта на 25 май.", "date": "2017.05.27", "title": "Кметът на Кишинев е поставен под домашен арест"}
{"url": "http://pik.bg/%D0%BD%D0%B5-%D0%B5-%D0%B7%D0%B0-%D0%B2%D1%8F%D1%80%D0%B2%D0%B0%D0%BD%D0%B5-%D0%B4%D1%83%D0%BF%D0%BD%D0%B8%D1%88%D0%BA%D0%B8-%D0%B4%D0%B5%D0%BF%D1%83%D1%82%D0%B0%D1%82-%D0%B4%D1%8A%D0%BB%D0%B6%D0%B8-63-%D0%BC%D0%BB%D0%BD-%D0%B5%D0%B2%D1%80%D0%BE-news661440.html", "text": "Благоевградските и кюстендилските депутати са влезли в 44-ото народно събрание, затънали в дългове, показват декларациите им по чл. 12 от Закона за предотвратяване и установяване конфликт на интереси, подадени в началото на този месец в парламента, съобщава СтрумаБГ. В това отношение от Благоевград най-зле е Александър Мацурев от ГЕРБ. Докато е бил заместник-кмет на Банско, той е теглил 3 банкови ипотечни кредита в размер на 97 478,78 лв., 105 290,02 лв. и 55 333, 38 лв. В декларацията си като свързани лица, към които би могъл да има частен интерес, Мацурев е посочил съпругата си Катерина, която е съдружник в ООД „Айд Трейдинг“ и „Булхолидей 2000“, баща си Иван Тодоров Мацурев – съдружник в „Иван Мацурев  -ТАИМ-99“, управител и съдружник в „Атим груп“ ООД и управител на „Булхолидей 2000“, както и сестра си Теодора Иванова Обецанова – съдружник в „Атим груп“ ООД. Далеч по-скромен по отношение на кредитите е санданският патриот Атанас Стоянов, който изплаща само ипотечен кредит от 22 000 евро, а извън депутатстването си е декларирал членство в УС на сдружение с нестопанска цел „МИГ Сандански“ и председателски пост в НЧ „Отец Паисий 1919 г.“, срещу които изрично е подчертал, че не получава възнаграждение. Богдан Боцев има 2 кредитни карти за 3500 лв. и за 5000 лв., но не е уточнил теглил ли е от тях. Георги Динев, бившият председател на ОбС – Петрич, вече като депутат ще трябва да обслужва кредит от 109 526 лв. Той е декларирал участие в сдружение „ОФК Беласица-Петрич“, Сдружение за граждански контрол и управление на община Петрич, Сдружение Балканска младежка организация „Развитие“ и фондация „Фонд – спорт за Петрич“. От свързаните с него лица Динев е описал фирмите на баща си Запро Иванов Динев – ЕТ „Зида-92-Запро Динев“, „Зида-92“ ЕООД и „Зида Билд“ ЕООД. Даниела Савеклиева от ГЕРБ има потребителски кредит от 35 000 лв. и плаща лизинг за лек автомобил от 49 600 лв. Елхан Кълков от ДПС фигурира в регистъра на народните избраници със скромния кредит от 10 000 лв. и членство в УС на сдружение „ФК –  с. Плетена“. Кълков е описал и фирмите, в които участва съпругата му Еми – ЕТ „Еми Кълкова – с . Плетена“, „Престиж“ ООД – Сатовча /в която има 40% участие/ и „Дикчан 85“ ООД – с. Сатовча, в която тя е съуправител и притежател на 50% от активите. Благоевградският депутат от БСП Николай Бошкилов към датата на избирането му в 44-ото НС е имал 10% участие във „Вини Бошкилов“ ООД, 50% в „Лотос дистилър“ ООД и 100% в ЕТ „Нико-Николай Бошкилов“, в Национално сдружение Български винен борд, РЛВК „Пирин“ и Национално сдружение „Съюз Свободни винари“. Сега има само кредитна карта с лимит 10 000 лв. Най-младият пирински депутат Стефан Апостолов от Симитли е бил с 20% участие в „Енерджиинвест БГ“, 33,33% в „Енерджи“ ООД, 30% в „Магс“ ООД, 22%  в „Дасвил Трейд“ ООД, 22% във „Васлар Трейд“, 30%  в „Кос груп“ ООД, 50% в „Снап Кар“ ООД и 100% в „Аса Са“ ЕООД. Въпреки многото фирми депутатът, който още няма 30 г., е успял да се опази от заеми и кредитното му досие е чисто. Без кредити е и Димитър Гамишев от Гоце Делчев. Александър Манолев, който влезе като депутат от ГЕРБ – Благоевград, но дни по-късно бе назначен за заместник-министър, има 20 000 лв. потребителски кредит. От кюстендилските депутати Кирил Калфин не е описал нито кредити, нито бизнесмени, към които би могъл да има личен интерес. Колегата му Иван Ибришимов пък е единственият от депутатите, който не знае колко точно пари има да връща на банки и частни лица – в неговата декларация са вписани 2 кредита за „около 50 000 лв.“ и „около 100 000 евро“. От всичките 240 депутатски декларации най-дълга е тази на дупнишкия депутат Ивайло Константинов, който е декларирал дялово участие в 8 дружества, 21 сдружения с нестопанска цел, на които е управител, член или председател на УС, и 6 кредита, на два от които е съдлъжник, формиращи общата стряскаща сума от 6 379 000 евро задължения.", "date": "2017.05.27", "title": "НЕ Е ЗА ВЯРВАНЕ! Дупнишки депутат дължи 6,3 млн. евро "}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%81%D0%BE%D1%84%D0%B8%D0%B9%D1%81%D0%BA%D0%B0%D1%82%D0%B0-%D0%B4%D0%B6%D1%83%D0%BD%D0%B0---%D0%B7%D0%BE%D1%84%D0%B8%D1%8F-%D1%88%D1%87%D0%B5%D1%80%D0%B1%D0%B0%D0%BA-%D1%82%D0%BE%D0%BF%D1%8F-%D1%82%D1%83%D0%BC%D0%BE%D1%80%D0%B8-%D0%B8-%D0%BA%D0%B8%D1%81%D1%82%D0%B8-%D1%81-%D0%B1%D0%BE%D0%B6%D0%B5%D1%81%D1%82%D0%B2%D0%B5%D0%BD%D0%B0-%D0%B5%D0%BD%D0%B5%D1%80%D0%B3-news661568.html", "text": "Неизлечимо болни оздравяват, неми проговарят, сакати прохождат. Такива библейски чудеса се случват почти ежедневно в приемната на народната лечителка Зофия Шчербак. Роденият във Варшава феномен е сред малцината природолечители, които имат неоспорими медицински доказателства как неизлечимо болни пациенти са получили изцеление. Заради това, а и заради неземната си дарба практикуващата у нас чужденка вече е наричана софийската Джуна. От какви болести страда днес българинът и откъде идва чудото на дарбата и изцелението, попитахме Зофия Шчербак. - Медицината днес е много напреднала, но все таки има неща, които не може да лекува или пък повлиява в незначителна степен. Тук на помощ идва алтернативната медицина, разбира се, само с изследвания и под лекарски контрол, както аз винаги съм работила. Идват при мен глухонеми дечица, с мускулна дистрофия, синдром на Бекер или Дюшен, мъката е голяма. Ходят в САЩ да се лекуват, дават се огромни суми, но истината е, че генното инженерство засега няма решение. Иначе българинът масово страда от проблеми в опорно-двигателния апарат, стомаха, хормонални нарушения, диабет и рак. От моите наблюдения миомите и кистите, а също и някои генетични заболявания вече са се превърнали в нещо като епидемия. - Работя от 20 години, случаите са наистина много. Имам документирани случаи на излекувани глухонеми деца, които са започнали при мен да чуват. Плача заедно с родителите, когато нещо такова се случи. Имах детенце на годинка и девет месеца, което никога не беше ставало, тъй като беше с генетично заболяване. При него имаше несъразмерност в растежа на глава и тяло. Мога да кажа, че пред мен то проходи и порасна. Сега е пълноценно. Сещам се за едно шестгодишно момченце, което разви автоимунен артрит след инфекция на пукната кост. Докторите се бяха видели в чудо. Бащата го донесе на ръце при мен. Много скоро то започнало отново да играе с приятелите си футбол в училището. Няколко месеца по-късно помогнах и на татко му, който имаше хроничен проблем с гръбначния стълб. Общо взето, често ставам нещо като семейно джипи. - Разбира се. Още сега мога да ви свържа по телефона с хората, за които ви разказвам. Аз затова винаги изисквам от болните епикризи с подписи на доктори от съответните болнични заведения. От документите всеки средно грамотен човек може да види в какво състояние е дошъл даден пациент при мен и в какво си е тръгнал. Аз държа на коректност, т.е. който иска да се лекува при мен, си прави изследвания след няколко сеанса, за да се види какво се случва. Ако откажете тази проверка, спирам с моята помощ. - Искам да съм чиста пред съвестта си и пред хората, че никого не въвеждам в заблуда. Ето, стопила съм миомата на Таня Б. от Симитли. От епикризите става ясно, че тя е дошла при мен на еди-коя си дата с миоматозен възел 9-10 см. Жената кървеше непрекъснато и развиваше анемия. Казах откровено: “Нищо не мога да ти обещая, искам от теб едно – да ми носиш изследвания, за да правим проверка“. Започнахме да работим. До десетина дни кървенето спря, което бе сигурен знак, че сме на прав път. Една сутрин Танчето дойде в приемната ми първа на опашката и усмихната каза: „Ето изследванията, миомата е намаляла наполовина“. Скоро се стопи напълно. По-късно помогнах и на дъщерята на Таня да забременее, като изчистих фоликуларни кисти, които се разрастваха в яйчниците и застрашаваха детеродните й способности. След намесата ми всичко се изчисти. Тя сега има живо и здраво детенце. Друга жена от Испания беше с аденом на хипофизата. Тя се казва Цвети, излекува се и днес има живо и здраво детенце. - Аз притежавам дарба, но съм само слуга на хората. Проводник съм на една висша сила, божествена енергия. Някои я наричат Бог, Висш разум, Абсолют. Както и да го назоваваме, това е нашият Баща, който ни е създал и който е отговорен за живота ни и съответно за нашето излекуване. - Не съм изпадала в кома като Вера Кочовска, не съм била вдигана от вихрушка, какъвто бе случаят с Ванга, която познавах и мога да кажа, че имахме прекрасни отношения. Да, ще ви призная, имало е случай, в който кола, в която съм била аз, е отивала към пропаст. Шофьорът скача, но аз не мога и започвам да се моля. Както искате го приемайте, не карам никого да ми вярва, но автомобилът направи някакъв завой извън законите на инерцията и физиката. Аз оцелях. Ето такива случаи на косъм от смъртта съм имала много, но, за щастие, съм се разминавала.Що се касае до дарбата ми, от малка усещах сила в себе си, но не я приемах много насериозно. Аз отдавам способностите си донякъде и на духовната среда, в която съм израснала. В семейството ми във Варшава ме учеха, че на слабите, бедните и болните хора трябва да се помага от сърце и душа. Ако няма какво да облече - дай си ризата, ако няма какво да яде - нахрани го. Така съм възпитавана аз. - Подир хуманитарната гимназия завърших икономика и така се случи, че дойдох в България като търговски представител на голяма полска компания. Не ми се понравиха безскрупулните бизнес интереси. Доста импулсивно реших да напусна. Веднага след това ми предложиха да започна работа към един здравен център, който тогава се помещаваше в банята „Мадара”. Отдавна усещах лечителските си способности и явно бе дошъл мигът по волята на Всевишния да поема по този път. Още в първия ден ми се даде сякаш знак за това. Валеше сняг, аз слизам от трамвая и един човек току пред мен получи епилептичен припадък. Аз положих ръце зад тила му и обърнах главата му настрани, за да не се задуши. Някак си усетих, че това е достатъчно, защото човекът не си бе глътнал езика. В същото време мисловно увеличих енергията за оросяване на мозъка. Ако ме питате „защо“, не мога да ви отговоря, така го почувствах. Човекът само след секунди отвори очи и стана. Знаете, че епилептичната криза трае много по-дълго. Хората наоколо се заоглеждаха, даже някои ме помислиха за доктор. - Голяма роля тогава изигра един материал на Националната телевизия, в който бяха показани мои пациенти и начинът ми на лечение. Един ден телефонът ми звъни, аз вдигам, а от другата страна - Добрев. Буквално думите му бяха: „Искам да сложим ред малко в бранша, защото са изникнали едни екстрасенси под път и над път“. После в личен разговор Добрев ми каза, че имали обаждания от пациенти и от Националната телевизия, че само аз работя в сътрудничество с доктори и държа на медицински изследвания. Още същия ден ме прати при прокурор Арсов, който да ми разясни пътя, по който да мина, за да получа легален статут на лечител. - Бях пратена да се доказвам в Националната онкологична болница в София, тогава под ръководството на проф. Иван Черноземски. Самите доктори още в самото начало ме посъветваха, ако се занимавам с алтернативно лечение, то по-добре да поема само иноперабилни случаи (които са официално отписани от медицинска гледна точка - б.р.). Беше ми много тежко. Пациентите бяха минали многократно курсове на лъче- и химиотерапия, от цялата тази отрова и радиация, която се съдържаше в телата им ръцете ми ставаха черни. След сеанс с дни не можех да дойда на себе си. Все пак още в първите дни един човек, когото чакаха всеки момент да се спомине, стана и направи една разходка из дългия коридор с моя помощ. Такива моменти човек няма как да забрави. - Нищо специално, просто застанах до болния и казах една молитва. След още няколко подобни чудеса и документирани случаи на хора с изчистени метастази по тялото проф. Черноземски ме викна и с готовност призна, че с работата си в института съм успяла да обърна мнението дори на лекарите, които са били най-върли скептици. „Сега те разбраха, че има алтернатива“, бяха думите на професора. - Въпросът ви има и научна, и философска страна. За първата мога да говоря много, но аз ще се спра на втората. Всеки от нас трябва да има опит в живота посредством страдание. Ако си вземем поука, променим начина си на мислене, нещо в живота си, станем по-добри към себе си и другите, изпитанията намаляват и спират. В противен случай се задълбочават. Има други случаи, в които заради грешки на родителите си страдат децата. Има и кармични неща, но те са невидими за нас. - Не на всеки ми се разрешава. Има хора, които са правили лошо на този свят, на тях не ми се дава да помагам, защото дадена травма, болест им е изпитание заради натрупани прегрешения. Затова, когато някой дойде при мен, аз първо питам Божествения свят мога ли да помогна. Ако по моя свръхсензитивен канал ми се каже \"Да\", аз приемам болния и правя каквото е по възможностите ми. Ако ли не, изпращам човека на лекар, като преди това му правя моята си диагностика - нещо като духовен скенер, и виждам, че е за операция например, час по-скоро, и не е за мене.", "date": "2017.05.27", "title": "САМО В ПИК И \"РЕТРО\"! Софийската Джуна - Зофия Шчербак: Топя тумори и кисти с божествена енергия"}
{"url": "http://pik.bg/%D1%81%D1%8A%D0%B4%D1%8F%D1%82-%D1%84%D0%BE%D0%BD%D0%B4%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%B5%D0%BB%D0%B5%D0%BD%D0%B0-%D0%BA%D0%BE%D1%81%D1%82%D0%BE%D0%B2%D0%B0-news661564.html", "text": "ВиК заведе дело срещу фондацията на Елена Костова „Бъдеще за България” за неплатени сметки за вода в изградените за сираци къщи на ул. „Радко Димитриев” в гр. Пловдив, съобщава МарицаБГ. Искът на ВиК е за 10 891,43 лв., натрупани за вода в периода от 8 септември 2008-а до 5 януари 2010 г., и за лихвите оттогава от 7 724,48 лв. От фондацията на Елена Костова, представлявана на местно ниво, не отричат, че са имали задължения към ВиК, и представят сключено с дружеството споразумение. Съдът обаче отказва да разгледа иска по същество, защото то е заведено много след изтичане на 3-годишната давност.", "date": "2017.05.27", "title": "Съдят фондацията на Елена Костова"}
{"url": "http://pik.bg/%D1%80%D0%B0%D0%B4%D0%BE%D1%81%D1%82-%D0%BD%D0%B0-%D0%B0%D1%80%D0%BC%D0%B8%D1%8F%D1%82%D0%B0-%D1%86%D1%81%D0%BA%D0%B0-%D1%81-%D0%B1%D0%B5%D0%B7%D0%B0%D0%BF%D0%B5%D0%BB%D0%B0%D1%86%D0%B8%D0%BE%D0%BD%D0%BD%D0%B0-%D1%82%D0%B8%D1%82%D0%BB%D0%B0-%D0%B2%D0%B8%D0%B4%D0%B5%D0%BE-news661607.html", "text": "Футболистите на ЦСКА, родени през 2004 година, спечелиха шампионската титла на зоналната група след 22 победи в 22 мача през сезона. Феноменалната кампания завърши с \"армейски\" успех над Левски-Раковски с 2:0 след попадения на Йоан Борносузов и Кирил Великов. \"Червените\", водени от Атанас Борносузов, реализираха 113 гола в първенството и допуснаха едва 7. Момчета бяха безапелационни във всичките си двубои и несъмнено са един от най-добрите отбори в страната, хвалят се от \"Армията\". Тази година републиканско първенство не е предвидено и ЦСКА няма да има шанса да защити титлата на България, която завоюва през сезон 2015/2016. Това е втори трофей за \"армейците\" през сезона, след като през февруари те спечелиха силния турнир \"София Къп\". Веднага след края на двубоя с Левски-Раковски капитанът на тима Йоан Лозанов вдигна шампионския трофей. Въпреки проливния дъжд, \"червените\" таланти не пропуснаха да изпеят \"Още от дете...\" Това са шампионите от забележителния млад тим: Иван Маринов (в), Милен Младенов (в), Теодор Иванов, Мартин Влаевски, Валентин Ситнилски, Габриел Александров, Йоан Лозанов (к), Георги Чорбаджийски, Йоан Борносузов, Кирил Великов, Ясен Цеков, Павел Жабов, Александър Божков, Андрей Димитров, Виктор Атанасов, Георги Шаламанов, Николай Няголов, Ясен Спиров, Васил Найденов Старши треньор: Атанас Борносузов", "date": "2017.05.27", "title": "Радост на \"Армията\"! ЦСКА с безапелационна титла (ВИДЕО)"}
{"url": "http://pik.bg/%D0%B1%D0%BE%D0%BB%D0%BA%D0%B0-%D0%BE%D1%82-%D0%BB%D1%8E%D0%B1%D0%BE%D0%B2-9-%D0%B7%D0%B4%D1%80%D0%B0%D0%B2%D0%BE%D1%81%D0%BB%D0%BE%D0%B2%D0%BD%D0%B8-%D0%BF%D1%80%D0%BE%D0%B1%D0%BB%D0%B5%D0%BC%D0%B0-%D0%BF%D1%80%D0%BE%D0%B2%D0%BE%D0%BA%D0%B8%D1%80%D0%B0%D0%BD%D0%B8-%D0%BE%D1%82-%D0%B5%D0%BC%D0%BE%D1%86%D0%B8%D0%BE%D0%BD%D0%B0%D0%BB%D0%BD%D0%BE%D1%82%D0%BE-%D0%BD%D0%B8-%D1%81%D1%8A%D1%81%D1%82%D0%BE%D1%8F%D0%BD%D0%B8%D0%B5-news661547.html", "text": "Едно от нещата, които западната медицина винаги е игнорирала е връзката между тялото и ума, духа и емоциите. Човешките същества често виждаме доказателства за това колко свързани са физичното и емоционалното, но също толкова често просто не обръщаме внимание. Започни пътя си към холистичното здраве като следиш за тези знаци: Главоболието може да е причинено от стреса през деня. Отделяй време за релаксация и намаляване на стреса ежедневно. Ако изпитваш болка във врата си, може да имаш проблем с това да простиш на някого за нещо или пък на себе си. Когато те заболи вратът, помисли за нещата, които обичаш у другите. Болката в раменете може да е индикатор, че носиш тежко емоционално бреме. Фокусирай се в проактивното решаване на проблема и прехвърляне на част от тежестта върху друг. Болката в горната част на гърба може да е знак, че нямаш достатъчно емоционална подкрепа. Може да се чувстваш необичан(а) или нежелан(а). Ако нямаш човек до себе си, може да означава, че е добре да излезеш на среща… Болката в ниската част на гърба може да означава, че много се тревожиш за пари. Потърси вариант за повишение или пък подобри планирането на финансите. Болката в лактите говори за това, че се съпротивляваш на промяната в живота си. Ако ръцете ти са вдървени, такъв е и животът ти. Направи компромис, пораздрусай нещата малко. Болката в ръцете може да означава, че не се протягаш към околните по начина, по който трябва. Помисли как да направиш нови приятели, да отидеш на обяд с колега, изобщо създай нови връзки. Бедрената болка може да означава, че те е прекалено страх да се движиш. Страхът от движение се отнася към съпротива на промяната. Може също да значи, че внимаваш прекалено много, когато трябва да взимаш решения. Болката в коляното може да означава, че егото ти е прекалено голямо, че се взимаш прекалено на сериозно. Успокой топката. Свърши малко доброволчески труд. Помни, че си смъртен.", "date": "2017.05.27", "title": "Болка от любов! 9 здравословни проблема, провокирани от емоционалното ни състояние"}
{"url": "http://pik.bg/%D0%BB%D1%8E%D0%B1%D0%B8%D0%BC%D0%B5%D1%86-%D0%BD%D0%B0-%D1%81%D0%B5%D0%BA%D1%82%D0%BE%D1%80-%D0%B1-%D1%81%D0%B5-%D1%82%D0%BE%D1%87%D0%B8-%D0%BD%D0%B0-%D1%86%D1%81%D0%BA%D0%B0-news661575.html", "text": "Любимецът на Сектор \"Б\" Роман Прохазка заяви, че сините ще изиграят далеч по-силен мач срещу ЦСКА, отколкото предишния, в който загубиха с 0:3. През сезона словакът вкара на червените - при успеха на Левски с 2:1 през пролетта, разписвайки от дузпа. В последното дерби той участва в сбиване в края и бе изгонен от терена. \"В предишния мач не играхме добре. Резултатът беше много лош за нас, така че имаме за какво да се реваншираме - както пред феновете, така и пред нас самите като отбор. Надявам се, че този път ще победим. Необходимо е да се концентрираме единствено върху нашето представяне. Разбира се, трябва да играем много по-добре, отколкото при 0:3. Няма да повторим онзи двубой, няма да покажем същата игра. Победата и трите точки са много важни. Няма значение с каква разлика ще спечелиш този двубой, просто трябва да победиш в него\", каза Роман, който бе десен бек в последните два сблъсъка с ЦСКА. \"Само като вратар няма да мога да се наложа. За мен не е проблем да играя на позицията, на която ме сложи треньорът. Винаги обаче съм казвал, че най-удобно се чувствам като вътрешен халф. Мисля, че там играя най-добре\", каза Роман пред Диема спорт. Дербито в неделя е много важно за сините. В момента те са трети в класирането, с 2 точки по-малко от ЦСКА. Така че само победа устройва отбора в битката за второто място. То дава квота за участие в Лига Европа. \"За мен не е все едно дали ще свършим трети или десети, или втори. Има някаква разлика. Трябва да гледаме и класирането. Имаме много големи шансове да станем втори и вярвам, че ще го направим\", коментира Прохазка.", "date": "2017.05.27", "title": "Любимец на Сектор \"Б\" се точи на ЦСКА"}
{"url": "http://pik.bg/%D0%B6%D0%B8%D0%B2%D0%B0-%D1%81%D1%8A%D0%BC-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D0%B5%D0%BD%D0%B8%D0%B5-%D0%BD%D0%B0-%D0%B1%D1%8A%D1%80%D0%B7%D0%B0-%D0%BF%D0%BE%D0%BC%D0%BE%D1%89-news661227.html", "text": "Искам да се обърна към всички да уважават и ценят труда на лекарите, а не да ги бият, защото здравето и животът ни е в техните ръце. Аз съм от Бяла Слатина, Врачанско. На 92 години съм и живея сама. Кретам с високо кръвно и болно сърце. Ненадейно ме преряза ужасна нетърпима болка в лявата ръка. Оказа се тромб. Приятелката ми се обадила на телефон 112 и извикала Бърза помощ. Аз пък си мислех: „Боже, кой ще обърне внимание на една баба?“. Въпреки мрачните ми мисли медицинският екип на фелдшер Иван Петков долетя за минути. Постави ми инжекция за овладяване на високото кръвно, което беше стигнало 260. За минути бяхме в болницата. Тук ме поеха фелдшер Румен Дочев и сестра Цвета Николова. Направиха всичко нужно, за да овладеят болката ми. Междувременно бяха извикали Бърза помощ от Враца, защото в Бяла Слатина няма съответният лекар специалист. Докато пътувахме в линейката, медицинската сестра непрекъснато ми говореше, стараейки се да отвлече вниманието ми от страданието. Благодарение на грижите на д-р Крумова съм жива. Има златни ръце. Благодаря на всички медици, заради чиито грижи съм жива. Минка НИНОВА, Бяла Слатина", "date": "2017.05.27", "title": "Жива съм благодарение на Бърза помощ"}
{"url": "http://pik.bg/%D0%BC%D0%B0%D1%87%D0%BE%D0%B2%D0%B5%D1%82%D0%B5-%D0%BF%D0%BE-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D1%8F%D1%82%D0%B0-%D0%B4%D0%BD%D0%B5%D1%81-%D0%B1%D0%BE%D0%B3%D0%B0%D1%82%D0%B0-%D0%BF%D1%80%D0%BE%D0%B3%D1%80%D0%B0%D0%BC%D0%B0-news661570.html", "text": "Футболните мачове по телевизията днес, с роден коментар. Богата програма: 11:00 - Португалия - Иран, световно до 20 г, пряко Евроспорт 2, 14:00 - Япония - Италия, световно до 20 г., пряко Евроспорт 2, 17:30 - Несебър - Етьр, България, Първа лига, пряко Диема Спорт, 19:00 - Болоня - Ювентус, Италия, Серия А, пряко РИНГ, 19:30 - Арсенал - Челси, Англия, ФА Къп, финал, пряко Диема Спорт 2, 21:30 - Сиатъл Саундърс - Портланд Тимбърс, САЩ и Канада, Мейджър лийг сокър, пряко Евроспорт 2, 22:00 - Вашку да Гама - Флуминензе, Бразилия, Серия А, пряко Спорт+ HD, 22:30 - Барселона - Алавес, Испания, Купа на краля, финал, пряко бТВ Екшън.", "date": "2017.05.27", "title": "Мачовете по телевизията днес! Богата програма"}
{"url": "http://pik.bg/%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D0%B2-%D1%81%D0%B8%D1%80%D0%B8%D1%8F-%D1%81%D0%B2%D0%B0%D0%BB%D0%B8%D1%85%D0%B0-%D0%B8%D0%B7%D1%80%D0%B0%D0%B5%D0%BB%D1%81%D0%BA%D0%B8-%D0%B4%D1%80%D0%BE%D0%BD-news661527.html", "text": "Военно - въздушните сили на Сирия са свалили израелски безпилотен самолет, съобщава информационният портал Ал Масдар. Дронът е бил свален в провинция Ал Кунейтра. Сирийските власти потвърдиха, че операцията по свалянето на летателния апарат е започнала, след като дронът е убил трима сирийски войници.", "date": "2017.05.27", "title": "Напрежение! В Сирия свалиха израелски дрон"}
{"url": "http://pik.bg/%D0%B5%D1%80%D0%B4%D0%BE%D0%B3%D0%B0%D0%BD-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8%D1%82%D0%B5-%D0%B4%D0%B5%D0%BF%D1%83%D1%82%D0%B0%D1%82%D0%B8-%D1%89%D0%B5-%D0%BC%D0%BE%D0%B3%D0%B0%D1%82-%D0%B4%D0%B0-%D0%BF%D0%BE%D1%81%D0%B5%D1%89%D0%B0%D0%B2%D0%B0%D1%82-%E2%80%9E%D0%B8%D0%BD%D0%B4%D0%B6%D0%B8%D1%80%D0%BB%D0%B8%D0%BA%E2%80%9D-news661554.html", "text": "Hurriyet, цитиран от „Фокус”. Президентът на Турция Реджеп Тайип Ердоган заяви, че външните министри на Турция Мевлют Чавушоглу и на Германия Зигмар Габриел ще обсъдят последните разминавания между Анкара и Берлин относно отказа германската делегация да посети въздушна база „Инджирлик“ в южната провинция Адана, съобщава Ердоган съобщи, че турското правителство със сигурност ще позволи посещението на германски депутати в базата, при условие, че списъкът с посетители бъде сметнат за приемлив. „Но понякога сред германските депутати има такива, които открито подкрепят тероризма. Те няма да бъдат приети. Сега нашите външни министри ще обсъдят въпроса помежду си и ще предприемем съответните действия“, заяви Ердоган.", "date": "2017.05.27", "title": "Ердоган: Германските депутати ще могат да посещават „Инджирлик”"}
{"url": "http://pik.bg/%D0%BB%D0%B8%D0%BF%D1%81%D0%B0-%D0%BD%D0%B0-%D0%BA%D0%B2%D0%BE%D1%80%D1%83%D0%BC-%D0%BE%D1%82%D0%BB%D0%BE%D0%B6%D0%B8-%D1%81-1-%D1%87%D0%B0%D1%81-%D0%BE%D0%B1%D1%89%D0%BE%D1%82%D0%BE-%D1%81%D1%8A%D0%B1%D1%80%D0%B0%D0%BD%D0%B8%D0%B5-%D0%BD%D0%B0-%D0%BF%D1%80%D0%BE%D0%BA%D1%83%D1%80%D0%BE%D1%80%D0%B8%D1%82%D0%B5-%D0%B7%D0%B0-%D0%B8%D0%B7%D0%B1%D0%BE%D1%80-%D0%BD%D0%B0-%D1%87%D0%BB%D0%B5%D0%BD%D0%BE%D0%B2%D0%B5-%D0%BD%D0%B0-%D0%B2%D1%81%D1%81-news661562.html", "text": "В 10.19 часа главният прокурор на Република България г-н Сотир Цацаров обяви, че към 10.00 часа са регистрирани 557 прокурори при необходим кворум от 755 души за откриване на Общото събрание на прокурорите за избор на членове на Висшия съдебен съвет. Това съобщиха от пресцентъра на . Поради липса на кворум и на основание чл. 21, ал. 2 от Правилата за провеждане на избори на членове на ВСС от съдиите, прокурорите и следователите Общото събрание се провежда, ако присъстват повече от половината от включените в съответния списък по чл. 29д от ЗСВ прокурори. Събранието бе отложено с 1 час и ще започне в 11.00 часа, независимо от броя на присъстващите. Право да участват в него имат 1505 прокурори от страната, от които 1377 са заявили електронно гласуване. Кандидати в изборната процедура са 12 прокурори. Общото събрание на прокурорите може да се проследи в реално време от всеки заинтересован чрез интернет сайта на ВСС в раздел „Общо събрание на прокурорите за избор на член на ВСС“. Пълна информация за кандидатите – подробна автобиография, предложението за издигане на кандидата, заедно с мотивите към него и имената на предложителите, концепциите им за дейността на ВСС, становища и въпроси към тях, документи за съответствието на всеки кандидат с изискванията на закона и декларация за несъвместимостта или за обстоятелствата, които могат да доведат до частен интерес, справка за кандидатите от ИВСС и документи от кадровите им досиета са публикувани на интернет сайта на ВСС в раздел \"Единен електронен портал на съдебната власт\" - \"Избор за членове на ВСС\".", "date": "2017.05.27", "title": "Липса на кворум отложи с 1 час общото събрание на прокурорите за избор на членове на ВСС"}
{"url": "http://pik.bg/%D1%81%D0%BA%D0%B0%D0%BD%D0%B4%D0%B0%D0%BB%D1%8A%D1%82-%D1%81-%D0%B0%D0%B7%D0%B1%D1%83%D0%BA%D0%B0%D1%82%D0%B0-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%B5%D0%BA%D0%B0%D1%82%D0%B5%D1%80%D0%B8%D0%BD%D0%B0-%D0%B7%D0%B0%D1%85%D0%B0%D1%80%D0%B8%D0%B5%D0%B2%D0%B0-%D0%BE%D0%B1%D0%B2%D0%B8%D0%BD%D0%B8-%D0%BF%D1%83%D1%82%D0%B8%D0%BD-%D0%B2-%D0%BF%D1%80%D0%BE%D0%B2%D0%BE%D0%BA%D0%B0%D1%86%D0%B8%D1%8F-news661549.html", "text": "„Възприемам думите на Путин като ненужна провокация. Бяха непремерени.” Това заяви външният министър Екатерина Захариева по Би Ти Ви по повод изказването на руския президент за славянската писменост. Според нея правителството е реагирало на скандала  както трябва. „За съжаление Балканите от години винаги са източник на напрежение. България няма интерес от обостряне на отношенията с Македония. Нека да празнуваме заедно празниците. И в Москва празнуват и в Скопие празнуват.”, допълни още тя. По повод думите на президента, че се надява с  Путин да бъдат патрони на празника по повод 140 години от Освобождението на България, Захариева заяви: „Уместно е да поканим Путин за 140 годишнината от Освобождението на България. Трябва да сме равнопоставени във външната си политика, основана на националния интерес.” По отношение предстоящият избор на членове на ВСС, Захариева призова българските съдии, прокурори и следователи  да покажат, че искат да изберат качествени хора.  „Трябва да свършим работата си по съдебната реформа не заради Брюксел, а заради българските граждани. България беше посочена като добър пример за проведена съдебна реформа”, беше категоричен бившият правосъден министър.", "date": "2017.05.27", "title": "СКАНДАЛЪТ С АЗБУКАТА ПРОДЪЛЖАВА! Екатерина Захариева обвини Путин в провокация"}
{"url": "http://pik.bg/%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%BE%D1%89%D0%B5-%D0%B4%D0%B2%D0%B0%D0%BC%D0%B0-%D0%B7%D0%B0%D0%BF%D0%BE%D0%B4%D0%BE%D0%B7%D1%80%D0%B5%D0%BD%D0%B8-%D0%B7%D0%B0-%D1%82%D0%B5%D1%80%D0%BE%D1%80%D0%B0-%D0%B2-%D0%BC%D0%B0%D0%BD%D1%87%D0%B5%D1%81%D1%82%D1%8A%D1%80-news661563.html", "text": "AFP, цитирана от \"Фокус\". Британската полиция съобщи, че е извършила два нови ареста по време на операции в събота във връзка с терористичния акт, при който загинаха 22 души в Манчестър, предаде Арестите на двамата мъже, на възраст 20 и 22 години, увеличават броя на задържаните заподозрени около нападението до 11 души. По-рано „Ислямска държава“ пое отговорност за атаката.", "date": "2017.05.27", "title": "Арестуваха още двама заподозрени за терора в Манчестър"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B8-%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D1%80%D0%B8%D0%B2%D0%B8%D0%BA%D0%B0-%D0%BD%D0%B0-%D1%81%D0%BF%D0%B5%D1%88%D0%BD%D0%B0-%D1%81%D1%80%D0%B5%D1%89%D0%B0-%D1%87%D0%B0%D1%81%D1%82-%D0%BE%D1%82-%D0%BC%D0%B8%D0%BD%D0%B8%D1%81%D1%82%D1%80%D0%B8%D1%82%D0%B5-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BF%D0%BE%D1%81%D1%82-news661529.html", "text": "Министър-председателят на България Бойко Борисов събра на извънредно заседание екипа на Румен Порожанов за двойния стандарт при внасяне на храни у нас. На заседанието присъства и екипът на министър Валентин Радев, с който ще бъдат обсъдени тежките катастрофи от последните дни. Темата ще коментират и министрите на транспорта и МРРБ. \"Днес ви събрах за да обсъдим много важни теми. Всеки ден по пътищата се дават човешки животи. Инфраструктура се прави, но това не е достатъчно, трябва да има контрол. От първи юни се открива сезонът по морето. Недопустимо е млади и невинни хора да загиват по пътищата. Сега започва и летният сезон. Искам денонощен контрол на КАТ. Каквото е необходимо, трябва да се направи. МВР трябва да следи постоянно\", обяви премиерът. \"Темата за двойния стандарт при храните е недопустим\", обърна се Борисов към Румен Порожанов. \"Хората не са научени да четат етикета и се подвеждат по рекламата. Даваме толкова пари за здравеопазване, а сме все на първите места в класациите по инфаркти и инсулт\", коментира той. \"Оттук като излезете, всеки от вас трябва да знае какво трябва да се направи по въпросите, които разискваме. Затова тук присъстват и хора на всички агенции и полицията, за да могат да ви помогнат\", сподели още Борисов.", "date": "2017.05.27", "title": "ИЗВЪНРЕДНО И ПЪРВО В ПИК! Борисов привика на спешна среща част от министрите! Премиерът постави важни задачи за решаване (ОБНОВЕНА/ВИДЕО/СНИМКИ)"}
{"url": "http://pik.bg/%D0%B1%D0%B5%D0%BD-%D1%81%D1%82%D0%B8%D0%BB%D1%8A%D1%80-%D0%B8-%D1%81%D1%8A%D0%BF%D1%80%D1%83%D0%B3%D0%B0%D1%82%D0%B0-%D0%BC%D1%83-%D1%81%D0%B5-%D1%80%D0%B0%D0%B7%D0%B2%D0%B5%D0%B6%D0%B4%D0%B0%D1%82-%D1%81%D0%BB%D0%B5%D0%B4-18-%D0%B3%D0%BE%D0%B4%D0%B8%D1%88%D0%B5%D0%BD-%D0%B1%D1%80%D0%B0%D0%BA-news661498.html", "text": "\"С огромна любов и уважение един към друг след 18-те години, които прекарахме като двойка, решихме да се разделим. Нашият приоритет ще продължи да бъде отглеждането на децата ни като всеотдайни родители и най-близки приятели. Молим медиите да уважат личното ни пространство през това време\", гласи част от съобщението на съпрузите Бен Стилър и Кристин Тейлър, цитирано от БГНЕС. 51-годишният актьор и 45-годишната му съпруга се запознаха на снимачната площадка през 1999 г. и сключиха брак година по-късно на хавайския бряг. И Бен никога не е крил, че за него всичко е било \"любов от пръв поглед\". Двамата имат 15-годишна дъщеря и 11-годишен син, а бракът им беше еталон за взаимоотношения, разбирателство и вярност в холивудските среди. Миналата година обаче Бен призна, че на семейството му не е било леко, когато е бил диагностициран с рак на простатата през 2014 година. Той дори призна, че е бил толкова паникьосан, че е \"спрял с всичко\" в живота си. \"Първоначално не знаех какво щеше да се случи. Бях уплашен. Това ме накара да спра с всичко в живота си. Не можех дори да си направя планове за филм, тъй като не знаех какво може да се случи\", каза той тогава и сподели, че се е осмелил на операция за отстраняване на простатата благодарение на колегата си от \"Запознай се с нашите\" Робърт де Ниро, който е бил диагностициран някога със същата болест.", "date": "2017.05.27", "title": "Бен Стилър и съпругата му се развеждат след 18-годишен брак"}
{"url": "http://pik.bg/%D0%B1%D0%BE%D1%80%D0%B8%D1%81%D0%BE%D0%B2-%D1%81%D1%8A%D0%B1%D0%B8%D1%80%D0%B0-%D0%BC%D0%B8%D0%BD%D0%B8%D1%81%D1%82%D1%80%D0%B8-%D0%BD%D0%B0-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%B0-%D1%81%D1%80%D0%B5%D1%89%D0%B0-news661537.html", "text": "Премиерът Бойко Борисов събира тази сутрин в Министерски съвет част от министрите от кабинета. Министърът на земеделието Румен Порожанов е един от тях, а причината - съмненията, че храните за българския пазар са с по-ниско качество. Министърът на вътрешните работи Валентин Радев ще докладва за обстановката по пътищата на страната. Очаква се колегите му, които отговарят за транспорта и регионалното развитие, също да бъдат на срещата в сградата на правителството тази сутрин.", "date": "2017.05.27", "title": "Борисов събира министри на извънредна среща"}
{"url": "http://pik.bg/%D0%BE%D1%87%D0%B0%D0%BA%D0%B2%D0%B0%D0%BC%D0%B5-%D1%87%D1%83%D0%B4%D0%BE-%D0%B2%D0%B8%D0%B6%D1%82%D0%B5-%D0%BA%D0%B0%D0%BA%D0%B2%D0%BE-news661530.html", "text": "Звездите и планетите вещаят ден на чудесата и подмладяването. Носете си Мангуста – тотемът на деня, символ на риска и свободата. Освободете се от старото и ненужното, затова се препоръчва измиване, подстригване, козметични процедури. Нищо не планирайте, защото нещата могат да се обърнат.Не си правете изводи само по чутото. Ще върви на тези, които са готови да рискуват. Добре е да се проявява гостоприемство, нови запознанства, сключване на устни договори. Пътувайте и се впуснете в авантюри.  Да не се започват съдебни процеси и операции с недвижима собственост. Носете пъстри дрехи, избягвайте червеното и кафявото.  Ако до вас падне перо от птица – знак за блага вест. Сънищата ви ще бъдат пророчески . Числата на деня са 8, 9, 64, 75", "date": "2017.05.27", "title": "Очакваме чудо! Вижте какво..."}
{"url": "http://pik.bg/%D0%B2%D0%B0%D0%BB%D0%B5%D0%BD%D1%82%D0%B8%D0%BD-%D1%80%D0%B0%D0%B4%D0%B5%D0%B2-%D0%B8%D0%BD%D1%81%D0%BF%D0%B5%D0%BA%D1%82%D0%B8%D1%80%D0%B0-%D0%B3%D0%BA%D0%BF%D0%BF-%D0%BA%D1%83%D0%BB%D0%B0%D1%82%D0%B0-news661521.html", "text": "Министърът на вътрешните работи Валентин Радев ще бъде днес на работно посещение в Благоевград, Сандански и на ГКПП-Кулата. В Благоевград той ще посети сградата на противопожарната служба, която в момента се обновява, и Областната дирекция на МВР. В Сандански ще бъде дадено начало на ремонтните дейности на сградата на противопожарната служба. На ГКПП-Кулата Радев ще инспектира работа на служителите на \"Гранична полиция\". Заедно с министъра ще бъдат главният секретар на МВР главен комисар Младен Маринов, директорът на главната дирекция \"Пожарна безопасност и защита на населението\" главен комисар Николай Николов, директорът на РДГП-Смолян комисар Стоян Мандаджиев.", "date": "2017.05.27", "title": "Валентин Радев инспектира ГКПП-Кулата"}
{"url": "http://pik.bg/%D0%BC%D0%B0%D0%B9%D1%82%D0%B0%D0%BF-%D0%BC%D0%BC%D0%B0-%D0%B1%D0%BE%D0%B5%D1%86-%D1%8F%D0%B4%D0%B5-%D0%B1%D0%BE%D0%B9-%D0%BE%D1%82-%D0%BC%D0%B0%D0%B9%D0%BA%D0%B0-%D1%81%D0%B8-%D0%BD%D0%B0-%D1%80%D0%B8%D0%BD%D0%B3%D0%B0-news661510.html", "text": "Руският боец Георгий Кичигин преживя огромно публично унижение. След като претърпя тежка загуба на ринга, той яде шамари и от майка си, докато още не беше излязъл от октагона. Любопитната ситуация се разигра пред стотиците зрители в залата, а кадрите от нея се превърнаха в истинска интернет сензация. Ана Азовская, която е и личен треньор на Георгий, се качи при намиращия се на пода боец и започна да му бърше кръвта, пише \"Стандарт\". Вбесена от поражението на сина си, тя му завъртя и няколко шамара. В крайна сметка униженият Кичигин стана и побърза да излезе от светлините на прожектори.", "date": "2017.05.27", "title": "Майтап! ММА боец яде бой от майка си на ринга"}
{"url": "http://pik.bg/%D0%B5%D1%80%D0%B4%D0%BE%D0%B3%D0%B0%D0%BD-%D1%81%D1%80%D0%B5%D1%89%D0%B0%D1%82%D0%B0-%D0%B7%D0%B0-%D1%87%D0%BB%D0%B5%D0%BD%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%82%D1%83%D1%80%D1%86%D0%B8%D1%8F-%D0%B2-%D0%B5%D1%81-%D0%B1%D0%B5%D1%88%D0%B5-%D0%BE%D0%BA%D1%83%D1%80%D0%B0%D0%B6%D0%B0%D0%B2%D0%B0%D1%89%D0%B0-news661523.html", "text": "Daily Sabah, цитиран от \"Фокус\". Турският президент Реджеп Тайип Ердоган заяви, че срещата му с европейските лидери е била „окуражаваща“, като всички страни са се съгласили, че е необходимо да засилят връзките помежду си, пише „Нашата среща за ускоряването на процеса за членството на Турция беше окуражаваща. Ние обсъдихме споразумението за бежанците между ЕС и Турция и поискахме подкрепата на съюза в борбата на Анкара срещу тероризма“, подчерта Ердоган. Той наблегна на топлото отношение, което председателят на Европейската комисия Жан-Клод Юнкер и председателят на Европейския парламент Антонио Таяни са показали към Турция.", "date": "2017.05.27", "title": "Ердоган: Срещата за членството на Турция в ЕС беше окуражаваща"}
{"url": "http://pik.bg/%D0%B3%D1%8A%D1%80%D1%86%D0%B8%D1%8F-%D0%B8%D1%81%D0%BA%D0%B0-%D0%B4%D0%B0-%D0%BF%D1%80%D0%B8%D0%B2%D0%BB%D0%B5%D1%87%D0%B5-%D0%BD%D0%B0%D0%B4-500-%D1%85%D0%B8%D0%BB-%D0%BA%D0%B8%D1%82%D0%B0%D0%B9%D1%81%D0%BA%D0%B8-%D1%82%D1%83%D1%80%D0%B8%D1%81%D1%82%D0%B8-%D0%BF%D1%80%D0%B5%D0%B7-%D1%81%D0%BB%D0%B5%D0%B4%D0%B2%D0%B0%D1%89%D0%B8%D1%82%D0%B5-%D0%B4%D0%B2%D0%B5-%D0%B3%D0%BE%D0%B4%D0%B8%D0%BD%D0%B8-news661515.html", "text": "Tornos News. Гърция ще се опита да привлече между по 600 хил. китайски туристи през следващите две години, заяви в петък гръцкият министър на туризма Елена Кунтура, предава Министърът уточни, че китайските власти са си поставили даже по-голяма цел: един милион. Тя посочи освен това, че броят на китайските туристи в Гърция се е увеличил почти 10 пъти през последните две години от около 20 хил. през 2015 г. на 150 хил. към момента. „Това е значително увеличение, но този брой не ни задоволява все още, имайки предвид, че китайците, които пътуват в Европа са 15 млн. души, “ допълни Кунтура, цитиран от Фокус.", "date": "2017.05.27", "title": "Гърция иска да привлече над 500 хил. китайски туристи през следващите две години"}
{"url": "http://pik.bg/%D0%B0%D1%80%D0%B6%D0%B5%D0%BD%D1%82%D0%B8%D0%BD%D1%81%D0%BA%D0%B8-%D0%B2%D1%8A%D0%B7%D0%BF%D0%B8%D1%82%D0%B0%D1%82%D0%B5%D0%BB-%D0%B5-%D0%B7%D0%B0%D0%BF%D0%BE%D0%B4%D0%BE%D0%B7%D1%80%D1%8F%D0%BD-%D0%B2-%D1%81%D0%BA%D0%BB%D0%BE%D0%BD%D1%8F%D0%B2%D0%B0%D0%BD%D0%B5-%D0%BD%D0%B0-%D0%B4%D0%B5%D1%86%D0%B0-%D0%BA%D1%8A%D0%BC-%D1%83%D1%87%D0%B0%D1%81%D1%82%D0%B8%D0%B5-%D0%B2-%D1%81%D0%B8%D0%BD%D0%B8%D1%8F-%D0%BA%D0%B8%D1%82-news661514.html", "text": "Аржентинската полиция разследва учител, който се предполага, че е склонявал деца към онлайн играта на самоубийство \"Синия кит\". Това съобщи в петък прокурора Мариано Легиса Капристо, който ще разглежда делото, цитиран от БГНЕС. \"Срещу него са повдигнати обвинения за подстрекателство към самоубийство. Максималното наказание за подобно деяние е 4 години\", каза той в ефир на телевизия \"Канал 5 нотисиас\". До съдебния процес се е стигнало, след като майка на едно от засегнатите деца е разказала как заподозряният използва \"Инстаграм\", за да дава \"задачите\" на детето й. То обаче не ги е изпълнило и директно й е казало какво се случва. Суицидната игра \"Синия кит\" започна миналата година разпространението си в най-популярната в Русия социална мрежа \"ВКонтакте\", където се формираха \"групи на смъртта\", обединяващи играчите. Неслучайно е подбрано името на играта - в животинския свят синия кит е единственото същество, което е склонно към самоубийство. Според правилата на играта деца в подрастваща възраст получават 50 \"задачи\", които трябва да изпълнят в рамките на 50 дни. Те най-често са свързани с някакъв вид физическо нараняване или излагане на силен ментален стрес (като да се изправиш пред обект на своя фобия). Ако потребителят реши да напусне играта, задаващият условията \"гуру\" го заплашва, че ще иде в дома му и ще убие родителите му. За да разбере адреса, той предварително изпраща на играча линк към услуга, която разкрива лични данни или IP адреса на детето.", "date": "2017.05.27", "title": "Аржентински възпитател е заподозрян в склоняване на деца към участие в \"Синия кит\""}
{"url": "http://pik.bg/%D1%80%D1%83%D1%81%D0%BA%D0%B8-%D0%B1%D0%B0%D0%BD%D0%BA%D0%B5%D1%80%D0%B8-%D0%B7%D0%B0%D0%B2%D0%B5%D0%B4%D0%BE%D1%85%D0%B0-%D0%B4%D0%B5%D0%BB%D0%BE-%D1%81%D1%80%D0%B5%D1%89%D1%83-%D0%BC%D0%B5%D0%B4%D0%B8%D1%8F%D1%82%D0%B0-%D0%B1%D1%8A%D0%B7%D1%84%D0%B8%D0%B9%D0%B4-%D0%B7%D0%B0-%D0%B4%D0%B8%D1%81%D0%BA%D1%80%D0%B5%D0%B4%D0%B8%D1%82%D0%B0%D1%86%D0%B8%D1%8F-news661511.html", "text": "Собствениците на руската \"Алфа Банк\" в САЩ дадоха на съд американската медия \"БъзФийд\" заради дискредитиращ материал, предаде БГНЕС. По данни на агенцията, ищците обвиняват ръководството на медията в публикуване на непотвърдена и непроверена информация, уличаваща ги във връзки между руски политици и предизборната кампания на Тръмп. Става дума за Пьотр Авен, Михаил Фрийдман и Херман Хан.", "date": "2017.05.27", "title": "Руски банкери заведоха дело срещу медията \"БъзФийд\" за дискредитация"}
{"url": "http://pik.bg/%D0%B2%D0%B5%D1%80%D1%81%D0%B8%D1%8F-%D1%81%D0%B8%D0%BD%D0%BE%D0%BF%D1%82%D0%B8%D1%87%D0%BA%D0%B0-%D0%B7%D0%B0%D0%BF%D0%BE%D0%B4%D0%BE%D0%B7%D1%80%D1%8F%D0%BD%D0%B0-%D0%B7%D0%B0-%D0%BF%D0%BE%D1%80%D1%8A%D1%87%D0%B8%D1%82%D0%B5%D0%BB-%D0%BD%D0%B0-%D0%BE%D0%B3%D0%BD%D0%B5%D0%BD%D0%B8%D1%8F-%D0%B0%D1%82%D0%B5%D0%BD%D1%82%D0%B0%D1%82-%D1%81%D1%80%D0%B5%D1%89%D1%83-%D0%BC%D0%B5%D0%B3%D0%B7-news660948.html", "text": "Разследването за палежа над магазина на дизайнерката Миглена Каканашева-Мегз взима нова посока. Преди дни стана ясно, че има вероятност палежът да е поръчан от популярна дама, която е съперница на Мегз за сърцето на мъжа в живота й. Това не е невъзможно, тъй като през последната година Каканашева се скара с не една или две родни красавици. В списъка със заподозрени била синоптичката Гергана Малкоданска - бившето гадже на Демир Доган, за когото се твърди, че има отношения и със самата Мегз. Каканашева направи и невъзможното да съсипе моделската кариера на синоптичката и успя, затова тя има милиони поводи да иска да й го върне. Сред врагините на дизайнерката били и няколко плеймейтки, с които тя имала дребни конфликти покрай конкурса \"Мис Плеймейт\" и които също бяха спрягани за кандидатки за леглото на любимия на Мегз. Тези момичета обикновено нямат достатъчно власт и пари, за да поръчат палеж, но не е изключено някоя от тях да се е добрала до богато гадже и сега да си го връща на Каканашева. Друга версия гласи, че Мегз не умее да мълчи и е предизвикала някоя от съпругите на големите босове и сега ще има война с кръв и жертви, пише \"Хотарена\".", "date": "2017.05.27", "title": "ВЕРСИЯ! Синоптичка заподозряна за поръчител на огнения атентат срещу Мегз"}
{"url": "http://pik.bg/%D1%88%D0%B8%D0%BD%D0%B4%D0%B7%D0%BE-%D0%B0%D0%B1%D0%B5-%D0%B5-%D1%82%D1%80%D0%B5%D1%82%D0%B8%D1%8F%D1%82-%D0%BD%D0%B0%D0%B9-%D0%B4%D1%8A%D0%BB%D0%B3%D0%BE-%D0%B7%D0%B0%D0%B4%D1%8A%D1%80%D0%B6%D0%B0%D0%BB-%D1%81%D0%B5-%D0%BF%D0%BE%D0%BB%D0%B8%D1%82%D0%B8%D0%BA-%D0%BD%D0%B0-%D0%BF%D1%80%D0%B5%D0%BC%D0%B8%D0%B5%D1%80%D1%81%D0%BA%D0%B8%D1%8F-%D0%BF%D0%BE%D1%81%D1%82-%D0%BD%D0%B0-%D1%8F%D0%BF%D0%BE%D0%BD%D0%B8%D1%8F-news661504.html", "text": "ТАСС. Настоящият министър-председател на Япония Шиндзо Абе е третият най-дълго задържал се политик на премиерския пост в следвоенната история на страната, съобщи японското правителство, предава Към момента Абе оглавява кабинета в продължение на 1981 дни, като този период обхваща и неговия първи мандат от 26 септември 2006 г. до 26 септември 2007 г. „Най-важното не е колко дълго си на власт, а това какво си направил през това време. Правителството на Абе ясно даде да се разбере за своите намерения за прокарването на реформи, отдавайки приоритетно място на икономическото развитие и засилването на националната сигурност“, отбеляза говорителят на кабинета Йошихиде Суга, цитиран от Фокус.", "date": "2017.05.27", "title": "Шиндзо Абе е третият най-дълго задържал се политик на премиерския пост на Япония"}
{"url": "http://pik.bg/%D1%81%D0%BF%D0%BE%D1%80%D0%B5%D0%B4-%D0%BF%D1%80%D0%B5%D0%BC%D0%B8%D0%B5%D1%80%D0%B0-%D0%BD%D0%B0-%D0%BC%D0%BE%D0%BB%D0%B4%D0%BE%D0%B2%D0%B0-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F%D1%82%D0%B0-%D1%81-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D1%81%D0%B5-%D0%BE%D0%B3%D1%80%D0%B0%D0%BD%D0%B8%D1%87%D0%B0%D0%B2%D0%B0%D1%82-%D0%B4%D0%BE-%D0%B8%D0%BD%D1%81%D1%82%D0%B8%D1%82%D1%83%D1%86%D0%B8%D0%BE%D0%BD%D0%B0%D0%BB%D0%BD%D0%BE%D1%82%D0%BE-%D1%81%D1%8A-news661501.html", "text": "Infotag. Министър-председателят на Молдова Павел Филип заяви, че отношенията на правителството с президента на страната Игор Додон се „ограничават до институционалното сътрудничество“, предава Филип потвърди, че съществуват трудности при сътрудничеството с президента, който не подкрепя курса на европейска интеграция. „В нашите отношения с президента ние се стремим да бъде коректни, да спазваме законите и да гарантираме сътрудничество на институционално ниво“, отбеляза премиерът, цитиран от Фокус.", "date": "2017.05.27", "title": "Според премиера на Молдова отношенията с президента се ограничават до институционалното сътрудничество"}
{"url": "http://pik.bg/%D0%BF%D0%BE%D0%BB%D1%88%D0%B0-%D0%BD%D0%B5-%D1%81%D0%B5-%D1%81%D1%8A%D0%BC%D0%BD%D1%8F%D0%B2%D0%B0-%D0%B7%D0%B0-%D0%B0%D0%BD%D0%B3%D0%B0%D0%B6%D0%B8%D0%BC%D0%B5%D0%BD%D1%82%D0%B0-%D0%BD%D0%B0-%D1%81%D0%B0%D1%89-%D0%BA%D1%8A%D0%BC-%D0%BD%D0%B0%D1%82%D0%BE-news661495.html", "text": "В петък министърът на отбраната на Полша Антони Мачеревич потвърди, че американският президент Доналд Тръмп продължава да бъде ангажиран с НАТО, предава AFP, цитирана от Фокус. Съюзниците, които се надяваха да чуят как Тръмп обявява ангажираността си към член 5, останаха разочаровани, след като той не спомена въпроса в четвъртък по време на срещата на върха в Брюксел. Мачеревич заяви, че е „чул“ Тръмп по време на разговорите при закрити врата и „не се съмнява, че САЩ напълно ще уважат член 5“. „Беше много ясно казано, че САЩ са ангажирани с Алианса и сигурността на източния фланг“, допълни полският министър.", "date": "2017.05.27", "title": "Полша не се съмнява за ангажимента на САЩ към НАТО"}
{"url": "http://pik.bg/%D1%83%D0%B6%D0%B0%D1%81-%D0%BC%D0%B0%D1%80%D0%B3%D0%B8-%D1%85%D1%80%D0%B0%D0%BD%D0%BE%D0%B2%D0%B0-%D0%BF%D1%80%D0%B8%D0%BF%D0%B0%D0%B4%D0%BD%D0%B0-%D0%B2-%D1%80%D0%B5%D1%81%D1%82%D0%BE%D1%80%D0%B0%D0%BD%D1%82-news661491.html", "text": "Маргарита Хранова припадна по време на участие в столичния ресторант „Гамбринус“ миналата седмица. Малко преди да излезе на подиума в заведението, естрадната легенда не се почувствала добре и изведнъж се свлякла на земята. Причината за припадъка на Марги са проблемите й с кръвното, които я морят през последните няколко години, съобщава столичен седмичник. Изпълнителката е хипертоничка, заради което ежедневно пие хапчета, с които да регулира високото си кръвно налягане. Въпреки хаповете обаче състоянието в последно време не било особено стабилно и тя не се чувствала добре. За зла беда кръвното й се разиграло точно във вечерта, когато тя имала поет ангажимент. Вероятно от вълнение и преумора още през следобеда Хранова се чувствала превъзбудена и сърцето й прескачало. Макар хора от ресторанта да успели да я свестят бързо, без да викат лекарска помощ, Марги основателно отказала да пее и викнала съпруга си да я прибере в дома й, за да си почива. Естрадната легенда вече е направила консултация със специалист за състоянието си и вероятно ще й бъдат сменени хапчетата, с които да регулира кръвното си налягане.", "date": "2017.05.27", "title": "УЖАС! Марги Хранова припадна в ресторант!"}
{"url": "http://pik.bg/%D0%B2%D0%BD%D0%B8%D0%BC%D0%B0%D0%BD%D0%B8%D0%B5-%D0%B0%D0%BB%D0%BA%D0%BE%D1%85%D0%BE%D0%BB%D1%8A%D1%82-%D0%B5-%D0%B3%D0%BE%D0%BB%D1%8F%D0%BC-%D0%B2%D1%80%D0%B0%D0%B3-%D0%BD%D0%B0-%D0%B3%D0%BB%D0%B0%D0%B2%D0%BE%D0%B7%D0%B0%D0%BC%D0%B0%D0%B9%D0%B2%D0%B0%D1%89%D0%B8%D1%8F-%D1%81%D0%B5%D0%BA%D1%81-news661453.html", "text": "Кога за последен път прави секс трезва? Ако не помниш – защото е било много отдава или защото махмурлукът е замъглил паметта ти – не си сама Чували сте за случайни пиячи, тежки пияници и социални пиячи. Притеснителен брой жени попада в нова категория пиещи: сексуални пиячи, или хора които не са задължително алкохолици, но разчитат на алкохола за секс. Скорошно проучване показа, че 30% от сексуално активните жени, които пият, никога не правят секс преди да достигнат някакво ниво на опиянение, според American Journal of Public Health. Необвързаните. Изследователи от Колумбийския университет потвърдиха, че те са три пъти по-склонни да прибегнат към чашката преди секс, от хората, които имат връзка. Като към това се добави фактът, че алкохолните запои при жените са се увеличили седем пъти по-бързо, отколкото при мъжете през последните десет години и увеличението на сексуалните пиячи започва да има смисъл. За жените връзката между тях е емоционална. Коктейл преди среща може да подейства като вид “тоник за интимността”, който премахва притеснението от секс с някого, когото познаваш само от приложението. Посръбването се е превърнало в начин на самолечение за сексуална тревожност или липса на самочувствие. Това е лесен навик, в който може да попаднеш, и то такъв, който може да ескалира бързо – това, което започва като случайно питие преди играта, после още няколко по време на срещата, могат лавинообразно да нараснат до напиване на всяка среща. Как алкохолът проваля сексуалния ти живот Казано по научен начин, сексуалното пиене произлиза от феномен, наречен теория на алкохолното очакване. “Когато хората очакват, че пиенето ще им помогне да се отпуснат и да са секси, то наистина прави това”, казва Патрик. Но докато разчиташ на една бира (или на три), които да те преведат през моментите на уязвимост, е разбираемо, то също води до завършена връзка с алкохола – и хоп! – сериозно проваля сексуалния ти живот: получаването на оргазъм трезва може да стане почти невъзможно и създаването на истински емоционални връзки е дори по-трудно. Твоето притеснение не е единственото, което намалява, когато пиеш шотове... Възбудата ти и удоволствието също спадат. Макар че ако са поели по-голямо количество алкохол, жените казват, че са по-възбудени, тялото ти разправя друга история. Изследване показва, че опиянението пречи на “вагиналната пулсова амплитуда”, мерило за кръвообращението, което пряко е свързано с твоята възбуда. Защото това изисква повече фокус и възбуда. Оргазмите по принцип са сложни за жените. Но пиенето пречи и на концентрацията, и на либидото – и те прави по-малко чувствителна на физическо докосване – което по-късно може да отложи кулминацията. Когато си пияна, ти си по-склонна да имаш по-рискови поведения и по-малко склонна да обръщаш внимание на тревожността, която чувстваш. Комбинацията от двете може да те подтикне да правиш неща, които не би се чувствала комфортно да направиш, ако си трезва и това би довело до нощ, за която да съжаляваш.", "date": "2017.05.27", "title": "ВНИМАНИЕ! Алкохолът е голям враг на главозамайващия секс"}
{"url": "http://pik.bg/%D0%B0%D0%B1%D0%B4%D0%B5%D0%BB-%D1%84%D0%B0%D1%82%D0%B0%D1%85-%D0%B0%D1%81-%D1%81%D0%B8%D1%81%D0%B8-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%82%D0%B5-%D1%81%D0%B5-%D0%BE%D0%BF%D0%B8%D1%82%D0%B2%D0%B0%D1%82-%D0%B4%D0%B0-%D1%80%D0%B0%D0%B7%D0%B5%D0%B4%D0%B8%D0%BD%D1%8F%D1%82-%D0%BE%D0%B1%D1%89%D0%B5%D1%81%D1%82%D0%B2%D0%BE%D1%82%D0%BE-news661470.html", "text": "РИА Новости Терористите се опитват да разединят египетското общество, скарвайки мюсюлманите и християните, но това не бива да се допуска, заяви президентът на страната Абдел Фатах ас Сиси, предава . „Целта на терористичната атака, която се случи днес в Ел Миная, е да раздени египетското общество“, подчерта държавният глава. Той допълни, че екстремистите също така се опитват да докажат, че Египет не е в състояние да защитава своите граждани.", "date": "2017.05.27", "title": "Абдел Фатах ас Сиси: Терористите се опитват да разединят обществото"}
{"url": "http://pik.bg/%D1%82%D1%83%D1%80%D1%86%D0%B8%D1%8F-%D0%BD%D0%B0%D0%BF%D0%BE%D0%BC%D0%BD%D0%B8-%D0%BD%D0%B0-%D0%B5%D1%81-%D0%B7%D0%B0-%D0%BD%D0%B5%D0%B8%D0%B7%D0%BF%D1%8A%D0%BB%D0%BD%D0%B5%D0%BD%D0%B8%D1%82%D0%B5-%D0%B7%D0%B0%D0%B4%D1%8A%D0%BB%D0%B6%D0%B5%D0%BD%D0%B8%D1%8F-news661500.html", "text": "Anadolu Agency. Министърът на външните работи на Турция Мевлют Чавушоглу напомни на Европейския съюз за необходимостта от изпълняването на поетите ангажименти, предава „Турция има редица задължения, които Анкара трябва да изпълни, но и ЕС не трябва да забравя за обещанията си“, отбеляза Чавушоглу по време на пресконференция с вицепремиера и министъра на външните работи на Словакия Мирослав Лайчак в Братислава. „Очакванията на Анкара към ЕС са изключително прости. Ние чакаме правилните стъпки. Блокът трябва да приеме Турция като равностоен партньор“, подчерта турският министър, цитиран от Фокус.", "date": "2017.05.27", "title": "Турция напомни на ЕС за неизпълнените задължения"}
{"url": "http://pik.bg/%D1%86%D0%B1-%D0%B2-%D0%B1%D1%83%D0%BA%D1%83%D1%80%D0%B5%D1%89-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0-%D1%80%D1%8A%D1%81%D1%82%D1%8A%D1%82-%D0%BD%D0%B0-%D1%80%D1%83%D0%BC%D1%8A%D0%BD%D1%81%D0%BA%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0-%D0%B5-%D0%BE%D1%81%D0%BD%D0%BE%D0%B2%D0%B0%D0%BD-%D0%BD%D0%B0-%D0%BF%D0%BE%D1%82%D1%80%D0%B5%D0%B1%D0%BB%D0%B5%D0%BD%D0%B8%D0%B5-news661502.html", "text": "Balkan Insight. Бързият растеж, основан на потребление, липсата на инвестиции в образованието и иновациите, непредвидимите фискални политики, както и нискоквалифицираната работна ръка са някои от основите рискове пред икономиката на Румъния, предупреди в петък Централната банка на страната, предава Докладът на банката излезе ден, след като Министерството на финансите обяви бюджетен излишък на стойност 200 млн. евро за първите четири месеца на 2017 г. Експертите обаче обръщат внимание, че излишъкът е подвеждащ, тъй като причината за него е основно увеличаването на заплатите, което впоследствие е довело до нарастване на приходите от данъци. През последните години икономиката на Румъния е една от най-бързо развиващите се, като ръстът за година е 4,8%. Но специалистите подчертават, че макроикономическият дисбаланс се отразява на икономиките с бърз растеж, който е основан не на инвестиции, а на потребление. „Икономическият ръст трябва да бъде поддържан, но също така да бъде устойчив, за да се настигнат развитите икономики“, се отбелязва в доклада. От банката уточняват, че дефицитът в текущата сметка на Румъния се е увеличил през 2016 г., достигайки 2,3 %, докато бюджетният дефицит е бил 3%. Това създава опасност за финансирането на публичния сектор и инвестициите, ако в бъдеще икономическият растеж не бъде толкова висок, колкото се очаква. Фокус", "date": "2017.05.27", "title": "ЦБ в Букурещ предупреждава: Ръстът на румънската икономика е основан на потребление"}
{"url": "http://pik.bg/%D0%B8%D0%BD%D1%82%D0%B5%D1%80-%D0%B0%D1%82%D0%B0%D0%BA%D1%83%D0%B2%D0%B0-%D1%80%D0%B5%D0%B0%D0%BB-%D1%81-42-%D0%BC%D0%BB%D0%BD-%D0%B7%D0%B0-%D1%85%D0%B0%D0%BC%D0%B5%D1%81-%D1%80%D0%BE%D0%B4%D1%80%D0%B8%D0%B3%D0%B5%D1%81-news661494.html", "text": "Колумбийският национал Хамес Родригес е на изхода на “Сантиаго Бернабеу”, а следващият му клуб може да е Интер. Както съобщава AS, италианският гранд планира именно халфът на Реал Мадрид да е перлата в лятната селекция и вече е отправил конкретна оферта за закупуването му. Първото предложение на “нерадзурите” е на стойност 42 млн. евро, но това е почти двойно по-малко от сумата, която Реал плати за Хамес на Монако през 2014 година - 80 млн. Независимо от факта, че имат различия около финансовите параметри на евентуалната сделка, позициите на двата клуба са близки и шансовете да се стигне до трансфер не са никак малки. Хамес не е сред любимците на Зинедин Зидан и е почти сигурно, че няма да остане в Реал. Другият сериозен кандидат за неговия подпис е Манчестър Юнайтед. Спортал", "date": "2017.05.27", "title": "Интер атакува Реал с 42 млн. за Хамес Родригес"}
{"url": "http://pik.bg/%D1%81%D0%BF%D0%B0%D1%80%D1%82%D0%B0%D0%BA-%D0%BC%D0%BE%D1%81%D0%BA%D0%B2%D0%B0-%D1%81-%D0%BE%D1%84%D0%B5%D1%80%D1%82%D0%B0-%D0%B7%D0%B0-%D0%B3%D0%BE%D0%BB%D0%BC%D0%B0%D0%B9%D1%81%D1%82%D0%BE%D1%80%D0%B0-%D0%BD%D0%B0-%D0%B0%D0%B2%D1%81%D1%82%D1%80%D0%B8%D0%B9%D1%81%D0%BA%D0%B0%D1%82%D0%B0-%D0%B1%D1%83%D0%BD%D0%B4%D0%B5%D1%81%D0%BB%D0%B8%D0%B3%D0%B0-news661468.html", "text": "Шампионът на Русия Спартак (Москва) планира сериозно да подсили състава си за предстоящото участие в Шампионската лига. Едно от от основните желания на старши треньора Масимо Карера е да бъде привлечен централен нападател, който да се конкурира с Луис Адриано и Зе Луиш. Спартаковци са се насочили към звездата на Аустрия (Виена) Оларенваджу Кайоде. 24-годишният футболист впечатли с изявите си през наскоро завършилия сезон и стана голмайстор на австрийското първенство със 17 попадения. Освен Спартак, от нигерийския национал се интересуват два клуба от Германия и един от Англия. Договорът на нападателя с Аустрия е до 2019 година, но е сигурно, че той ще напусне през лятото. След загубата от РБ Залцбург в четвъртък, Кайоде благодари на клуба, старши треньора и съотборниците си, което бе изтълкувано от медиите като сбогуване с Аустрия. В момента бившият стрелец на Люцерн и Макаби (Нетаня) е в Париж, където Нигерия ще играе приятелска среща с Того.", "date": "2017.05.27", "title": "Спартак (Москва) с оферта за голмайстора на австрийската Бундеслига"}
{"url": "http://pik.bg/%D0%BC%D0%B8%D0%BB%D0%B0%D0%BD-%D1%81%D1%82%D0%B0%D1%80%D1%82%D0%B8%D1%80%D0%B0-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D0%BE%D0%B1%D0%B0%D0%BC%D0%B5%D1%8F%D0%BD%D0%B3-news661460.html", "text": "Все по-реална изглежда възможостта голмайсторът на Бундеслигата Пиер-Емерик Обамеянг да облече екипа на Милан от новия сезон. Нападателят вече е информирал ръководството на Борусия (Дортмунд), че иска да бъде продаден. За основен фаворит за подписа му се счита Пари Сен Жермен, но шансовете на “росонерите” също не са пренебрегване, още повече, че той стартира кариерата си именно в миланския гранд, където обаче не успя да се наложи и премина в Сент Етиен. По-рано днес от ръководството на Милан са се срещнали с посредника Джакомо Петралито и са дали да се разбере, че са готови да започнат официални преговори за габонския национал, предава Спортал. Това твърди известният журналист Джанлука Ди Марцио, който е истински експерт в сферата на трансферите. Обамеянг вкара 119 гола в 188 мача за Борусия, а утре вероятно ще изиграе последния си мач за “жълто-черните - финала за Купата на Германия срещу Айнтрахт (Франкфурт).", "date": "2017.05.27", "title": "Милан стартира преговори за Обамеянг"}
{"url": "http://pik.bg/%D1%81%D1%82%D0%B8%D1%85%D0%B8%D1%8F-%D1%87%D0%B5%D1%82%D0%B8%D1%80%D0%B8%D0%BC%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D1%85%D0%B0-%D0%BF%D1%80%D0%B8-%D0%B1%D1%83%D1%80%D0%B8-%D0%B2-%D1%81%D0%B0%D1%89-news661439.html", "text": "Четирима пострадали и огромни разрушения в Северна Каролина. Американският щат беше връхлетян от серия торнадо и силни ветрове. Стихията е разрушила начално училище и много домове, съобщи Нова Телевизия. Има информации за преобърнати автомобили и за хора, блокирани в къщите си. Около хиляда души останаха без ток. Паднали дървета са затворили пътища и са съборили електропроводи. Метеоролозите предупреждават, че има опасност от нови бури.", "date": "2017.05.27", "title": "СТИХИЯ! Четирима пострадаха при бури в САЩ"}
{"url": "http://pik.bg/%D0%BF%D0%BE%D0%BA%D0%BE%D1%80%D0%B8%D1%82%D0%B5%D0%BB%D1%8F%D1%82-%D0%BD%D0%B0-%D0%B5%D0%B2%D0%B5%D1%80%D0%B5%D1%81%D1%82-%D0%B0%D1%82%D0%B0%D0%BD%D0%B0%D1%81-%D1%81%D0%BA%D0%B0%D1%82%D0%BE%D0%B2-%D1%81-%D1%82%D0%BE%D1%80%D1%82%D0%B8-%D1%81%D0%B0%D0%BC%D0%BE-%D1%81%D0%B5-%D1%81%D0%BD%D0%B8%D0%BC%D0%B0%D0%BC-%D0%BD%D0%B5-%D0%B3%D0%B8-%D1%8F%D0%BC-news661462.html", "text": "Алпинистът Атанас Скатов се завърна в България, след като преди три дни изкачи най-високия връхв света - Еверест, а преди това стъпи и на връх Лхотце, осъществявайки уникален траверс, без да слиза под 6500 метра. Скатов, който е веган, беше посрещнат от много журналисти, почитатели и приятели. Той не скри вълнението си и сподели, че е много приятно, че има толкова хора, които са оценили постижението му. Много съм щастлив и ентусиазиран. Радвам се, че има толкова много хора. Тортата още не съм я вкусвал. По принцип с торти само се снимам, освен ако не са вегански, сподели магистърът от пловдивския Аграрен университет. Това беше най-трудната ми експедиция от общо 14, на които съм бил. Имаше много перипетии. За изкачването на двата върха времето беше лошо, освен това бях болен, а и самият период бе дълъг, разказа родният алпинист. На другите алпинисти сутрин, обед и вечер им се даваха яйца и сирене всеки ден месо, а аз ядох гарнитурите - картофи, зеленчуци, плодове, ядки, призна Скатов.", "date": "2017.05.27", "title": "Покорителят на Еверест Атанас Скатов: С торти само се снимам, не ги ям"}
{"url": "http://pik.bg/%D0%BA%D1%80%D1%8A%D0%B2-%D0%BF%D1%8A%D1%80%D0%B2%D0%B8-%D0%BA%D0%B0%D0%B4%D1%80%D0%B8-%D0%BE%D1%82-%D1%80%D0%B0%D0%B7%D1%81%D1%82%D1%80%D0%B5%D0%BB%D0%B0-%D0%BD%D0%B0-%D0%BD%D0%B0%D0%B4-20-%D1%85%D1%80%D0%B8%D1%81%D1%82%D0%B8%D1%8F%D0%BD%D0%B8-%D0%B2-%D0%B5%D0%B3%D0%B8%D0%BF%D0%B5%D1%82-%D0%B2%D0%B8%D0%B4%D0%B5%D0%BE-news661328.html", "text": "В мрежата се появи първо видео от мястото на обстрела на автобус с християни копти в египетската провинция Ел Миня, където загинаха над 20 души. Както съобщава \"Йоум7\", позовавайки се на очевидци, нападението е било извършено от около 10 души. Терористите, преоблечени във военни униформи, нападнали автобуса, с който коптите пътували към манастира \"Свети Самуил\". По последни данни, в резултат на нападението са загинали най-малко 23 души. Над 25 са били ранени. Повече подробности за инцидента не се съобщават.", "date": "2017.05.27", "title": "КРЪВ! Първи кадри от разстрела на над 20 християни в Египет (ВИДЕО)"}
{"url": "http://pik.bg/%D1%82%D0%B8%D1%82%D1%83%D0%BB%D1%8F%D1%80%D0%B8%D1%82%D0%B5-%D0%BD%D0%B0-%D0%B4%D0%B8%D0%BD%D0%B0%D0%BC%D0%BE-%D0%BA%D0%B8%D0%B5%D0%B2-%D0%BD%D0%B0%D0%B4%D0%B2%D0%B8%D1%85%D0%B0-%D1%80%D0%B5%D0%B7%D0%B5%D1%80%D0%B2%D0%B8%D1%82%D0%B5-%D0%BD%D0%B0-%D1%88%D0%B0%D1%85%D1%82%D1%8C%D0%BE%D1%80-%D0%B2-%D0%B7%D1%80%D0%B5%D0%BB%D0%B8%D1%89%D0%BD%D0%BE-%D0%B4%D0%B5%D1%80%D0%B1%D0%B8-news661465.html", "text": "В мач от 31-ия кръг на украинското първенство Динамо (Киев) победи с 3:2 като гост Шахтьор (Донецк). В герой за столичния гранд се превърна звездата на тима Андрий Ярмоленко, който отбеляза два от головете. Шахтьор отдавна си гарантира титлата и днес старши треньорът Пауло Фонсека си позволи да даде почивка на голяма част от титулярите, начело с бразилските звезди Тайсон, Бернард и Марлос. Въпреки поражението, отборът от Донецк води с цели 15 точки пред най-големия си съперник. Двубоят се игра в Харков, а динамовци не искаха да пропуснат последния си шанс да донесат малко радост на феновете си. В средата на първото полувреме съставът на Серхий Ребров поведе с попадение на Денис Гармаш, но много скоро Алан Патрик изравни след пас на Факундо Ферейра. Олександрия В началото на втората част Сидорчук беше повален в наказателното поле на Шахтьор и Ярмоленко реализира дузпата. И този път символичните домакини отговориха мигновено - Алан Патрик изведе технично Дентиньо зад защитата и той матира Ковал за 2:2. Последната дума обаче принадлежеше на Ярмоленко, който завърши с гол хубава комбинация на Динамо в 72-ата минута и донесе победата на тима си. Украинският национал вече е лидер при стрелците с 14 гола, изпреварвайки Факундо Ферейра, който остана с 13. В последния кръг Динамо гостува на Черноморец (Одеса), а Шахтьор ще има за съперник . Гармаш (20) Патрик (23) Ярмоленко (52) д. Дентиньо (58) Ярмоленко (72) Спортал", "date": "2017.05.27", "title": "Титулярите на Динамо (Киев) надвиха резервите на Шахтьор в зрелищно дерби "}
{"url": "http://pik.bg/%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B0%D1%82%D0%B0-%D0%BF%D0%BE%D0%BB%D0%B8%D1%86%D0%B8%D1%8F-%D1%81-11-%D0%B8-%D0%BF%D0%BE%D1%80%D0%B5%D0%B4%D0%B5%D0%BD-%D0%B0%D1%80%D0%B5%D1%81%D1%82-%D0%B7%D0%B0-%D1%83%D1%87%D0%B0%D1%81%D1%82%D0%B8%D0%B5-%D0%B2-%D0%B0%D1%82%D0%B5%D0%BD%D1%82%D0%B0%D1%82%D0%B0-%D0%B2-%D0%BC%D0%B0%D0%BD%D1%87%D0%B5%D1%81%D1%82%D1%8A%D1%80-news661464.html", "text": "Полицията задържа девети заподозрян по подозрение за участие в подготовката на терористичния акт в Манчестър на 22 май, който погуби живота на 22 души, сред които и 12 деца, предаде БГНЕС. Според изявлението на манчестърската полиция в \"Туитър\" става въпрос за 44-годишен мъж, пребиваващ в града. Както уточняват властите това е 11-тият пореден арест в рамките на разследването относно атаката, извършена в понеделник след концерта на Ариана Гранде в концертната зала \"Манчестър Арена\". 9 от заподозряните все още се намират в полицията, където дават своите показания. Сред тях са и брата и бащата на предполагаемия извършител Салман Абеди.", "date": "2017.05.27", "title": "Британската полиция с 11-и пореден арест за участие в атентата в Манчестър"}
{"url": "http://pik.bg/%D0%B4%D0%B8%D0%B0%D0%BC%D0%B0%D0%BD%D1%82%D0%B5%D0%BD-%D1%81%D1%82%D0%B0%D1%80%D1%82-%D0%BD%D0%B0-%D1%81%D0%B5%D0%B7%D0%BE%D0%BD%D0%B0-%D0%B7%D0%B0-%D0%BC%D0%B8%D1%80%D0%B5%D0%BB%D0%B0-%D0%B4%D0%B5%D0%BC%D0%B8%D1%80%D0%B5%D0%B2%D0%B0-news661463.html", "text": "Спортист №1 на България за 2016 година и сребърна медалистка в скока на височина от Олимпийските игри в Рио де Жанейро Мирела Демирева ще направи първия си старта за сезона на Диамантенага лига в Юджийн (Орегон) утре. Носителката на сребро и от еврошампионата на открито в Амстердам през миналата година пропусна зимния сезон, тъй като не беше възстановена от контузия. В САЩ Демирева ще премери сили с почти всички най-добри състезателки в сектора в момента. Сред звездите е и олимпийската и европейска шампионка от миналата година Рут Бейтия (Испания), която продължава да печели медали на големите форуми и на 38 години. Действащата световна шампионка в зала Вашти Кънингам (САЩ) също е сред участничките. 19-годишната американка има лично постижение от 1.99 м. 33-годишната й сънародничка Шонте Лоу, майка на три деца, също ще застане на старт пред родна публика. Сребърната световна медалистка от 2005 г. и бронзова олимпийска от 2008 г. е рекордьорка на САЩ с 2.05 м, а миналата година спечели своята 13-а национална титла. Най-големият международен успех на Лоу е световната титла в зала в Истанбул през 2012 г. В звездната компания ще е полякинята Камила Личвинко, която е световна шампионка в зала от Сопот 2014 г., а през миналия сезон се нареди трета на планетарния форум в зала в Портланд. Актуалната европейска шампионка в зала от Белград 2017 (2.01 м) Айрине Палшите (Литва) също ще е сред състезателките, които ще премерят сили на Диамантената лига в Юджийн, предава Спортал. 24-годишната Палшите подели сребърния медал с Демирева на еврошампионата на открито в Амстердам през 2016-а. 32-годишната Лавърн Спенсър е друга от участничките, които ще се изправят срещу Мирела Демирева в Юджийн. Представителката на Санта Лучия, която завърши шеста в Рио, има личен рекорд от 1.98 м.", "date": "2017.05.27", "title": "Диамантен старт на сезона за Мирела Демирева"}
{"url": "http://pik.bg/%D0%BA%D0%B0%D1%80%D0%BF%D0%B8-%D0%B8-%D1%84%D1%80%D0%BE%D0%B7%D0%B8%D0%BD%D0%BE%D0%BD%D0%B5-%D0%B7%D0%B0%D0%BF%D0%B0%D0%B7%D0%B8%D1%85%D0%B0-%D0%B8%D0%BD%D1%82%D1%80%D0%B8%D0%B3%D0%B0%D1%82%D0%B0-%D0%B7%D0%B0-%D1%80%D0%B5%D0%B2%D0%B0%D0%BD%D1%88%D0%B0-news661467.html", "text": "Съставите на Карпи и Фрозиноне направиха нулево равенство в първи полуфинален плейоф за класиране в Серия “А”. Повече шансове за гол имаха домакините, които в предишния кръг елиминираха Читадела, предава Спортал. Въпреки че нападателят Джери Мбакогу не беше напълно възстановен и влезе като резерва чак в 70-ата минута, отборът на Фабрицио Кастори държеше инициативата. С пропуски пред вратата на гостите се отличиха Кевин Лазаня и Лоренцо Лоло. Фрозиноне, който подобно на днешния си съперник, през миналия сезон беше част от елита, заложи на по-дефанзивна тактика. През второто полувреме тимът на Паскуале Марино беше улеснен от червения картон на Алесио Сабионе в 79-ата минута и стигна до равенството. Реваншът е в понеделник, а в другия полуфинален плейоф в Серия “Б” противници са Беневенто и Перуджа. Промоция за Серия “А” вече спечелиха СПАЛ и Верона.", "date": "2017.05.27", "title": "Карпи и Фрозиноне запазиха интригата за реванша"}
{"url": "http://pik.bg/%D0%B5%D0%B3%D0%B8%D0%BF%D0%B5%D1%82%D1%81%D0%BA%D0%B8%D1%82%D0%B5-%D1%81%D0%B8%D0%BB%D0%B8-%D1%81%D0%B0-%D0%BA%D0%BE%D0%BE%D1%80%D0%B4%D0%B8%D0%BD%D0%B8%D1%80%D0%B0%D0%BB%D0%B8-%D1%81-%D0%BB%D0%B8%D0%B1%D0%B8%D0%B9%D1%81%D0%BA%D0%B8%D1%82%D0%B5-%D0%B2%D0%BB%D0%B0%D1%81%D1%82%D0%B8-%D0%B2%D1%8A%D0%B7%D0%B4%D1%83%D1%88%D0%BD%D0%B8%D1%82%D0%B5-%D1%83%D0%B4%D0%B0%D1%80%D0%B8-%D1%81%D1%80%D0%B5%D1%89%D1%83-%D0%B4%D0%B6%D0%B8%D1%85%D0%B0%D0%B4%D0%B8%D1%81%D1%82%D0%BA%D0%B8%D1%82%D0%B5--news661459.html", "text": "РИА Новости. Ударите на военновъздушните сили на Египет срещу терористите в източната част на Либия са били координирани с властите в страната, предава По-рано беше съобщено, че в петък египетските сили са нанесли шест удара срещу терористи на либийска територия в района на град Дарна, където са разположени джихадистките лагери. Операцията е била предприета в отговор на нападението срещу автобус с коптски християни, при което загинаха между 28 и 35 души, а над 20 бяха ранени. Фокус", "date": "2017.05.27", "title": "Египетските сили са координирали с либийските власти въздушните удари срещу джихадистките лагери"}
{"url": "http://pik.bg/%D0%BB%D0%B8%D0%B4%D0%B5%D1%80%D0%B8%D1%82%D0%B5-%D0%BE%D1%82-%D0%B3-7-%D0%BD%D0%B0%D1%81%D1%82%D0%BE%D1%8F%D1%85%D0%B0-%D0%B4%D0%B0-%D1%81%D0%B5-%D0%BF%D1%80%D0%B5%D0%B4%D0%BF%D1%80%D0%B8%D0%B5%D0%BC%D0%B0%D1%82-%D0%B4%D0%B5%D0%B9%D1%81%D1%82%D0%B2%D0%B8%D1%8F-%D0%BE%D1%82%D0%BD%D0%BE%D1%81%D0%BD%D0%BE-%D0%B5%D0%BA%D1%81%D1%82%D1%80%D0%B5%D0%BC%D0%B8%D1%81%D1%82%D0%BA%D0%BE%D1%82%D0%BE-%D1%81%D1%8A%D0%B4%D1%8A%D1%80%D0%B6%D0%B0%D0%BD%D0%B8%D0%B5-%D0%B2-%D0%B8%D0%BD-news661466.html", "text": "BBC. Лидерите на водещите индустриални държави, Г-7, призоваха интернет компаниите да предприемат действия относно екстремисткото съдържанието онлайн, предава Те предупредиха, че доставчиците на интернет услуги и социалните медии трябва „значително да увеличат“ своите усилия. „Ние показахме своя общ ангажимент и решителност да продължим и да засилим борбата срещу тероризма“, отбеляза министър-председателят на Италия Паоло Джентилони. Лидерите подписаха документ, в който се отбелязва че интернет компаниите трябва да полагат повече усилия, за да откриват и премахват екстремистки материали. „Ние постигнахме съгласие, че заплахата от „Ислямска държава“ се увеличава, а не изчезва“, подчерта британският премиер Тереза Мей. Тя допълни: „Губейки в Ирак и Сирия, чуждестранните бойци се връщат и идеология на омраза на групировката се разпространява онлайн. Не се заблуждавайте, борбата се пренася от бойното поле в интернет“.", "date": "2017.05.27", "title": "Лидерите от Г-7 настояха да се предприемат действия относно екстремисткото съдържание в интернет"}
{"url": "http://pik.bg/%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D1%85%D1%80%D0%B8%D1%81%D1%82%D0%B8%D1%8F%D0%BD%D1%81%D0%BA%D0%B8%D1%82%D0%B5-%D0%BA%D1%80%D1%8A%D0%B2%D0%BE%D0%BF%D1%80%D0%BE%D0%BB%D0%B8%D1%82%D0%B8%D1%8F-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B1%D1%8A%D0%B4%D0%B0%D1%82-%D1%81%D0%BF%D1%80%D0%B5%D0%BD%D0%B8-news661461.html", "text": "„Християнските кръвопролития трябва да бъдат спрени и всички поддръжници на техните убийци да бъдат наказана”, каза той в съобщение, разпространено от пресслужбата на Белия дом, предаде БГНЕС. „Терористите участват във война против цивилизацията и всички ние, които ценим живота, трябва да се изправим и да победим това зло”, каза още американският държавен глава. Коментарът му бе направен във връзка с днешната атака срещу копти (египетски християни – бел. авт.), южно от столицата Кайро, в която двадесет и осем души, сред които и деца, загинаха. Нападението бе извършено срещу автобус, превозващ християни към манастира \"Свети Самуил\" в близост до столицата. По данни на очевидци нападателите са били 8-9 маскирани мъже, намиращи се в три високопроходими автомобила. По-късно в официално обръщение по телевизията египетският президент Абдел Фатах ал Сиси обяви, че силите на властта са ударили джихадистки тренировъчен лагер в отговор на атаката. В изявлението си той се обърна и към президента Тръмп с думите: „Ти каза, че за теб е приоритет да се изправиш срещу тероризма и аз вярвам, че си способен на това.”", "date": "2017.05.27", "title": "Доналд Тръмп: Християнските кръвопролития трябва да бъдат спрени"}
{"url": "http://pik.bg/%D0%B4%D0%B6%D0%BE%D0%BA%D0%BE%D0%B2%D0%B8%D1%87-%D1%80%D0%B0%D0%B7%D0%B2%D1%8A%D0%BB%D0%BD%D1%83%D0%B2%D0%B0%D0%BD-%D0%BE%D1%82-%D1%80%D0%B0%D0%B1%D0%BE%D1%82%D0%B0%D1%82%D0%B0-%D1%81%D0%B8-%D1%81-%D0%B0%D0%B3%D0%B0%D1%81%D0%B8-news661478.html", "text": "Новак Джокович заяви, че е развълнуван от съвместната си работа с Андре Агаси. Двамата ще работят заедно по време на Ролан Гарос. Световният номер две Джокович се раздели с целия си треньорски екип по-рано този месец, признавайки, че трябва да промени нещо след някои разочароващи резултати тази година. Американският осемкратен шампион от Големия шлем Агаси пое ролята на треньор за първи път, откакто сложи край на блестящата си кариера през 2006 година. \"Чувствам се като нова глава от книга, нещо като създаване на нов отбор, създавайки ново съзерцание, което е вълнуващо. В този момент се чувствам добре, защото в последните 5-6 месеца се опитвах да се преориентирам и да разбера кой подход е правилния. Андре ме мотивира страшно много, а аз имам нужда точно от това. Имам ново измерение на вдъхновение\", заяви Новак Джокович, цитиран от Спортал.", "date": "2017.05.27", "title": "Джокович развълнуван от работата си с Агаси"}
{"url": "http://pik.bg/%D0%BF%D0%BE%D0%BB%D0%B5%D0%B7%D0%BD%D0%BE-%D0%BB%D1%8E%D0%BB%D1%8F%D0%BA-%D0%B8-%D0%BA%D1%83%D1%80%D0%BA%D1%83%D0%BC%D0%B0-%D0%B1%D0%BE%D1%80%D1%8F%D1%82-%D1%81%D1%82%D0%B0%D0%B2%D0%BD%D0%B8-%D0%B1%D0%BE%D0%BB%D0%BA%D0%B8-news661452.html", "text": "Люляк, коприва, куркума и чесън са сред средствата, с които можем да облекчим костно-ставните болежки. По данни на Световната здравна организация всеки трети човек има проблеми с опорно-двигателната система. Традиционната медицина предлага куп методи за облекчаване на болката – лекарства, инжекции, дори операции. Всеки, страдащ от костно-ставни проблеми обаче може да намери лек в кухнята си или съседния магазин. Ароматният люляк може не само да краси дома ни, но и да облекчи артритните болки. За целта са нужни четвърт чаена чаша цветове от уханното цвете, които се заливат с 200 мл спирт или ракия. Сместа се оставя на тъмно за две седмици, след което се прецежда и използва за масаж. Същият мехлем може да се направи и с коприва която ще облекчи ставните болки. В случай, че течността не помогне, може да се използва по-агресивният метод с „напарване“ т.е. растението да се втрие в проблемното място. Сок от целина и морков е друго домашно средство за облекчение на ставните болки. За да има ефект напитката трябва да се приема 3 пъти на ден в продължение на поне месец. Билките в кухненския шкаф също могат да се използват в битката с болезнени крайници. Чаша топла вода, супена лъжица ябълков оцет и малко мед облекчават сковаността в ръцете и краката. В случай, че вкусът на напитката не се харесва, може да се прибегне до мехлем с оцет и лют червен пипер. Обикновен масаж със зехтин ще свърши същата работа. Мехлем от чесън и синапено семе е друг народен лек, който гарантира раздяла с досадната болка в коленете. Лечебното си свойство чесънът дължи на съдържащите се в него сяра и селен, известен с антиревматичните си свойства. За облекчаване на артритни болки, бабите ни са пиели сутрин по една чаша топла вода, с разтворена в нея 20 грама куркума. Джинджифил е друг продукт, който трябва да използва всеки усетил болка в гръбнака или коленете. Изследване показва, че двама от трима души, които редовно употребяват високи дози джинджифил, усещат намаляване на болките. Хит при лечението на оттоци и травми на колене, глезени и китки остава компресът с прясно зеле. Преспиване с увито листо от зеле около болното място гарантира бързи и ефикасни резултати. monitor.bg", "date": "2017.05.27", "title": "Полезно: Люляк и куркума борят ставни болки"}
{"url": "http://pik.bg/%D0%BD%D0%B0-%D1%85%D0%B0%D0%B9%D0%B4%D0%B8-%D0%BA%D0%BB%D1%83%D0%BC-%D0%B9-%D0%B4%D0%BE%D0%BF%D0%B0%D0%B4%D0%B0-%D0%B4%D0%B0-%D1%81%D0%B5-%D1%81%D0%BD%D0%B8%D0%BC%D0%B0-%D0%B3%D0%BE%D0%BB%D0%B0-%D1%81%D0%B5%D0%B3%D0%B0-%D0%BF%D0%BE%D0%B2%D0%B5%D1%87%D0%B5-%D0%BE%D1%82%D0%B2%D1%81%D1%8F%D0%BA%D0%BE%D0%B3%D0%B0-news661475.html", "text": "Супермоделът Хайди Клум разкри, че сега й харесва да се съблича пред камерата много повече, отколкото в младините си. Това заяви самата тя пред \"Дейли мейл\" по повод излизането на новата й книга-албум. Това предаде БГНЕС. \"И преди съм позирала гола, но никога не съм показвала снимките на други хора. Сега се чувствам по-уверена, отколкото през 20-те си години. Мисля, че когато бях по-млада бях и по-срамежлива, но сега се научих да се харесвам\", сподели манекенката, която дори след раждането на четирите си деца притежава тяло, достойно за завист. \"Сега съм на 43, стомахът ми вече се е разширявал и свивал четири пъти (в резултат на бременността - бел. авт). Кърмила съм четири деца... Обожавам формите си, защото те са си мои. В края на краищата не е важно какво другите мислят за тялото ми, а как се чувствам аз в него. А аз работя за него и се чувствам страхотно\", допълни още Клум.", "date": "2017.05.27", "title": "На Хайди Клум й допада да се снима гола сега повече отвсякога"}
{"url": "http://pik.bg/%D1%80%D0%B0%D0%B1%D0%BE%D1%82%D0%BE%D1%85%D0%BE%D0%BB%D0%B8%D1%87%D0%BA%D0%B0-100-%D0%B1%D0%BE%D0%BD%D0%B0-%D0%B7%D0%B0-10-%D0%B4%D0%BD%D0%B8-%D0%BF%D1%80%D0%B8%D0%B1%D0%B8%D1%80%D0%B0-%D0%BF%D1%80%D0%B5%D1%81%D0%BB%D0%B0%D0%B2%D0%B0-%D0%BF%D0%B5%D0%B2%D0%B8%D1%86%D0%B0%D1%82%D0%B0-%D1%82%D1%80%D1%83%D0%BF%D0%B0-%D1%82%D0%BB%D1%8A%D1%81%D1%82%D0%B8-%D0%BF%D0%B0%D1%87%D0%BA%D0%B8-%D0%B7%D0%B0-%D1%81%D0%BC%D0%B5%D1%82%D0%BA%D0%B0-%D0%BD%D0%B0-news661471.html", "text": "Добричката мома продължава да е най-котираната певица от кръшния жанр и затова се разписва срещу хонорар, който варира 8 000 и 10 000 лева. Голям процент от парите отиват при продуцентите й. Рекордни ще са и километрите, които Преслава ще измине. Вчера тя се изявяваше на концерт в Приморско, а вечерта пя в дискотека в Слънчев бряг. Тази вечер ще извие глас в Пловдив, а утре отпътува за участие в София. След няколко часа сън отново заминава за Слънчев бряг. Маратонът продължава и през следващите дни, а краят не се вижда. Със старта на сезона по родното Ч положението се усложнява още повече и работата на Преслава ще се в безкрайно изпитание. Едва през септември или октомври певицата се отдава на почивка и тръгва към някоя екзотична дестинация. Преслава, която е известна като пословична работохоличка, за поредна година ще си спретне музикален маратон покрай абитуриентските балове. Изпълнителката от месеци е ангажирана за публични и частни партита, на които щем забавлява бъдещето на България. В стремежа си да заработва хонорари, тя приема по няколко участия на денонощие, което вероятно ще се отрази на свежестта и състояние, тъй като през следващите дни сънят ще е блян за нея. В рамките на няколко седмици Преслава ще има 10 участия, които ще й донесат приходи от около 100 000 лева. Баснословната сума ще напомпа банковата й сметка, която и без друго не страда от липса на постъпления. между ерноморие превърне Именно пословичният й е една от причините Преслава да отслабне драстично. Нередовното и недоспиване допълнително я съсипват. Тя изглежда уморена и изпита, което се отразява на нейната привлекателност и желание от мъжете. На моменти Преслава била толкова натоварена, че нямала време да харчи парите, които печели, пише столичен таблоид.", "date": "2017.05.27", "title": "РАБОТОХОЛИЧКА! 100 бона за 10 дни прибира Преслава! Певицата трупа тлъсти пачки за сметка на здравето си"}
{"url": "http://pik.bg/%D0%B5%D1%81-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5%D1%82%D0%BE-%D1%81-%D1%82%D1%83%D1%80%D1%86%D0%B8%D1%8F-%D0%BD%D0%B0%D0%BC%D0%B0%D0%BB%D1%8F-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D1%80%D0%B5%D0%B4%D0%B6%D0%B5%D0%BF-%D0%B5%D1%80%D0%B4%D0%BE%D0%B3%D0%B0%D0%BD-%D0%B2-%D0%B1%D1%80%D1%8E%D0%BA%D1%81%D0%B5%D0%BB-news661474.html", "text": "Voice of America. Снимка на усмихващия се турски президент Реджеп Тайип Ердоган, заобиколен от председателя на Европейския съвет Доналд Туск и от председателя на Европейската комисия Жан-Клод Юнкер, беше разпространена от голяма част от турските проправителствени медии тази седмица, предава „Снимката, която се появи с Юнкер и Туск предполага намаляване на напрежението и по-спокойна атмосфера“, уточни Семих Идиз, журналист в уебсайта Al Monitor, цитиран от Фокус. „Основното е, че нито една от страните не иска да се стигне до някакво неприятно влошаване на отношенията или разделяне. Има твърде много въпроси, които изискват сътрудничество. Смятам, че те ще се справят и това е посланието. Въпреки че и двете страни имат въпроси, които са приоритетни за тях, важното е, че те няма да допуснат ескалиране на напрежението“, допълни Идиз. „Ние обсъдихме нуждата от сътрудничество“, написа Туск в „Туитър“.", "date": "2017.05.27", "title": "ЕС: Напрежението с Турция намаля по време на посещението на Реджеп Ердоган в Брюксел"}
{"url": "http://pik.bg/%D1%86%D0%B5%D0%BB%D1%83%D0%BD%D0%B0%D1%82%D0%B0-%D0%BE%D1%82-%D0%B1%D0%BE%D0%B3-%D0%B0%D0%B9%D1%84%D0%BE%D0%BD-%D1%81%D0%BF%D0%B0%D1%81%D0%B8%D0%BB-%D0%B1%D1%80%D0%B8%D1%82%D0%B0%D0%BD%D0%BA%D0%B0-%D0%BF%D1%80%D0%B8-%D0%B2%D0%B7%D1%80%D0%B8%D0%B2%D0%B0-%D0%B2-%D0%BC%D0%B0%D0%BD%D1%87%D0%B5%D1%81%D1%82%D1%8A%D1%80-news661280.html", "text": "Историята на Лиза разказва съпругът й Стивън на страницата си във Фейсбук. Жената разговаряла по айфона си в момента, когато се случил взривът. Стоманено парче от шрапнел срязало палеца на Лиза и ударило долната част на айфона. Именно модерната джаджа спасила живота на жената, защото ако тя не говорела по модерния си телефон, металната част е щяла да се забие директно в главата на Лиза, смята съпругът й. Въпреки \"бронята\" на айфона, Лиза все пак била ранена - осколки попаднали в ходилото и бедрото й. Наложило се и ампутация на пръста на ръката й. Въпреки тези травми Лиза се чувства невероятна късметлийка и не може да повярва, че е останала жива след този ад. Припомняме, че при атентата в \"Манчестър Арена\", дело на 22-годишният Салман Абеди, загинаха 22 души, сред които и самият терорист. Около 120 бяха ранени. Отговорност за кървавото нападение пое \"Ислямска държава\". 45-годишната Лиза Бриджит явно е целуната от Бога! Британката, която била сред хилядите зрители, присъствали на концерта на Ариана Гранде в Манчестър Арена, се отървала на косъм при терористичния акт. мационна агенция \"ПИК\"", "date": "2017.05.27", "title": "ЦЕЛУНАТА ОТ БОГ! Айфон спасил британка при взрива в Манчестър "}
{"url": "http://pik.bg/%D0%B4%D1%80%D1%83%D0%B3%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D0%BE%D1%82-%D0%B5%D1%81-%D0%BD%D1%8F%D0%BC%D0%B0-%D0%B4%D0%B0-%D0%BC%D0%BE%D0%B6%D0%B5-%D0%B4%D0%B0-%D0%BE%D1%81%D0%BF%D0%BE%D1%80%D0%B8-%D1%80%D0%BE%D0%BB%D1%8F%D1%82%D0%B0-%D0%BD%D0%B0-%D0%BB%D0%BE%D0%BD%D0%B4%D0%BE%D0%BD-%D0%BA%D0%B0%D1%82%D0%BE-%D1%84%D0%B8%D0%BD%D0%B0%D0%BD%D1%81%D0%BE%D0%B2-%D1%86%D0%B5%D0%BD%D1%82%D1%8A%D1%80-%D1%81%D0%BB%D0%B5%D0%B4-%D0%B1%D1%80%D0%B5%D0%BA-news661480.html", "text": "Daily Express, цитиран от Фокус. Държавите членки на Европейския съюз няма да могат да оспорят ролята на Лондон като финансов център след Брекзит, заяви председателят на британската банка „Лойдс“, пише Лорд Норман Блекуел подчерта, че финансовите услуги на Обединеното кралство имат здрави основи в Лондон, което ще позволи на града да запази позицията си на основен финансов център. Дори ако някои банки преместят персонала си в нови градове като Париж и Франкфурт, Лондон ще продължи да процъфтява, твърди Блекуел. „Накрая ще се стигне до фрагментация. Но никой от тези финансови центрове няма да може да оспори позициите на Лондон“, заяви председателят на „Лойдс“ пред Financial Times. Той подчерта, че „80% от това, което се извършва в Лондон, не е пряко свързано с ЕС и голяма част от дейността, която е свързана с ЕС няма задължително да се премести“.", "date": "2017.05.27", "title": "Друга държава от ЕС няма да може да оспори ролята на Лондон като финансов център след Брекзит"}
{"url": "http://pik.bg/%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE-%D0%BC%D0%B0%D0%BD%D1%87%D0%B5%D1%81%D1%82%D1%8A%D1%80-%D1%81%D0%B8%D1%82%D0%B8-%D0%BF%D1%80%D0%B8%D0%B2%D0%BB%D0%B5%D1%87%D0%B5-%D0%B1%D0%B5%D1%80%D0%BD%D0%B0%D1%80%D0%B4%D0%BE-%D1%81%D0%B8%D0%BB%D0%B2%D0%B0-news661485.html", "text": "Португалският национал Бернардо Силва вече е футболист на Манчестър Сити. Преди броени минути официалният сайт на “гражданите” обяви привличането на 22-годишния халф, който стана шампион на Франция с Монако. Продължителността на договора и трансферната сума не бяха оповестени, но се предполага, че клубът от “Етихад Стейдиъм” ще плати на монегаските около 68 млн. евро. Бернардо Силва ще носи екипа с номер 20, а контрактът му със Сити влиза в сила от 1 юли. Португалецът струваше на Монако 15 млн. евро, когато беше купен от Бенфика в началото на 2015 година. През настоящия сезон той записа 58 мача и вкара 11 гола във всички турнири. “Чувствам се великолепно! Вече съм част от един от най-силните отбори в света. Ще мога да работя и с един от най-добрите, ако не и най-добрия мениджър. Когато получиш  възможност да играеш под ръководството на Гуардиола, не мислиш дълго. Той постигна много в Барселона и Байерн (Мюнхен), сигурен съм, че ще спечели титли и с Манчестър Сити. Нямам търпение да започне новият сезон и да помогна на тима да постигне целите си”, сподели европейският шампион в Манчестър Сити в първото си интервю като играч на “гражданите”. Спортал", "date": "2017.05.27", "title": "Официално: Манчестър Сити привлече Бернардо Силва"}
{"url": "http://pik.bg/%D0%B3%D1%80%D0%B8%D0%B7%D0%BC%D0%B0%D0%BD-%D0%BE%D1%82%D1%80%D0%B5%D1%87%D0%B5-%D1%87%D0%B5-%D1%81%D0%B5-%D0%B5-%D1%80%D0%B0%D0%B7%D0%B1%D1%80%D0%B0%D0%BB-%D1%81-%D0%BC%D0%B0%D0%BD%D1%87%D0%B5%D1%81%D1%82%D1%8A%D1%80-%D1%8E%D0%BD%D0%B0%D0%B9%D1%82%D0%B5%D0%B4-news661482.html", "text": "Звездата на Атлетико Мадрид Антоан Гризман опроверга информациите, че вече е взел решение да напусне клуба. В медиите постоянно се спекулира, че френският национал е казал “да” на Манчестър Юнайтед и от новия сезон ще облече екипа на “червените дяволи”, но той подчерта, че това не е вярно. “Всичко слухове са безпочвени, аз все още съм футболист на Атлетико. Моята позиция ще стане ясна, след като обсъдя всичко със спортния си съветник”, написа Гризман в “Twitter”. В Англия са убедени, че голмайсторът на “дюшекчиите” ще премине в Юнайтед, а допълнителен коз в полза на гранда от “Олд Трафорд” е спечеленият трофей в Лига Европа, който осигури на тима участие в Шампионската лига. В Испания пък предполагат, че Гризман няма нищо против да остане в Атлетико, но се опитва да си издейства солидно увеличение на заплатата. Спортал", "date": "2017.05.27", "title": "Гризман отрече, че се е разбрал с Манчестър Юнайтед"}
{"url": "http://pik.bg/%D1%82%D0%B8%D0%BB%D1%8A%D1%80%D1%81%D1%8A%D0%BD-%D0%BD%D0%B0%D1%80%D1%83%D1%88%D0%B8-20-%D0%B3%D0%BE%D0%B4%D0%B8%D1%88%D0%BD%D0%B0-%D1%82%D1%80%D0%B0%D0%B4%D0%B8%D1%86%D0%B8%D1%8F-%D1%81%D0%B2%D1%8A%D1%80%D0%B7%D0%B0%D0%BD%D0%B0-%D1%81-%D1%87%D0%B5%D1%81%D1%82%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B8%D1%81%D0%BB%D1%8F%D0%BC%D1%81%D0%BA%D0%B8%D1%8F-%D0%BC%D0%B5%D1%81%D0%B5%D1%86-%D1%80%D0%B0%D0%BC%D0%B0%D0%B4%D0%B0%D0%BD-news661483.html", "text": "Държавният секретар на САЩ Рекс Тилърсън отказа да бъде домакин на мероприятие по случай светия ислямски месец Рамадан, с което наруши близо 20-годишна двупартийна традиция, предаде БГНЕС. От 1999 година насам държавните секретари както от Демократическата, така и от Републиканската партия, приемат да се чества Рамаданът в Държавния департамент. Или чрез даване на вечеря по време на ифтара (настъпването на залеза, при който е позволено да се наруши поста и да се консумират храна и напитки), или чрез церемония по случай Рамазан-байрама. Чрез традицията, въведена от Мадлин Олбрайт, американското правителство цели да демонстрира дипломатическите си усилия спрямо мюсюлманските страни и народи. Тази година обаче Тилърсън е отказал на Кабинета по религия и международни отношения към Департамента да бъде домакин на събитие, свързано с мюсюлманския празник, твърдят двама анонимни служители от ведомството пред \"Ройтерс\". \"Все още проучваме различни варианти за отбелязването на Рамазан-байрама, с който се отбелязва края на Рамадана\", заяви говорителят на ведомството в отговор на запитване на агенцията. Както коментират западните медии, с това си действие Тилърсън затвърждава анти-мюсюлманската политика, която администрацията на Тръмп води още от началото си.", "date": "2017.05.27", "title": "Тилърсън наруши 20-годишна традиция, свързана с честването на ислямския месец Рамадан"}
{"url": "http://pik.bg/%D1%88%D0%B5%D1%81%D1%82%D0%B8%D0%BC%D0%B0-%D0%B4%D1%83%D1%88%D0%B8-%D1%81%D0%B0-%D1%80%D0%B0%D0%BD%D0%B5%D0%BD%D0%B8-%D1%81%D0%BB%D0%B5%D0%B4-%D0%B8%D0%BD%D1%86%D0%B8%D0%B4%D0%B5%D0%BD%D1%82-%D1%81-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB-%D0%B2-%D0%BC%D0%B5%D1%82%D1%80%D0%BE%D1%81%D1%82%D0%B0%D0%BD%D1%86%D0%B8%D1%8F-%D0%B2-%D0%B1%D0%B5%D1%80%D0%BB%D0%B8%D0%BD-news661473.html", "text": "Шестима души пострадаха в немската столица в резултат на пътнотранспортно произшествие, при което автомобил се понесе по стълбите на метростанция \"Бернауер Щрасе\", предаде БГНЕС. Както съобщи местната полиция катастрофата е била предизвикана от шофьора на колата, който опитвайки се да избегне сблъсък с велосипедист, е загубил контрол над волана и се е плъзнал по стълбите на близката станция на метрото. Всички пострадали са били откарани в болница като към момента не е известно състоянието им. Полицията изключва изцяло вероятността инцидентът да е свързан с тероризъм и го окачествява като нещастен случай.", "date": "2017.05.27", "title": "Шестима души са ранени след инцидент с автомобил в метростанция в Берлин"}
{"url": "http://pik.bg/10-%D0%BF%D1%80%D0%B8%D1%87%D0%B8%D0%BD%D0%B8-%D0%B4%D0%B0-%D0%BF%D0%B8%D0%B5%D0%BC-%D1%82%D0%BE%D0%BF%D0%BB%D0%B0-%D0%B2%D0%BE%D0%B4%D0%B0-%D1%81-%D0%BC%D0%B5%D0%B4-%D1%81%D1%83%D1%82%D1%80%D0%B8%D0%BD-news661484.html", "text": "Bepoятнo cтe чyвaли, чe мнoгo xopa пият cyтpин нa глaднo тoплa вoдa c мeд. Πoдoбнa пpaĸтиĸa e мнoгo пoлeзнa зa opгaнизмa. Bĸycнaтa нaпитĸa зaмecтвa ĸaфeтo и cъбyждa opгaнизмa, ĸaтo ca нeoбxoдими caмo 7 минyти, зa дa ce ycвoи нaпълнo. Лecнo e. Дoбaвeтe 1 cyпeнa лъжицa мeд ĸъм чaшa вoдa cъc cтaйнa тeмпepaтypa (вoдaтa нe тpябвa дa e пpeĸaлeнo гopeщa/вpялa). Paзбъpĸaйтe, дoĸaтo ce paзтвopи мeдът и изпийтe нaпитĸaтa. Meдът e изĸлючитeлнo цeннa xpaнa, нo caмo aĸo e opгaничeн. Дoбpe e, дa ce пpoизвeждa в paйoнa, в ĸoйтo живeeтe (нe e фaтaлнo, нo e xyбaвo). Moжe дa пpoмeнятe peцeптaтa ĸaтo дoбaвитe 2 cyпeни лъжици пpяcнo изцeдeн лимoнoв coĸ, ĸaнeлa или зa paзнooбpaзиe пиeтe caмo тoплa вoдa. Beгaнитe мoгaт вмecтo мeд дa дoбaвят cтeвия. Чaшa мeд и тoплa вoдa пoмaгa пpи oтcлaбвaнe, ocигypявa eнepгия и влияe пoлoжитeлнo нa цeлия opгaнизъм. Tя e изĸлючитeлнo пoлeзнa ĸoмбинaция cyтpин, ocoбeнo пpeз зимaтa, зaщoтo: Дeйcтвa aнтимиĸpoбнo. Лeĸyвa ĸaшлицa и xpeмa. Πoвишaвa имyнитeтa нa opгaнизмa. Πoчиcтвa тялoтo oт тoĸcини. Πoвишaвa мeтaбoлизмa. Πoмaгa пpи xpoничeн зaпeĸ. Hopмaлизиpa ĸиceлиннocттa нa cтoмaxa. Уcпoĸoявa нepвитe. Πpeмaxвa лoшия дъx. Πoдмлaдявa и тoнизиpa ĸoжaтa - peдoвнaтa yпoтpeбa щe пpидaдe xyбaв poзoв цвят нa ĸoжaтa нa лицeтo. dieti.net", "date": "2017.05.27", "title": "10 причини да пием топла вода с мед сутрин"}
{"url": "http://pik.bg/%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%B5-%D0%B8%D0%B4%D0%B5%D0%BD%D1%82%D0%B8%D1%84%D0%B8%D1%86%D0%B8%D1%80%D0%B0%D0%BB%D0%B0-%D0%BA%D0%B0%D1%82%D0%BE-%D0%BF%D0%BE%D1%82%D0%B5%D0%BD%D1%86%D0%B8%D0%B0%D0%BB%D0%BD%D0%B8-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8-23-%D1%85%D0%B8%D0%BB-%D0%B4%D0%B6%D0%B8%D1%85%D0%B0%D0%B4%D0%B8%D1%81%D1%82%D0%B8-%D0%B6%D0%B8%D0%B2%D0%B5%D0%B5%D1%89%D0%B8-%D0%B2-%D1%81%D1%82%D1%80-news661490.html", "text": "Британското разузнаване е идентифицирало като потенциални терористи 23 хил. джихадисти, живеещи в Обединеното кралство, пише вестник The Times. Мащабът на проблема, пред който са изправени полицията и специалните служби, беше разкрит в петък от правителствени източници след критика, че са били пропуснати много от възможностите нападателят от Манчестър да бъде спрян. Около три хиляди души от общия брой се смята, че представляват опасност и са разследвани и активно наблюдавани в 500 операции на властите. Останалите 20 хил. са участвали в предишни операции и са категоризирани като представляващи „остатъчен риск“. Двамата терористи, които извършиха атаки във Великобритания тази година: Салман Абеди в Манчестър и Халид Масуд в Уестминстър, са били сред „бившите субекти на интерес“. Фокус", "date": "2017.05.27", "title": "Великобритания е идентифицирала като потенциални терористи 23 хил. джихадисти, живеещи в страната"}
{"url": "http://pik.bg/%D0%BD%D0%B8%D0%BA%D0%BE%D0%B3%D0%B0-%D0%BD%D0%B5-%D0%B5-%D0%BA%D1%8A%D1%81%D0%BD%D0%BE-%D0%BD%D0%B0-46-%D0%B3%D0%BE%D0%B4%D0%B8%D0%BD%D0%B8-%D0%BD%D0%B5%D0%BB%D0%B8%D0%BD%D0%B0-%D0%B7%D0%B0-%D0%BF%D1%8A%D1%80%D0%B2%D0%B8-%D0%BF%D1%8A%D1%82-%D1%81%D0%B8-%D0%BF%D0%BE%D0%BA%D0%B0%D0%B7%D0%B0-%D0%B1%D0%BE%D0%BC%D0%B1%D0%B8%D1%82%D0%B5-news661487.html", "text": "За първи път от поне година Нелина пусна свои по-разголени снимки в социалните мрежи. Фолк певицата се похвали, че в началото на май си е направила професионална фотосесия, на която добре се виждат силиконовите й гърди, както и стегнатото й тяло. Изпълнителката на вечния хит „Бял мерцедес“ сподели фотос с доста изрязано деколте, на който показва перфектна фигура и напращял бюст, с което вдигна до небесата тестостерона на феновете си, пише столичен седмичник.", "date": "2017.05.27", "title": "НИКОГА НЕ Е КЪСНО! На 46 години Нелина за първи път си показа бомбите!"}
{"url": "http://pik.bg/%D0%BF%D0%B0%D0%BD%D0%B0%D0%BC%D0%B0-%D0%B7%D0%B0%D1%82%D1%8F%D0%B3%D0%B0-%D0%B8%D0%BC%D0%B8%D0%B3%D1%80%D0%B0%D1%86%D0%B8%D0%BE%D0%BD%D0%BD%D0%B0%D1%82%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0-%D0%B7%D0%B0-%D0%BA%D0%BE%D0%BB%D1%83%D0%BC%D0%B1%D0%B8%D1%8F-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%B8-%D0%BD%D0%B8%D0%BA%D0%B0%D1%80%D0%B0%D0%B3%D1%83%D0%B0-news661493.html", "text": "Reuters. В петък правителството на Панама съобщи, че затяга имиграционната си политика към Венецуела, Колумбия и Никарагуа, включително ще намали наполовина броя на туристите от тези страни, предава През последните месеци улиците на Панама бяха обхванати от протести срещу имиграцията, която според някои е причината за беззаконието в страната. „Фокусът на мярката ще бъде намаляването на разрешенията за пребиване на туристи от 180 на 90 дни и това да се гарантира, че тези хората имат доход, който да е доказателство, че те влизат в страната като туристи“, обясни президентът Хуан Карлос Варела, цитиран от Фокус.", "date": "2017.05.27", "title": "Панама затяга имиграционната политика за Колумбия, Венецуела и Никарагуа"}
{"url": "http://pik.bg/%D0%B8%D0%BD%D0%B4%D0%B8%D0%BF%D0%B5%D0%BD%D0%B4%D1%8A%D0%BD%D1%82-%D0%B1%D1%80%D0%BE%D1%8F%D1%82-%D0%BD%D0%B0-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D1%8F%D1%82%D0%B0-%D0%BE%D1%82-%D0%BE%D0%BC%D1%80%D0%B0%D0%B7%D0%B0-%D1%81%D0%B5-%D0%B5-%D1%83%D0%B4%D0%B2%D0%BE%D0%B8%D0%BB-%D1%81%D0%BB%D0%B5%D0%B4-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%87%D0%BD%D0%B0%D1%82%D0%B0-%D0%B0%D1%82%D0%B0%D0%BA%D0%B0-%D0%B2-%D0%BC%D0%B0%D0%BD%D1%87-news661476.html", "text": "The Independent След терористичната атака в Манчестър се е удвоил броят на докладите за престъпления от омраза, съобщава местната полиция, пише . Началникът на полицията Иън Хопкинс заяви в петък, че от 28 доклада в понеделник, „което е нормално“ за деня, в сряда този брой е достигнал 56. „Манчестър се обедини тази седмица, обществото го видя. Важно е да продължим да се държим заедно“, подчерта Хопкинс. „Трябва да бъдем единни особено срещу някои от изпълнените с омраза възгледи на една много малка част от нашата общност, която няма място тук в Манчестър“, посочи началникът на полицията. „Макар че не можем пряко да свържем тези събития с инцидента от понеделник вечерта, ние продължаваме да следим ситуацията и да оказваме подкрепа на нашите общности“, допълни Хопкинс, цитиран от Фокус.", "date": "2017.05.27", "title": "\"Индипендънт\": Броят на престъпленията от омраза се е удвоил след терористичната атака в Манчестър"}
{"url": "http://pik.bg/%D1%87%D0%B5%D0%BB%D1%81%D0%B8-%D0%BD%D0%B0%D0%B3%D1%80%D0%B0%D0%B6%D0%B4%D0%B0%D0%B2%D0%B0-%D0%B0%D0%BD%D1%82%D0%BE%D0%BD%D0%B8%D0%BE-%D0%BA%D0%BE%D0%BD%D1%82%D0%B5-%D1%81-%D1%80%D0%B5%D0%BA%D0%BE%D1%80%D0%B4%D0%BD%D0%B0-%D0%B7%D0%B0%D0%BF%D0%BB%D0%B0%D1%82%D0%B0-news661503.html", "text": "Челси Антонио Конте Стамфорд Бридж Жозе Моуриньо Интер Арсенал Шампионът на Англия се опитва да сложи край на всякакви спекулации около бъдещето на , като му е предложило нов договор, с който да го задържи на “ ” до 2021 година. “The Guardian” твърди, че ако приеме офертата, Конте ще получава по 11 млн. евро на сезон. Изданието добавя, че 47-годишният италианец е съгласен да остане в тима, който изведе до титлата още в дебютния си сезон, и е много вероятно да преподпише още в началото на следващата седмица. По този начин той ще се превърне в най-скъпоплатеният мениджър в историята на “сините от Лондон”, изпреварвайки . През 2015 година Специалния заработи 8,6 млн. евро. Сериозен интерес към Конте проявява , но самият той даде да се разбере, че иска да продължи работата си в Челси. Днес бившият наставник на Юве ще има възможност да завърши сезона с дубъл, ако отборът му победи във финала за ФА Къп. Спортал", "date": "2017.05.27", "title": "Челси награждава Антонио Конте с рекордна заплата"}
{"url": "http://pik.bg/%D0%B2%D0%BD%D0%B8%D0%BC%D0%B0%D0%BD%D0%B8%D0%B5-%D0%B2%D0%B8%D0%B6%D1%82%D0%B5-%D0%BA%D0%BE%D0%B8-%D1%81%D0%B0-%D1%81%D0%B8%D0%BC%D0%BF%D1%82%D0%BE%D0%BC%D0%B8%D1%82%D0%B5-%D0%BD%D0%B0-%D1%82%D0%BE%D0%BA%D1%81%D0%B8%D1%87%D0%BD%D0%B0%D1%82%D0%B0-%D0%B6%D0%B5%D0%BD%D0%B0-news661499.html", "text": "Жените често ревнуват партньорите си в любовта. Някои смятат, че това е показател за обич и привързаност, други пък считат, че ревността се поражда от липсата на самоувереност. Сложна е констатацията по този въпрос, но най-близо до истината е може би твърдението на Франсоа дьо Ларошфуко. Неговата мъдра мисъл гласи: „В ревността има една част любов и 99 части самолюбие“. Често споменатите 99 признака на самолюбието превръщат отдадената на връзката дама в токсична жена. Метаморфозата въздейства отрицателно на отношенията между влюбените и трансформира представителките на нежния пол в напрегнати ревнивки, които непрекъснато се съмняват в половинката си. Ето защо не бива да позволяваме на ревността ни да излиза отвъд границите на допустимото. В противен случай, рискуваме да се докоснем до основните „симптоми“, характерни за токсичната жена. А те са: Ревнивата дама използва момента да прерови всички социални мрежи, обаждания и съобщения, когато любимият ѝ не е наоколо. Това доказва само едно – липсата на доверие. Непрекъснатата мнителност заличава трайно любовта и вреди на емоционалното състояние на жената. Тя сякаш се въплъщава в ролята на таен агент, който е нает да хване престъпника в крачка. „Проверката е висша форма на доверие“... Но не и тази през 5 минути. Токсичната жена изпитва нервност и безпокойство, когато партньорът ѝ е навън с приятели. Именно затова пръстите ѝ набират през чести интервали от време номера му. Дори най-малкото раздразнение става повод за бурен скандал при ревнивата дама. Тя винаги е нацупена и чака извинение от своя любим. Понякога той дори няма представа какво точно е сторил и за какво точно трябва да се извини. Все пак обаче мъжът се държи мило, защото е наясно какви ще са последствията, ако дръзне да зададе въпроса: „Защо се сърдиш?“ В много случаи прекалено ревнивата жена не позволява на партньора си да излиза без нейното съгласие или дори... без нейното присъствие. Тя е на мъжките събирания, на които се пие бира и се гледат мачове. Излиза и с компанията на гаджето си по клубове и дискотеки, за да е сигурна, че той няма да стъпи накриво. Тези, наричани от нас „токсични жени“, успяват да оставят траен отпечатък в съзнанието на партньорите си. Обикновено връзката с крайно ревнивите дами става „обеца на ухото“ за мъжете, които след това избягват да имат нещо общо с жени от този тип. Прекомерното количество ревност често убива обичта и става причина за разпада на връзката. А как да се отървем от непрекъснатата съмнителност? Като се съсредоточим върху любовта. Тя има нужда от грижа, така, както цветето има нужда от слънчеви лъчи, за да израсте здраво и красиво!", "date": "2017.05.27", "title": "Внимание! Вижте кои са симптомите на токсичната жена"}
{"url": "http://pik.bg/%D1%81%D0%B5%D1%80%D0%B3%D0%B5%D0%B9-%D1%84%D1%83%D1%80%D1%81%D0%B5%D0%BD%D0%BA%D0%BE-%D1%81%D0%B5-%D0%B7%D0%B0%D0%B2%D1%8A%D1%80%D0%BD%D0%B0-%D0%BA%D0%B0%D1%82%D0%BE-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D0%B7%D0%B5%D0%BD%D0%B8%D1%82-news661508.html", "text": "Сергей Фурсенко се завърна в Зенит и отново ще е президент на клуба. В гранда от Санкт Петербург стартира процес на реорганизация, който включва и създаването на едноличен ръководен орган. На длъжността президент ще бъде назначен именно Фурсенко, но до официалната промяна той ще изпълнява ролята на генерален директор вместо Максим Митрофанов. През 2005 година Фурсенко беше назначен за председател на Съвета на директорите на Зенит, а малко по-късно стана и президент на питерци, предава Спортал. Под негово ръководство отборът спечели първата си титла на Русия през 2007 година. В приключилия преди броени дни сезон в Премиер лигата Зенит остана на трето място и не успя да се класира за Шампионската лига. Все още не е ясно дали старши треньорът Мирча Луческу ще остане начело на тима.", "date": "2017.05.27", "title": "Сергей Фурсенко се завърна като президент на Зенит"}
{"url": "http://pik.bg/%D0%BE%D0%B1%D1%89%D0%BE-%D1%81%D1%8A%D0%B1%D1%80%D0%B0%D0%BD%D0%B8%D0%B5-%D0%BD%D0%B0-%D0%BF%D1%80%D0%BE%D0%BA%D1%83%D1%80%D0%BE%D1%80%D0%B8%D1%82%D0%B5-%D0%B4%D0%BD%D0%B5%D1%81-%D0%B8%D0%B7%D0%B1%D0%B8%D1%80%D0%B0-%D1%87%D0%BB%D0%B5%D0%BD%D0%BE%D0%B2%D0%B5-%D0%BD%D0%B0-%D0%B2%D1%81%D1%81-news661513.html", "text": "Днес и на 3 юни 2017 г. ще се проведе Общо събрание на прокурорите в Република България за избор на членове на Висшия съдебен съвет от магистратската квота, съобщиха от ВСС, цитиран от БГНЕС. Право да участват в него имат 1505 магистрати. Те ще гласуват за 12 кандидатури: Галина Христова Стоянова –заместник на административния ръководител – заместник-апелативен прокурор на Апелативна прокуратура – София; Георги Стойков Кузманов - прокурор в Апелативна прокуратура – Бургас; Гергана Найденова Мутафова – административен ръководител – районен прокурор на Районна прокуратура – Пловдив; Даниела Илиева Машева – прокурор във Върховна касационна прокуратура; Евгени Иванов Иванов – прокурор във Военно-апелативна прокуратура; Ивайло Стефанов Медаров – заместник на административния ръководител – заместник-окръжен прокурор на Окръжна прокуратура – София; Магдален Тошев Маринов – прокурор във Върховна касационна прокуратура; Мери Десюва Найденова – прокурор във Върховна административна прокуратура; Огнян Пеев Дамянов – прокурор в Окръжна прокуратура – Разград; Пламен Василев Найденов – административен ръководител – окръжен прокурор на Окръжна прокуратура – Перник; Пламен Иванов Марков – прокурор в Апелативна специализирана прокуратура и Ясенка Димитрова Шигарминова – прокурор в Апелативна прокуратура – Пловдив. Общото събрание се провежда в две последователни съботи и ще бъде излъчвано в реално време чрез интернет сайта на ВСС в рубриката „Общо събрание на прокурорите за избор на член на ВСС – онлайн“. Днешната среща е насрочена за 10.00 ч. в зала „Универсиада“, в гр. София. Дневният ред включва: откриване на събранието и обявяване на броя на присъстващите прокурори, избор на председател на събранието, избор на мандатна комисия, избор на избирателна комисия, избор на избирателни секции (секционни комисии) и определяне на техния брой, приемане на решение на Общото събрание на прокурорите за времето за изслушване на кандидатите, изслушване и поставяне на въпроси към тях. Регистрацията на участниците ще започне в 08,30 ч., а началото на събитието ще бъде поставено в 10.00 ч., ако присъстват повече от половината от включените в избирателния списък по чл. 29д, ал. 1 от Закона за съдебната власт прокурори. При липса на кворум събранието се отлага за един час по-късно и се провежда независимо от броя на присъстващите. Гласуването на решенията по този дневен ред се извършва чрез безжична система за гласуване, наета от специализирани организации, а при невъзможност за осигуряване на такава – чрез вдигане на ръка. За избран/и в органите на общото събрание се смятат кандидатът/кандидатите, получили най-много гласове. Общото събрание на прокурорите се открива от главния прокурор на Република България Сотир Цацаров, а след избора на председател се ръководи от него. От състава на събранието се избира мандатна комисия, която се състои от трима членове, освен ако общото събрание не определи друг брой на състава ѝ. За избрани се смятат тримата, получили най-много гласове от присъстващите. Общото събрание избира избирателна комисия и съответния брой секционни избирателни комисии. Общото събрание приема решение за времето за изслушване на кандидатите за членове от квотата на прокурорите, а въпроси към тях могат да отправят членовете на общото събрание и на избирателната комисия, включително въз основа на получените становища.", "date": "2017.05.27", "title": "Общо събрание на прокурорите днес избира членове на ВСС"}
{"url": "http://pik.bg/%D0%BF%D1%80%D0%B8%D0%B7%D0%B8%D0%B2-%D0%BF%D0%B5%D0%BD%D1%81%D0%B8%D0%BE%D0%BD%D0%BD%D0%B0%D1%82%D0%B0-%D0%B2%D1%8A%D0%B7%D1%80%D0%B0%D1%81%D1%82-%D0%B4%D0%B0-%D0%BD%D0%B0%D1%80%D0%B0%D1%81%D0%BD%D0%B5-%D0%B4%D0%BE-70-%D0%B3-%D0%B2-%D0%B1%D0%BE%D0%B3%D0%B0%D1%82%D0%B8%D1%82%D0%B5-%D1%81%D1%82%D1%80%D0%B0%D0%BD%D0%B8-news661507.html", "text": "Възрастта за пенсиониране трябва да нарасне до поне 70 години в богатите страни до 2050 г. с увеличаването на продължителността на живота над 100 години, се казва в доклад на Световния икономически форум, цитиран от ВВС. Според доклада служителите трябва да продължат да работят до 70 години в страни като САЩ, Великобритания, Япония и Канада. Повишаването на пенсионната възраст ще бъде необходимо, тъй като хората над 65 години ще се утроят до 2.1 милиарда до 2050 г. Дотогава броят на работещите хора на един пенсионер ще намалеят наполовина до едва четирима. Майкъл Дрекслър, ръководител на отдел „Финансови и инфраструктурни системи“ в Световния икономически форум, казва, че очакваното увеличение на дълголетието е финансовият еквивалент на климатичните промени. „Трябва да работим за разрешаването на проблема сега или да приемем, че отрицателните последици ще тегнат над бъдещите поколения, а това ще постави под невъзможно напрежение децата и внуците ни“, казва Дрекслър. В доклада на Световния икономически форум „Ще живеем до 100 – Как можем да си го позволим“ се казва, че правителствата трябва да улеснят работниците да пестят за пенсионирането си. Пропастта в пенсионните спестявания се очаква да нарасне от 70 на 400 трилиона долара до 2050 г. в осемте изследвани страни: Австралия, Канада, Китай, Индия, Япония, Холандия, Великобритания и САЩ. Пропастта е изискваната сума пари във всяка страна за гарантиране на пенсионен доход, равносилен на 70% от доходите на човека преди пенсионирането. Жак Гуле, директор на отдел „Здраве и богатство“ в Mercer, който работил по доклада на Световния икономически форум, казва, че проблемът е достигнал кризисна точка. „Няма решение с магическа пръчка на проблема с пенсионната пропаст. Хората трябва да увеличат личните си спестявания и финансова грамотност, а частният сектор и правителствата трябва да приложат програми в тяхна подкрепа“, заяви Гуле. profit.bg", "date": "2017.05.27", "title": "Призив: Пенсионната възраст да нарасне до 70 г. в богатите страни"}
{"url": "http://pik.bg/%D0%B4%D1%83%D0%B1%D1%8A%D0%BB-%D0%B7%D0%B0-%D1%87%D0%B5%D0%BB%D1%81%D0%B8-%D0%B8%D0%BB%D0%B8-%D1%80%D0%B5%D0%BA%D0%BE%D1%80%D0%B4%D0%BD%D0%B0-%D0%BA%D1%83%D0%BF%D0%B0-%D0%B7%D0%B0-%D0%B0%D1%80%D1%81%D0%B5%D0%BD%D0%B0%D0%BB-news661512.html", "text": "Днешният финал за ФА Къп ще изправи един срещу друг два лондонски клуба - Арсенал и Челси. “Топчиите” изпращат разочароващ сезон, в който за първи път от 19 години не съумяха да се класират за Шампионската лига, но могат да зарадват феновете си със спечелването на втория по значимост трофей в Англия. Ако успее, тимът на Арсен Венгер ще има общо 13 купи - с една повече от Манчестър Юнайтед, и ще излезе начело във вечната ранглиста на турнира, предава Спортал. Челси пък може да оформи дубъл, след като вече извоюва титлата във Висшата лига. Отборът от “Стамфорд Бридж” е изключително ефективен под ръководството на Антонио Конте и е определян за фаворит от повечето специалисти. Арсенал вдигна купата в два от предишните три сезона, но това е слаба утеха за феновете, които искат да видят любимците си с шампионската титла. Венгер има възможност да спечели ценното отличие за седми път в кариерата си и да се превърне в най-успешния мениджър в историята на надпреварата. Евентуален триумф ще заздрави позициите на французина и може да повлияе на звездите Месут Йозил и Алексис Санчес, които още не са обявили категорично дали ще останат в тима. Арсенал ще бъде без наказания Лоран Косиелни и контузените Габриел ПаулищаШкодран Мустафи, а тримата в защита ще са Пер Мертезакер, Роб Холдинг и Начо Монреал. Киърън Гибс, Гранит Джака, Аарън Рамзи и Алекс Окслейд-Чембърлейн ще са карето в средата на терена, а Йозил и Алексис Санчес ще действат зад Дани Уелбек. Челси ще се стреми към първи дубъл от 2010 година, а като цяло повече от веднъж титлата и купата в рамките на един сезон са печелили само три отбора. Шампионите елиминираха по пътя си към финала Манчестър Юнайтед и Тотнъм, но Конте сподели, че неговият тим е в ролята на аутсайдер срещу съперник, който ще се опита да спаси сезона си. За разлика от Венгер, италианецът няма сериозни кадрови проблеми. В атака той ще разчита на Еден Азар, Диего Коща и Педро Родригес, а зад тях ще играят Виктор Моузес, Неманя Матич, Н’Голо Канте и Маркос Алонсо. Защитниците пред Тибо Куртоа ще са Сесар Аспиликуета, Гари Кейхил и Давид Луис. За последно Арсенал и Челси играха във финала за ФА Къп през 2002 година, като тогава “топчиите” се наложиха с 2:0. Те са на финал за рекорден 20-и път, като триумфираха във всеки от последните си 5 директни сблъсъка за купата. Челси има 7 трофея от надпреварата и спечели последните си 4 финала след въпросната загуба през 2002 г. от Арсенал. Чех; Холдинг, Мертезакер, Монреал; Чембърлейн, Рамзи, Джака, Гибс; Йозил, А. Санчес; Уелбек Куртоа; Аспиликуета, Д. Луис, Кейхил; Моузес, Матич, Канте, М. Алонсо; П. Родригес, Д. Коща, Азар Антъни Тейлър “Уембли” 19:30 часа", "date": "2017.05.27", "title": "Дубъл за Челси или рекордна купа за Арсенал?"}
{"url": "http://pik.bg/%D0%B1%D0%B5%D0%BB%D0%B8%D1%8F%D1%82-%D0%B4%D0%BE%D0%BC-%D0%BE%D0%B1%D0%BC%D0%B8%D1%81%D0%BB%D0%B8-%D0%B4%D0%B0-%D0%BF%D0%BE%D0%BC%D0%BE%D0%BB%D0%B8-%D0%B0%D0%B4%D0%B2%D0%BE%D0%BA%D0%B0%D1%82%D0%B8-%D0%B4%D0%B0-%D0%BF%D1%80%D0%B5%D1%80%D0%B0%D0%B7%D0%B3%D0%BB%D0%B5%D0%B6%D0%B4%D0%B0%D1%82-%D0%BF%D1%83%D0%B1%D0%BB%D0%B8%D0%BA%D0%B0%D1%86%D0%B8%D0%B8%D1%82%D0%B5-%D0%BD%D0%B0-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%B2-%E2%80%9E%D1%82%D1%83%D0%B8-news661509.html", "text": "The Telegraph. Белият дом обмисли да помоли адвокати да преразглеждат публикациите на Доналд Тръмп в „Туитър“, пише Според Wall Street Journal трябва да бъде събран правен екип, който да решава дали публикациите да бъдат променяни или блокирани. По време на предизборната си кампания Тръмп използваше социалната мрежа като основно средство за комуникация с избирателите. И този подход се оказа много ефективен и доста по-евтин от скъпите рекламни кампании, използвани от неговите опоненти. Но на моменти невъздържаният тон на коментарите често провокираше спорове. Имаше надежда, че президентът Тръмп ще бъде по-внимателен от кандидата Тръмп. Но това не се случи. Без доказателства той обвини своя предшественик Барак Обама, че е подслушвал „Тръмп Тауър“. Освен това държавният глава намекна, че неговите разговори с Джеймс Коми, уволнения директор на ФБР, може би са били записани. От Белия дом отрекоха информацията и изразиха скептицизъм дали въобще ще бъде практично да се налага ограничение, имайки предвид часове и честотата, с която Тръмп публикува в „Туирът“. Също така източници от Вашингтон изразиха съмнение, че държавният глава ще се съгласи неговите публикации да бъдат преглеждани.", "date": "2017.05.27", "title": "Белият дом обмисли да помоли адвокати да преразглеждат публикациите на Доналд Тръмп в „Туитър“"}
{"url": "http://pik.bg/%D0%BD%D0%BE%D0%B2%D0%B0-%D0%B2%D0%B5%D1%80%D1%81%D0%B8%D1%8F-%D0%BF%D0%B0%D0%BB%D0%B5%D0%B6%D1%8A%D1%82-%D0%BD%D0%B0%D0%B4-%D0%BC%D0%B5%D0%B3%D0%B7-%D0%BA%D0%B0%D0%BA%D0%B0%D0%BD%D0%B0%D1%88%D0%B5%D0%B2%D0%B0-%D0%B5-%D0%BE%D1%82-%D0%BC%D0%BD%D0%BE%D0%B3%D0%BE-%D0%B8%D0%B7%D0%B2%D0%B5%D1%81%D1%82%D0%BD%D0%B0-%D0%BB%D0%B8%D1%87%D0%BD%D0%BE%D1%81%D1%82-%D0%B2%D0%B8%D0%B6%D1%82%D0%B5-%D0%BA%D0%BE%D0%B8-%D1%81%D0%B0-%D1%81%D1%80%D0%B5%D0%B4-%D0%B7%D0%B0%D0%BF%D0%BE-news661479.html", "text": "Разследването за палежа над магазина на топ-дизайнерката Миглена Каканашева - Мегз взима нова посока. Има голяма вероятност палежът да е поръчан от популярна дама, която е съперница на Мегз за сърцето на мъжа в живота й. Това не е никак чудно имайки се предвид, че през последната година Каканашева се скара с не една или две родни красавици. Каканашева и Валериева не са имали открит директен сблъсък, но според запознати Валериева дава мило и драго депутатският наследник да й обърне внимание и неведнъж се е заканвала на Мегз, твърди ХотАрена. Мегз е твърде горда, за да й отговори публично, но и тя неведнъж е сипала обиди по Моника пред приятели. - бившето гадже на любимия на Мегз. Каканашева направи и невъзможното да съсипе моделската кариера на синоптичката и успя, затова тя има милиони поводи да иска да й го върне. , с които Каканашева имаше дребни конфликти покрай конкурсите на плеймейт и които също бяха спрягани за кандидатки за леглото на любимия на Мегз. Тези момичета обикновено нямат достатъчно власт и пари, за да поръчат палеж, но не е изключено някоя от тях да се е добрала до богато гадже и сега да си го връща на кала някоя от съпругите на големите босове и сега ще има война с кръв и жертви.", "date": "2017.05.27", "title": "НОВА ВЕРСИЯ! Палежът над Мегз Каканашева е от много известна личност (вижте кои са сред заподозрените)"}
{"url": "http://pik.bg/%D0%B4%D0%B8%D0%BD%D0%B0%D0%BC%D0%BE-%D0%B7%D0%B0%D0%B3%D1%80%D0%B5%D0%B1-%D1%81-%D1%83%D0%BB%D1%82%D0%B8%D0%BC%D0%B0%D1%82%D1%83%D0%BC-%D0%BA%D1%8A%D0%BC-%D0%B8%D0%B2%D0%B0%D0%B9%D0%BB%D0%BE-%D0%BF%D0%B5%D1%82%D0%B5%D0%B2-news661477.html", "text": "Ивайло Петев ще запази поста си начело на Динамо (Загреб), но само при положение, че спечели Купата на Хърватия. Финалът срещу Риека е в сряда, а днес двата тима се изправят помежду си в последния кръг от първенството. Двубоят е без значение, след като Риека си осигури титлата предсрочно. В случай, че изпусне и купата, Динамо ще завърши сезона без трофей за пръв път от 2005 година, а Петев ще бъде уволнен. “Искам максимално сериозно отношение от играчите през всичките 90 минути. Не можем да говорим за липса на мотивация, защото всеки футболист е длъжен да защитава собственото си име и фланелката на Динамо. Възможно е да дам почивка на някои играчи за финала, но не съм решил със сигурност. Факт е, че в трите мача срещу Риека през сезона не постигнахме победа, но се надявам да спечелим оставащите два”, заяви Петев, цитиран от Спортал Той коментира и информациите, че има изгодна оферта от Русия. “Моля ви, аз съм треньор на Динамо и не искам да мисля за други отбори. Желанието ми е да остана. Всичко е договорено и продължаваме напред”, каза бившият селекционер на България.", "date": "2017.05.27", "title": "Динамо (Загреб) с ултиматум към Ивайло Петев"}
{"url": "http://pik.bg/%D0%B1%D0%BE%D1%80%D1%83%D1%81%D0%B8%D1%8F-%D0%B4%D0%BE%D1%80%D1%82%D0%BC%D1%83%D0%BD%D0%B4-%D1%81%D1%80%D0%B5%D1%89%D1%83-%D0%B0%D0%B9%D0%BD%D1%82%D1%80%D0%B0%D1%85%D1%82-%D0%B2-%D0%B3%D0%BE%D0%BB%D0%B5%D0%BC%D0%B8%D1%8F-%D1%84%D0%B8%D0%BD%D0%B0%D0%BB-%D0%B7%D0%B0-%D0%BA%D1%83%D0%BF%D0%B0%D1%82%D0%B0-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%BB%D1%8E%D0%B1%D0%BE%D0%BF%D0%B8%D1%82%D0%BD%D0%B8-%D1%84%D0%B0%D0%BA%D1%82%D0%B8-news661517.html", "text": "Сезонът на Борусия (Дортмунд) мина през доста лъкатушения, но може да завърши по перфектен начин. Отборът на Томас Тухел си гарантира участие в Шампионската лига, а днес може да спечели Купата на Германия в четвъртия си пореден финал в турнира. Съперник на \"жълто-черните\" ще е непредвидимият тим на Айнтрахт (Франкфурт), който стигна до сблъсъка за трофея, след като елиминира три от предишните си противници след изпълнение на дузпи, предава Спортал. \"Орлите\" са в лоша форма и спечелиха само два от последните си 10 мача, но това може да се обясни с класирането им за Лига Европа чрез турнира за купата. \"Ако погледнете съставите, то ние сме аутсайдери, но в един мач всичко е възможно. Вярваме, че можем да победим и няма от какво да се притесняваме. Имаме уникални фенове и ще играем за тях\", сподели в навечерието на финала наставникът на Айнтрахт Нико Ковач. \"Чудесно е, че отново сме в Берлин. Решени сме да спечелим. Искаме да доминираме и да се отборът, който диктува темпото. Трябва да сме максимално ефективни и да използваме шансовете си\", заяви от своя страна Тухел, който добави, че Марко Ройс със сигурност ще е титуляр, а Марсел Шмелцер до последно ще е под въпрос. За Айнтрахт на линия ще са Хесус Вайехо и Алекс Майер, а Ковач се надява да може да разчита и на Слободан Медойевич и Андерсон Ордонес. По-рано през сезона Борусия загуби визитата си във Франкфурт с 1:2, но взе реванш на \"Сигнал Идуна Парк\" с 3:1. * Общият баланс между двата отбора е в полза на Борусия: 44 победи, 16 равенства и 32 загуби * Съперниците са се срещали 4 пъти за Купата на Германия, като в първите два случая победител е Айнтрахт (6:2 през сезон 1968/69 и 3:1 през сезон 1978/79). Следват два успеха за Борусия - 2:1 през сезон 2007/08 и 1:0 през сезон 2013/14 * Борусия е първият отбор, който се класира за финала в турнира за националната купа за четвърта поредна година * \"Жълто-черните\" са в серия от 7 поредни спечелени полуфинала, което е изравнен рекорд на Байерн (Мюнхен) * Борусия загуби само 4 от последните си 33 мача за Купата на Германия. Три от пораженията бяха срещу Байерн, а едно срещу Волфсбург * Айнтрахт е едва вторият отбор в историята на турнира, който стига до финала след три победи с дузпи * Тимът от Франкфурт отбеляза едва 5 гола от началото на турнира * Пиер-Емерик Обамеянг е бил замесен в 9 гола (7 попадения и 2 асистенции) в 9-те си мача срещу Айнтрахт * Марко Ройс има 4 гола и 3 асистенции в последните си 5 мача за Купата на Германия Купа на Германия - финал: АЙНТРАХТ (ФРАНКФУРТ) - БОРУСИЯ (ДОРТМУНД) Храдецки; Хектор, Абрахам, Вайехо; Чандлър, Гачинович, Очипка, Тавата; Фабиан, Хъргота; Сеферович Старши треньор: Н. Ковач Бюрки; Пишчек, Сократис, Бартра, Шмелцер; Сахин; Дембеле, Кастро, Кагава, Ройс; Обамеянг Старши треньор: Т. Тухел СЪДИЯ: Денис Айтекин СТАДИОН: \"Олимпиащадион\", Берлин НАЧАЛО: 21:00 часа", "date": "2017.05.27", "title": "Борусия (Дортмунд) срещу Айнтрахт в големия финал за Купата на Германия (любопитни факти)"}
{"url": "http://pik.bg/%D0%B4%D0%B2%D0%B5-%D0%B7%D0%BE%D0%B4%D0%B8%D0%B8-%D1%81%D0%B0-%D0%B3%D0%BE%D0%BB%D0%B5%D0%BC%D0%B8-%D0%B8%D0%BD%D1%82%D1%80%D0%B8%D0%B3%D0%B0%D0%BD%D1%82%D0%B8---%D0%B5%D1%82%D0%BE-%D0%BA%D0%BE%D0%B8-news661492.html", "text": "Има хора, които си живеят живота спокойно и не се интересуват от околните, проблемите им и личния им живот. Но има и такива, за които това е потребност. Непрекъснато създават истории и проблеми, плетат интриги и това им доставя удоволствие. Близнаци Близнаците наистина имат две лица и това си личи по много аспекти от живота и характера им. Те се интересуват живо от другите и винаги искат да създадат проблем, с който да затруднят живота на някого. Това не значи, че те постъпват така само с враговете си, а и с приятелите. Просто им е в кръвта. Най-честите интриги, които заплитат са свързани с любовни отношения. Не обичат хора, които парадират с щастието си и с това колко са влюбени, за това честичко си измислят някоя и друга лъжа, за да разрушат хармонията при двойките. Дева Девите са царе на интригите. Често пъти даже не осъзнават каква каша за забъркали, докато не избухне голям скандал и не се разбере кой какво и на кого е казал. Те имат навика да объркват и най-близките си приятели с неверни слухове. Опитват се винаги да дават насока в живота на другите и никой не може да ги спре. Говорят различни неща на различни хора, преценяват ситуацията и винаги създават най-големите проблеми. Те искат да са център на вниманието и това е идеята на всичките им подли планове. Козирог Козирозите също не обичат да скучаят. Интригите при тях се заплитат най-здраво в любовните им отношения. Имат нуждата да докажат на себе си и на другите, че са привлекателни, за това и понякога излизат с двама. Те не понасят еднообразието в една връзка и флиртуват с всеки срещнат, за да накарат половинката до тях да полудее от ревност и да докажат на себе си, че са желани партньори. Пазете се от тях, понякога се прицелват и в партньора на най-близкия си приятел. За жената", "date": "2017.05.27", "title": "Две зодии са големи интриганти - ето кои!"}
{"url": "http://pik.bg/%D0%BF%D0%BE%D0%B3%D1%80%D0%BE%D0%BC-%D1%81%D0%BB%D0%B5%D0%B4-%D0%B1%D1%8F%D0%B3%D1%81%D1%82%D0%B2%D0%BE%D1%82%D0%BE-%D0%B5%D0%B7%D0%B5%D1%80%D0%BE%D1%82%D0%BE-%D0%BD%D0%B0-%D0%B1%D1%80%D0%B0%D1%82%D1%8F-%D0%B3%D0%B0%D0%BB%D0%B5%D0%B2%D0%B8-%D0%BF%D1%80%D0%BE%D1%82%D0%B5%D1%87%D0%B5-%D1%80%D0%B8%D0%B1%D0%B0%D1%82%D0%B0-%D0%B8%D0%B7%D0%BC%D1%80%D1%8F-news661341.html", "text": "На езерото има стоварена техника на строителя от Дупница Илиян Миланов. „Позвъниха ми от София, поискаха техника от фирмата ми.  Аз не съм изпълнител, предоставям я срещу такса на час“ уточни Миланов. Езерото в дупнишния парк „Рила“ залива стълбището, пешеходните и зелените площи и нанася сериозни поражения, съобщава „Марица“. Тази нощ след ремонт езерото е напълнено с вода, но отново е започнал теч от пробойна. „Колко струва на дупничани тази атракция, колко струва сега ремонта? Имаме информация, че стойността му е над  300 000 лв.  Това не е ли престъпление от времето на кметуването на кмета на Братя Галеви Атанас Янев“, питат жителите на Дупница. „Причина за теча е пробойна в стената до отливника. От Община Дупница са предприели ремонтни дейности. Няма опасност от скъсване или пробив в стената. Сега отново ще източим езерото и сегашния ремонт ще бъде за сметка на фирмата, която го е ремонти.Ття е от София, не знам как се казва“, заяви инженер Серьожа Котев от община Дупница. Източници от община Дупница уточняват, че ремонтът ще струва 15 000 лв. Инженер и архитект на протеклото езеро е Александър Перухов, бивш шеф на ВиК от времето на изчезналите братя Галеви, казаха от общината. Според бившия кмет на Дупница Първан Дангов инвестицията в парка надминава 10 000 000 лв. Той не отрича нуждата от подобно място за отдих, но се съмнява в начина на финансирането му - нови алеи за 75 000 лева, осветление за 571 000 лева и т.н.“ Всичко това се прави на един обект, раздробява се, според мен умишлено, на по-малки обекти, за да се избегне закона за обществените поръчки“, смята бившият кмет. Освен съмнения за умишлено раздробяване на поръчките, общинските съветници в опозиция подозират и участие на фирми приближени до местната власт и консултативния съвет в изграждането на парка. Проектът за облагородяване на парк „Рила“ започва с 300 000 лева по програма ФАР, по времето на кметския мандат на Първан Дангов. Според Дангов Братя Галеви са хората, които са повлияли за насочването на милиони левове именно към парк „Рила”. Знае се, че единият брат Галев е бил консултант на кмета по въпросите на парка.", "date": "2017.05.27", "title": "ПОГРОМ СЛЕД БЯГСТВОТО! Езерото на братя Галеви протече, рибата измря"}
{"url": "http://pik.bg/%D0%B7%D0%B1%D0%B8%D0%B3%D0%BD%D0%B5%D0%B2-%D0%B1%D0%B6%D0%B5%D0%B6%D0%B8%D0%BD%D1%81%D0%BA%D0%B8-%D0%BF%D0%BE%D1%87%D0%B8%D0%BD%D0%B0-%D0%BD%D0%B0-89-%D0%B3%D0%BE%D0%B4%D0%B8%D1%88%D0%BD%D0%B0-%D0%B2%D1%8A%D0%B7%D1%80%D0%B0%D1%81%D1%82-news661516.html", "text": "AFP. На 89-годишна възраст почина Збигнев Бжежински, политолог, социолог и бивш помощник на американския президент Джими Картър, предава „Моят баща почина мирно тази вечер“, съобщи Мика Бжежински, допълвайки: „За мен той беше най-вдъхновяващият, обичащият и отдаден баща, който едно момиче може да има“. Роденият в Полша академик беше съветник по националната сигурност на Картър по време на иранската заложническа криза.", "date": "2017.05.27", "title": "Збигнев Бжежински почина на 89-годишна възраст"}
{"url": "http://pik.bg/%D1%81%D0%B0%D0%BD%D0%BA%D1%82-%D0%BF%D0%B5%D1%82%D0%B5%D1%80%D0%B1%D1%83%D1%80%D0%B3-%D0%BE%D1%82%D0%B1%D0%B5%D0%BB%D1%8F%D0%B7%D0%B2%D0%B0-314-%D1%82%D0%B0-%D1%81%D0%B8-%D0%B3%D0%BE%D0%B4%D0%B8%D1%88%D0%BD%D0%B8%D0%BD%D0%B0-%D0%BE%D1%82-%D0%BE%D1%81%D0%BD%D0%BE%D0%B2%D0%B0%D0%B2%D0%B0%D0%BD%D0%B5%D1%82%D0%BE-%D1%81%D0%B8-news661518.html", "text": "На днешния ден Санкт Петербург отбелязва 314 години от своето основаване, съобщава БГНЕС. Тази година празникът включва и два юбилея – единият е 60 години от първите следвоенни тържества в града, а другият – 30 години, откакто градът чества ежегодно своя празник. Първият Ден на основаването на Санкт Петербург е бил отбелязан през 1803 година по инициатива на император Александър I, който наредил градът да се украси със светлини, да се гръмнат празнични топове и да се бият камбаните. През 1953 година тогавашният Ленинград трябва да отбележи 250-тата си годишнина, но веселията са отложени заради кончината на Сталин. Така, след войната празникът се отбелязва за първи път чак през 57-ма.", "date": "2017.05.27", "title": "Санкт Петербург отбелязва 314-та си годишнина от основаването си"}
{"url": "http://pik.bg/%D0%B4%D0%B6%D0%B0%D1%80%D0%B5%D0%B4-%D0%BA%D1%8A%D1%88%D0%BD%D1%8A%D1%80-%D1%81%D0%B5-%D0%B5-%D0%BE%D0%BF%D0%B8%D1%82%D0%B2%D0%B0%D0%BB-%D0%B4%D0%B0-%D1%81%D1%8A%D0%B7%D0%B4%D0%B0%D0%B4%D0%B5-%D1%82%D0%B0%D0%B5%D0%BD-%D0%B8-%D0%B7%D0%B0%D1%89%D0%B8%D1%82%D0%B5%D0%BD-%D0%BA%D0%B0%D0%BD%D0%B0%D0%BB-%D0%B7%D0%B0-%D0%B2%D1%80%D1%8A%D0%B7%D0%BA%D0%B0-%D1%81-%D0%BA%D1%80%D0%B5%D0%BC%D1%8A%D0%BB-news661489.html", "text": "Джаред Къшнър, зетят на американския президент Тръмп и руският посланик във Вашингтон Сергей Кисляк са обсъждали възможността за създаването на защитен комуникационен канал между предизборния му щаб и Кремъл чрез руски дипломатически ведомства, разкрива \"Вашингтон пост\", цитиран от БГНЕС. По този начин те са опитали да направят почти невъзможни за следене своите разговори преди победата на Тръмп. Според източници на медията Кисляк е издал на шефовете си в Москва, че Къшнър (който освен зет е и старши съветник на Тръмп) е отправил подобно предложение по време на среща на 1 декември в \"Тръмп Тауър\". Именно Къшнър е предложил руските посолства в САЩ да се използват като прикритие на комуникационните връзки. По време на въпросната среща е присъствал и подалия си по-късно оставката съветник по националната сигурност Майкъл Флин. \"Вашингтон пост\" са изискали коментар от адвоката на Флин Робърт Келнър, от Белия дом и от руското посолство във Вашингтон. Всички те обаче са отказали да коментират темата.", "date": "2017.05.27", "title": "Джаред Къшнър се е опитвал да създаде таен и защитен канал за връзка с Кремъл"}
{"url": "http://pik.bg/%D0%BA%D1%80%D0%B8%D1%81%D1%82%D0%B8%D0%B0%D0%BD%D0%BE-%D1%80%D0%BE%D0%BD%D0%B0%D0%BB%D0%B4%D0%BE-%D0%B2%D1%81%D0%B5-%D0%BE%D1%89%D0%B5-%D0%B5-%D0%BD%D0%B0%D0%B9-%D0%B4%D0%BE%D0%B1%D1%80%D0%B5-%D0%BF%D0%BB%D0%B0%D1%82%D0%B5%D0%BD%D0%B8%D1%8F%D1%82-%D1%84%D1%83%D1%82%D0%B1%D0%BE%D0%BB%D0%B8%D1%81%D1%82-%D0%B2-%D1%81%D0%B2%D0%B5%D1%82%D0%B0-news661469.html", "text": "Звездата на \"Реал Мадрид\" Кристиано Роналдо продължава да оглавява класацията на \"Форбс\" за най-високоплатените футболисти в света, предаде БГНЕС. Според данните на изданието ежегодният доход на португалския нападател се оценява на 93 млн. долара, от които 58 млн. долара идват от мадридския футболния клуб. На второ място след него се нарежда аржентинският нападател от \"Барселона\" Лионел Меси, който на година печели по общо 80 млн. долара, 50 от тях като \"заплата\". Бронзов медалист по годишни доходи е бразилецът Неймар - също от \"Барселона\". Той обаче печели значително по-малко от съотборника си - \"само\" 15 млн. е възнаграждението му от тийма, а 37 млн. е общата му годишна печалба. В челната десятка влизат още Гарет Бейл (\"Реал Мадрид\"), Златан Ибрахимович (\"Манчестър Юнайтед\"), Уейн Руни (\"Манчестър Юнайтед\"), Луси Соарес (\"Барселона\"), Серхио Агуеро (\"Манчестър Сити\") и полузащитниците на \"Реал\" и \"Манчестър Юнайтед\" - съответно Хамес Родригес и Пол Погба.", "date": "2017.05.27", "title": "Кристиано Роналдо все още е най-добре платеният футболист в света"}
{"url": "http://pik.bg/%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B5%D1%80%D0%B4%D0%BE%D0%B3%D0%B0%D0%BD-%D0%B5-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D0%BA-%D0%BD%D0%B0-%D0%BF%D0%B5%D1%82%D1%80%D0%BE%D0%BB%D0%B5%D0%BD-%D1%82%D0%B0%D0%BD%D0%BA%D0%B5%D1%80-%D0%BD%D0%B0-%D1%81%D1%82%D0%BE%D0%B9%D0%BD%D0%BE%D1%81%D1%82-%D0%BF%D0%BE%D1%87%D1%82%D0%B8-27-%D0%BC%D0%BB%D0%BD-%D0%B5%D0%B2%D1%80%D0%BE-news661497.html", "text": "Турският президент Реджеп Ердоган и семейството му са собственици на петролен танкер на стойност почти 27 млн. евро, който е бил придобит посредством тайна офшорна сметка, предава консорциумът от европейски печатни и онлайн медии, членове на \"Европейското сътрудничество за разследване\", цитиран от БГНЕС. Информацията е част от т.нар. \"Малтийски досиета\", които бяха завършени след 4-месечно разследване, проведео от близо 49 журналисти от 16 държави. Според последните публикувани разкрития Ердоган и семейството му са станали собственици на петролния танкер \"Агдаш\", като са използвали компании, регистрирани в Малта и остров Ман - едни от най-големите офшорни зони в света. Една четвърт от необходимите средства за закупуването са били осигурени от Ситки Аяан - турски бизнесмен, приятел на Ердоган, а останалите три четвърти - от турския милиардер Мубариз Мансимов, който притежава транспортната група \"Палмали\". Припомняме, че от 18 май тази година бе поставено началото на публикуването на \"Малтийските досиета\". Те хвърлят светлина върху „укриването на доходи, прането на пари и корупцията“, които се извършват системно на Малта чрез компании-фантоми. Имената на физическите и юридически лица, участващи в регистрираните в Малта 53 247 фирми се публикуват от 13 европейски медии. Сред тях са белгийският вестник \"Ле Соар\", немският \"Шпигел\", италианският вестник \"Л'Еспресо\", испанският ежедневник \"Ел Мундо\", датският \"Политикен\", както и румънската електронна медия \"Блек Сий\" и френския новинарски сайт \"Медиапар\".", "date": "2017.05.27", "title": "Семейството на Ердоган е собственик на петролен танкер на стойност почти 27 млн. евро"}
{"url": "http://pik.bg/%D1%83%D0%B6%D0%B0%D1%81-%D0%B2-%D1%82%D0%B5%D0%BA%D1%81%D0%B0%D1%81-%D0%BC%D0%B5%D0%B4%D0%B8%D1%86%D0%B8%D0%BD%D1%81%D0%BA%D0%B0-%D1%81%D0%B5%D1%81%D1%82%D1%80%D0%B0-e-%D0%B7%D0%B0%D0%BF%D0%BE%D0%B4%D0%BE%D0%B7%D1%80%D1%8F%D0%BD%D0%B0-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BD%D0%B0%D0%B4-60-%D0%B1%D0%B5%D0%B1%D0%B5%D1%82%D0%B0-news661488.html", "text": "В петък медицинска сестра от Тексас бе осъдена за убийството на едно бебе и обвинена за смъртта на още 60, заявиха властите, цитирани от БГНЕС. Присъдата на 66-годишната Женин Джунс, работила в детско интензивно отделение, идва близо 30-години след повдигането на обвиненията срещу нея, че е убила преднамерено 11-месечното момченце Джошуа Сойер с фатална инжекция антиепилептично лекарство през 1981 година. Към момента тя излежава две други присъди за престъпления, извършени през 1984 година. Тя е осъдена на 99 години затвор за убийството на 15-месечно момиченце с летална доза миорелаксант и за опит да убие друго едномесечно бебе с потенциално смъртоносна доза антикоагулантно лекарство. То обаче е оцеляло, като по чудо. Заради закон, влизащ в сила от другата година, обаче тя ще бъде отново пусната на свобода през март. От прокуратурата в „Бексър каунти” обаче се заканват да я пуснат само при гаранция от 1 млн. долара и да направят всичко възможно да докажат и останалите й престъпления, за да направят невъзможно преждевременното й освобождаване.", "date": "2017.05.27", "title": "Ужас! В Тексас медицинска сестра e заподозряна за убийството на над 60 бебета"}
{"url": "http://pik.bg/%D0%BC%D0%B8%D1%80%D0%B0%D0%BD%D0%B4%D0%B0-%D0%BA%D0%B5%D1%80-%D0%BA%D0%B0%D0%B7%D0%B2%D0%B0-%D0%B7%D0%B0%D0%B2%D0%B5%D1%82%D0%BD%D0%BE%D1%82%D0%BE-%D0%B4%D0%B0-%D1%82%D0%BE%D0%B7%D0%B8-%D1%83%D0%B8%D0%BA%D0%B5%D0%BD%D0%B4-news661486.html", "text": "\"Сватбата ще бъде красива, изключително скромна и лична. Само 30 гости ще присъстват - най-близките приятели и роднини. И Миранда, и Еван искаха церемонията им да бъде много интимна\", съобщи близък до двойката пред \"Ню Йорк Поуст\", цитиран от БГНЕС. Припомняме, че още преди две седмици \"Ю Ес Уикли\" издадоха, че родителите на Миранда вече са долетели oт Австралия, за да присъстват на сватбата на 34-годишната красавица с 26-годишния й възлюбен, който всъщност е мъжът, създал приложението \"Снапчат\". Двойката се запозна по време на вечеря на дизайнерската къща \"Луи Вуитон\" през 2014 и близо 2 години по-късно обяви и годежа си. \"Двамата идваме от различни светове, но и двамата споделяме общи ценности, разбиране за лоялност, семейство и честност\", бе споделила преди време Миранда и дори беше нарекла Еван \"своята сродна душа\". \"За \"ангелът\" на \"Виктория сикрет\" това ще бъде втори брак след 3-годишните й брачни отношения с актьора Орландо Блум, от когото има син - Флин.", "date": "2017.05.27", "title": "Миранда Кер казва заветното \"да\" този уикенд"}
{"url": "http://pik.bg/%D1%81%D0%BA%D0%B0%D0%BD%D0%B4%D0%B0%D0%BB-%D1%81%D0%B5%D0%BA%D1%82%D0%BE%D1%80-%D0%B1-%D1%81%D0%BF%D0%B8%D1%80%D0%B0-%D0%B3%D0%B0%D0%B4%D0%B6%D0%B5%D0%B2-%D0%B7%D0%B0-%D0%BB%D0%B5%D0%B2%D1%81%D0%BA%D0%B8-news661496.html", "text": "Трансферна цел номер 1 на Николай Митов за халфовата линия на Левски Владимир Гаджев може и да не се завърне на “Герена”, твърди “Меридиан Мач”. Представители на феновете са информирали спортно-техническото ръководство на “сините”, че няма да са особено доволни от евентуално завръщане на бившия национал. Въпреки недоволството от Сектор Б Владимир Гаджев си остава в плановете на Митов. Самият халф обаче е обявил пред “сините”, че заради напрежението първо ще се опита да си намери отбор в чужбина, а ако не се открие кандидат за него, ще стартира преговори с Левски. Гаджев спретна дългогодишна сага около напускането си на Левски. Той се сбогуваше с агитката в продължение на няколко трансферни прозореца, защото уж отиваше в чужбина, но всеки път оставаше на “Герена”.", "date": "2017.05.27", "title": "СКАНДАЛ! Сектор Б спира Гаджев за \"Левски\""}
{"url": "http://pik.bg/%D0%B8%D0%BB%D0%B8%D1%8F%D0%BD%D0%B0-%D0%B9%D0%BE%D1%82%D0%BE%D0%B2%D0%B0-%D0%BE%D1%82%D0%B8%D0%B2%D0%B0-%D0%BD%D0%B0-%D1%80%D0%BE%D0%B7%D0%BE%D0%B1%D0%B5%D1%80-%D0%B2-%D0%BA%D0%B0%D1%80%D0%BB%D0%BE%D0%B2%D0%BE-news661526.html", "text": "Вицепрезидентът Илияна Йотова ще посети днес Карлово по повод на Празника на розата. Йотова ще участва в ритуала \"Розобер\", ще се срещне с кмета на града на града и ще бъде гост на празничната програма на централния площад \"20-и юли\".", "date": "2017.05.27", "title": "Илияна Йотова отива на розобер в Карлово"}
{"url": "http://pik.bg/%D1%86%D0%B0%D1%86%D0%B0%D1%80%D0%BE%D0%B2-%D0%BE%D1%82%D0%BA%D1%80%D0%B8%D0%B2%D0%B0-%D0%BE%D0%B1%D1%89%D0%BE-%D1%81%D1%8A%D0%B1%D1%80%D0%B0%D0%BD%D0%B8%D0%B5-%D0%BD%D0%B0-%D0%BF%D1%80%D0%BE%D0%BA%D1%83%D1%80%D0%BE%D1%80%D0%B8%D1%82%D0%B5-%D0%B7%D0%B0-%D0%B8%D0%B7%D0%B1%D0%BE%D1%80-%D0%BD%D0%B0-%D1%87%D0%BB%D0%B5%D0%BD%D0%BE%D0%B2%D0%B5-%D0%BD%D0%B0-%D0%B2%D1%81%D1%81-news661528.html", "text": "Общо събрание на прокурорите в България за избор на членове на Висшия съдебен съвет /ВСС/ от магистратската квота ще се състои днес от 10.00 ч. в зала \"Универсиада\" в столицата. То ще бъде открито от главния прокурор Сотир Цацаров, а право да участват в него имат 1505 магистрати, които ще определят изборната комисия и избирателните секции. Делегатите ще изслушат и 12 кандидати за членове на ВСС.", "date": "2017.05.27", "title": "Цацаров открива общо събрание на прокурорите за избор на членове на ВСС"}
{"url": "http://pik.bg/%D0%BF%D1%8A%D1%80%D0%B2%D0%B0-%D0%B4%D0%B0%D0%BC%D0%B0-%D0%B8-%D0%B2-%D0%BC%D0%BE%D0%B4%D0%B0%D1%82%D0%B0-%D0%BC%D0%B5%D0%BB%D0%B0%D0%BD%D0%B8%D1%8F-%D1%82%D1%80%D1%8A%D0%BC%D0%BF-%D1%80%D0%B0%D0%B7%D0%BF%D0%B0%D0%BB%D0%B8-%D1%81%D1%82%D1%80%D0%B0%D1%81%D1%82%D0%B8%D1%82%D0%B5-%D0%B2-%D1%81%D0%B0%D1%89-%D0%BF%D0%BE%D1%8F%D0%B2%D0%B8-%D1%81%D0%B5-%D1%81-%D0%BF%D0%B0%D0%BB%D1%82%D0%BE-%D0%B7%D0%B0-51-500-%D0%B4%D0%BE%D0%BB-news661533.html", "text": "Американците са бесни на първата дама Мелания Тръмп. Съпругата на президента Доналд Тръмп се появи с палто на Долче и Габана за 51 500 долара на срещата на Г7 в Таормина, Италия. Това е повече от средната годишна заплата в Америка, която се равнява на 44 148 долара, предава Ройтерс. В миналото гнева на гражданите са си навличали и Мишел Обама и Хилъри Клинтън, но техните тоалети не са надвишавали сумата от 12 000 долара, а палтото \"Долче\" на Мелания е със 7 000 долара повече от средния годишен доход на американците.", "date": "2017.05.27", "title": "ПЪРВА ДАМА И В МОДАТА! Мелания Тръмп разпали страстите в САЩ, появи се с палто за 51 500 долара (СНИМКА)"}
{"url": "http://pik.bg/%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D0%B4%D1%8E%D0%BC%D0%B0-%D0%B3%D0%BE%D1%82%D0%B2%D0%B5%D0%BB-%D0%BD%D0%B0-%D0%BE%D1%80%D0%B4%D0%B8-%D0%BF%D1%80%D0%B8%D1%8F%D1%82%D0%B5%D0%BB%D0%B8-%D0%B8-%D0%BB%D1%8E%D0%B1%D0%BE%D0%B2%D0%BD%D0%B8%D1%86%D0%B8-%D0%B2-%D0%B7%D0%B0%D0%BC%D1%8A%D0%BA%D0%B0-%D0%BC%D0%BE%D0%BD%D1%82%D0%B5-%D0%BA%D1%80%D0%B8%D1%81%D1%82%D0%BE-news661538.html", "text": "\"Голям кулинарен речник\" на Александър Дюма е една от атракциите на Пролетния панаир на книгата в НДК, който продължава до утре вечер. Литературната сензация е на щанда на водещото издателство \"Милениум\", който е под номер 101 на партерния етаж вляво. Там ще откриете привлекателни нови заглавия във всички жанрове с отспъпки от цените до 70%, а ако посетите щанда от 14 до 15 часа ще се възползвате от промоцията  Happy hour и при покупка на повече от една книга, ще получите тази с най-ниска стойност на половин цена. Едва ли някой допуска, че бащата на \"Тримата мускеткари\" и на още стотици увлекателни романи е написал само рецепти за готвене в последния труд в кариерата си. Това е книга, която предизвиква любопитство и удивление, и макар и огранизирана като речник, се чете като сборник с приказки и увлекателни истории, които отвеждат читателя в епохата на Дюма и го запознават с безброй интересни личности и събития. И все пак любовта към готвенето витае във всеки ред. Прочутият писател си е поставил за цел да напише книга, възхваляваща доброто похапване, в която да бъдат изброени всички присъщи на кухнята и кулинарията елементи: ястия, хранителни продукти, аромати, съставки, меса, напитки, начини на приготвяне, кулинарни техники, дори неприятни инциденти в кухнята, като например изгарянията и как да реагираме в такъв случай. Разказва за различни съдове, пособия, професии, свързани с готварството, и представя най-големите имена на френската кухня от своето време. Искал е да създаде том, който да бъде четен както от специалистите, така и от новаците в кулинарията. „По този начин, с научните факти, съдържащи се в нея, и с духа си, - казва той, - книгата ми няма прекалено много да изплаши начинаещите в кулинарното изкуство и, може би, ще си заслужи да бъде прочетена и от сериозните господа, и от дамите, които решат да я разлистят, дори и с риск пръстите им да се уморят.“ Кулинарията заема важна част в живота на Дюма още от ранното му детство. Дядо му по майчина линия държи гостилница във Вилер-Котре, баща му е ловец като самия него, а майка му е талантлива готвачка. През целия си живот Дюма организира празненства и пищни гощавки, като понякога и сам приготвя ястията, които ще се сервират. В замъка Монте-Кристо, той всеки ден посреща и гощава цели орди: любовници, приятели, приятели на приятелите си и други почитатели на вкусната храна. По време на многобройните си пътувания Дюма има възможност да опита нови вкусове и да събере различни рецепти, като например тази за „Пъстърва с горчица“ (Швейцария) и „Макарони по неаполитански“. Той събира информация за кулинарните навици на местното население, среща се с признати готвачи, намира и опитва шедьоври на местната кухня или, както често му се случва в Испания и Германия, горчиво съжалява за някои недостатъци и липси в местните рецепти и вкусове. В \"Голям кулинарен речник\" целта на явтора е да подтикне читателите сами да започнат да готвят и да опитват нови вкусове и рецепти. Дюма гледа на готвенето като на всяко друго изкуство – било то живопис, скулптура или литература. Читателят трябва да се престраши, да реши да се впусне в приключението и да започне да поема рискове. Той не трябва да се страхува докато опитва и да бъде спокоен – шедьоврите са по-скоро изключения. Авторът не забравя да напомни, че като всяко изкуство, и готварското преди всичко предоставя терен за експериментиране. Всеки, който има желание, трябва да се впусне, да рискува, да се отдаде на творчество и непрекъснато да търси. Така ще се обогати и дори сам ще се изненада от дързостта на творенията си. Писателят дава личен пример. Той обича да готви и да опитва нови рецепти, дори понякога резултатът да е пълен провал. Смразяващата кръвта \"Енциклопедия на серийните убийци\", криминалето \"Градината на пеперудите\", сборникът с есета за Обетованата земя на световноизвестни автори \"Царство на маслини и пепел\" и историческият труд за събитието предопределило днешния облик на Европа \"Френската революция\" са най-новите предложения, които ще намерите на щанда на \"Милениум\". А всички, които искат да започнат здравословна програма за отслабване и подмладяване не само могат да си купят хитовия наръчник \"Размерът има значение...\", а и да се срещнат с авторката му. Днес Александра Иванова ще гостува на щанда от 11 до 14 часа, ще раздава автографи и ще разговаря с читатели и почитатели.", "date": "2017.05.27", "title": "Александър Дюма готвел на орди приятели и любовници в замъка Монте Кристо"}
{"url": "http://pik.bg/%D0%B2%D0%B4%D0%BE%D0%B2%D0%B8%D1%86%D0%B0%D1%82%D0%B0-%D0%BD%D0%B0-%D0%BF%D0%B8%D0%BD%D0%BE%D1%87%D0%B5%D1%82-%D0%BF%D1%80%D0%B8%D0%B5%D1%82%D0%B0-%D0%B2-%D1%82%D0%B5%D0%B6%D0%BA%D0%BE-%D1%81%D1%8A%D1%81%D1%82%D0%BE%D1%8F%D0%BD%D0%B8%D0%B5-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-news661532.html", "text": "Вдовицата на чилийския диктатор Аугусто Пиночет Лусия Ириарт е била приета във военна болница в Сантяго, съобщава радиостанцията BioBioChile. Деветдесет и четири годишната Ириарт е в болница в тежко състояние в резултат на грип. Животът й не е в опасност, но тя ще остане под лекарско наблюдение в продължение на най-малко един ден. В края на миналата година Ириарт отново беше приета в болница заради проблеми с дишането. Тогава тя прекара в болницата в продължение на няколко дни. В момента, вдовицата на Пиночет е разследвана по обвинения за измама и присвояване на бюджетни средства. Ириарт беше в центъра на скандал, след като станаха публични данни за нейната пенсия, според които тя получава 3,1 млн.песо или 4600 долара на месец.", "date": "2017.05.27", "title": "Вдовицата на Пиночет приета в тежко състояние в болница"}
{"url": "http://pik.bg/%D1%80%D1%83%D1%81%D0%BA%D0%B8%D1%82%D0%B5-%D0%B2%D0%BE%D0%B5%D0%BD%D0%BD%D0%B8-%D0%B2-%D1%81%D0%B8%D1%80%D0%B8%D1%8F-%D0%B2%D1%8A%D0%B7%D0%BD%D0%B0%D0%BC%D0%B5%D1%80%D1%8F%D0%B2%D0%B0%D1%82-%D0%B4%D0%B0-%D1%81%D0%BF%D1%80%D0%B0%D1%82-%D0%BF%D1%80%D0%B5%D0%BC%D0%B8%D0%BD%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%82%D0%B5-%D0%BE%D1%82-%E2%80%9E%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80-news661524.html", "text": "ТАСС, цитирана от \"Фокус\". Източник от руското Министерство на отбраната съобщи, че командването на руската групировка в Сирия е взело мерки да предотврати преминаването на терористите от „Ислямска държава“ от Ракка към разположената на юг Палмира, предаде „По информация, потвърдена от няколко независими канали в Ракка между командването на кюрдските отряди в състава на „Сирийските демократически сили“ и лидерите на действащите в региона групировки на „Ислямска държава“ е постигната договореност за откриването на сигурен „южен коридор“ за терористите. Те ще могат безопасно да напуснат града при условие, че се отправят към Палмира“, съобщи източникът. Във връзка с това командването на руските сили в Сирия е взело решение да предотврати преминаването на бойците. „Към унищожаването на групите терористи от „Ислямска държава“ в района са привлечени самолети и хеликоптери на руската авиация и специални части“, отбеляза събеседникът на агенцията. По негови думи „на 25 май колона терористи, съставена от 39 джипа с въоръжение, насочена към Палмира, бе открита и унищожена от руските самолети“. „В резултат на ударите загубите на терористите бе 32 превозни средства с разположени върху им едрокалибрени картечници и повече от 120 терористи“, добави той. От министерството на отбраната увериха, че „всеки опит на терористите от „Ислямска държава“ да се преместят в Палмира ще бъдe пресечен“.", "date": "2017.05.27", "title": "Руските военни в Сирия възнамеряват да спрат преминаването на терористите от „Ислямска държава“ към Палмира"}
{"url": "http://pik.bg/%D1%81%D0%BB%D0%BE%D0%B2%D0%B0%D1%88%D0%BA%D0%B8-%D0%BF%D0%BE%D0%BB%D0%B8%D1%86%D0%B0%D0%B8-%D1%89%D0%B5-%D0%BF%D0%B0%D1%82%D1%80%D1%83%D0%BB%D0%B8%D1%80%D0%B0%D1%82-%D0%BD%D0%B0-%D1%81%D1%80%D1%8A%D0%B1%D1%81%D0%BA%D0%BE-%D1%83%D0%BD%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%B3%D1%80%D0%B0%D0%BD%D0%B8%D1%86%D0%B0-news661534.html", "text": "Parameter.sk, цитиран от \"Фокус\". Прес-секретарят на словашката полиция Дениса Балогова съобщи, че 15 полицейски служители ще бъдат разположени на сръбско-унгарската граница, предаде „Словашките полицаи ще патрулират съвместно със сръбските си колеги. Те ще използват собствено оборудване и превозни средства“, посочи Балогова.", "date": "2017.05.27", "title": "Словашки полицаи ще патрулират на сръбско-унгарската граница"}
{"url": "http://pik.bg/%D0%B4%D0%BD%D0%B5%D1%81-%D0%B8%D0%B7%D1%82%D0%B8%D1%87%D0%B0-%D0%BA%D1%80%D0%B0%D0%B9%D0%BD%D0%B8%D1%8F%D1%82-%D1%81%D1%80%D0%BE%D0%BA-%D0%B7%D0%B0-%D1%80%D0%B5%D0%B3%D0%B8%D1%81%D1%82%D1%80%D0%B0%D1%86%D0%B8%D1%8F-%D0%B7%D0%B0-%D1%83%D1%87%D0%B0%D1%81%D1%82%D0%B8%D0%B5-%D0%B2-%D1%87%D0%B0%D1%81%D1%82%D0%B8%D1%87%D0%BD%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8-news661531.html", "text": "Днес изтича крайният срок за подаване на документи за допускане/регистрация на партиите и коалициите в ЦИК за участие в частичните избори за кметове, насрочени за 2 юли 2017 г. Приемът на документи за допускане и регистрация на партии и коалиции за участие в частичните избори за кмет на община Антоново /област Търговище/, кметство Бошуля /община Септември, област Пазарджик/, кметство Тръстеник /община Иваново, област Русе/ и кметство Ябълково /община Димитровград, област Хасково/ се извършва в сградата на Народното събрание, пл. \"Княз Александър Първи\" 1, мецанин.", "date": "2017.05.27", "title": "Днес изтича крайният срок за регистрация за участие в частичните избори"}
{"url": "http://pik.bg/%D0%B1%D0%B8%D0%B2%D1%88-%D1%81%D1%8A%D0%BE%D1%82%D0%B1%D0%BE%D1%80%D0%BD%D0%B8%D0%BA-%D0%BD%D0%B0-%D0%B1%D0%B5%D1%80%D0%B1%D0%B0%D1%82%D0%BE%D0%B2-%D1%81%D0%BA%D1%8A%D1%81%D0%B0-%D1%81-%D1%84%D1%83%D1%82%D0%B1%D0%BE%D0%BB%D0%B0-%D1%89%D0%B5-%D1%81%D1%82%D0%B0%D0%B2%D0%B0-%D0%BF%D0%BE%D1%80%D0%BD%D0%BE-%D0%B0%D0%BA%D1%82%D1%8C%D0%BE%D1%80-news661539.html", "text": "Бившият съотборник на Димитър Бербатов в Тотнъм Беноа Асу-Екото е взел решение да сложи край на активната си състезателна кариера и ще концентрира своите усилия в новото си амплоа на порно актьор, разкриват британските издания. Камерунският футболист е отказал оферта от мениджъра на Бирмингам Хари Реднап с оправданието, че вече има нова работа и тя е в друго поприще. Реднап потвърди, че Асу-Екото се впуска в порно бизнеса като актьор. „Единственият проблем е, че Беноа иска да бъде зведа в порното и е взел решение да окачи обувките“, коментира Реднап пред „Birmingham Mail“. 33-годишният футболист има богата футболна кариера, както в английския шампионат, така и във френския. За последно Асу-Екото игра в отбора от Лига 1 Метц, но договорът ми приключи и намеренията на Реднап бяха да го привлече в Бирмингам, който се спаси от изпадане от Чемпиъншип в последния кръг на изминалия сезон. Беноа е взел това решение да стане порно актьор още преди една година“, добави Реднап. Кариерата на Асу-Екото започна в Ланс, а през 2006 година той премина в Тотнъм, където игра до 2013. След това той бе част от отбора на Куинс Парк Рейнджърс, след което игра за Сент Етиен, а за последно бе в състава на Метц.", "date": "2017.05.27", "title": "Бивш съотборник на Бербатов скъса с футбола, ще става порно актьор"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-%D0%B2%D1%8A%D1%82%D1%80%D0%B5%D1%88%D0%BD%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D1%81-%D0%BF%D1%8A%D1%80%D0%B2%D0%B8-%D0%B4%D1%83%D0%BC%D0%B8-%D1%81%D0%BB%D0%B5%D0%B4-%D1%81%D1%80%D0%B5%D1%89%D0%B0%D1%82%D0%B0-%D0%BF%D1%80%D0%B8-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE--news661553.html", "text": "Премиерът реши днес да ни събере, за да предложим бързи мерки, буквално за няколко седмици до месец, за да спрем това покачване на смъртните случаи по пътищата. Това заяви след извънредното заседание на Министерски съвет вътрешният министър Валентин Радев. \"Имам срок за една от задачите още в понеделник. Трябва да направим обединение на контролните органи. След това трябва да има законодателни промени. Има идея за премахване на знаците пред камерите за скорост\", обясни вътрешният министър. Той изрази увереност, че скандалът и арестите на Летище София няма да окажат влияние на кандидатстването на България в Шенген. \"Имаме ангажимент в рамките на една седмица да обединим контролните органи в министерствата, за да намалим смъртните случаи по пътищата. Ще работим много усилено по законодателната дейност. На две или на три части ще разделим Закона за движение по пътищата\", обясни транспортният министър Ивайло Московски. \"Коментирахме и темата за въвеждането на т.нар. тол система. Целта е да я въведем възможно най-бързо\", допълни той. \"Направихме изключително навременно съвещание при премиера, което беше много полезно. Запознахме премиера с това, какво е направено до момента. Идентифицирахме групи изделия, които да са елемент на детайлен анализ. За тези групи са определени показатели от експерти, за да се установи дали има двоен стандарт. През тази седмица бяха закупени продукти от Германия и Австрия. Другата седмица ще се закупят идентични продукти, които се продават на нашия пазар и ще започне анализ\", коментира от своя страна земеделският министър Румен Порожанов. Причината е наболялата тема за двойния стандарт при храните, която премиера определи като недопустима.", "date": "2017.05.27", "title": "ИЗВЪНРЕДНО В ПИК! Вътрешният министър с първи думи след срещата при Борисов! Правителството прави спешни реформи за месец (ОБНОВЕНА)"}
{"url": "http://pik.bg/%D0%B3%D0%BE%D1%80%D0%B5%D1%89%D0%B8-%D0%B2%D1%8A%D0%BF%D1%80%D0%BE%D1%81%D0%B8-%D0%B5%D0%BA%D1%81%D0%BF%D0%B5%D1%80%D1%82%D0%B8-%D0%B7%D0%B0-%D0%BA%D0%BE%D1%80%D1%83%D0%BC%D0%BF%D0%B8%D1%80%D0%B0%D0%BD%D0%B8%D1%82%D0%B5-%D0%BC%D0%B8%D1%82%D0%BD%D0%B8%D1%87%D0%B0%D1%80%D0%B8-%D0%BD%D0%B0-%D0%BB%D0%B5%D1%82%D0%B8%D1%89%D0%B5-%D1%81%D0%BE%D1%84%D0%B8%D1%8F-%D0%BE%D0%BF%D0%B0%D1%81%D0%BD%D0%BE%D1%82%D0%BE-%D1%82%D0%B5%D0%BF%D1%8A%D1%80%D0%B2%D0%B0-%D0%BF%D1%80%D0%B5%D0%B4%D1%81%D1%82-news661548.html", "text": "Очевидно е, че в Гранична полиция има проблем. Но е хубаво, че каналът за трафик на чужденци беше пресечен\", каза депутатът Емил Димитров-Ревизоро по повод разбития канал за трафик на мигранти на летище София. Той беше гост в предаването \"Събуди се\" на Нова телевизия. \"Това е изключително успешна операция. Голям проблем е дали трафикантите ще бъдат осъдени. Стигаме до проблема - вие може да си свършите добре работата, но ако схемата е счупена, нищо не става. Колко гранични полицаи има в затвора?\", добави Тихомир Безлов, главен експерт в Центъра за изследване на демокрацията. Според него големият успех, че за организирането на тази голяма спецоперация не е изтекла информация. \"Има огромни проблеми в информационната система на ЕС. Не се знае като един човек е влязъл къде ще излезе и къде ще отиде\", добави Безлов. \"На летището има достатъчно камери, но има и тъмни пространства. Има информирани хора къде камерата не може да хване, къде има пробив. Трафикантите са имали тази информация\", уточни Ревизоро. Между 40 и 60 хил. лв. се печели от трафик на южна граница. А един граничен полицай взима десет пъти по-малко на година, според Безлов. \"Случаят е успех. Аз се притеснявам от информацията, която трафикантите са предсоставили на други\", каза Емил Димитров.", "date": "2017.05.27", "title": "ГОРЕЩИ ВЪПРОСИ! Експерти за корумпираните митничари на Летище София: Опасното тепърва предстои! Да се разбере на кого са предавали информация!"}
{"url": "http://pik.bg/100-%D0%B4%D1%83%D1%88%D0%B8-%D0%B7%D0%B0%D0%B3%D0%B8%D0%BD%D0%B0%D1%85%D0%B0-%D0%BF%D1%80%D0%B8-%D0%BD%D0%B0%D0%B2%D0%BE%D0%B4%D0%BD%D0%B5%D0%BD%D0%B8%D1%8F%D1%82%D0%B0-%D0%B2-%D1%88%D1%80%D0%B8-%D0%BB%D0%B0%D0%BD%D0%BA%D0%B0-news661542.html", "text": "РИА Новости, цитирана от \"Фокус\". Броят на загиналите в резултат на наводненията в Шри Ланка, свързани с проливните дъждове, е достигнал до 100 души, а още 100 се смятат за безследно изчезнали. В зоната на бедствието са се оказали 200 хил. души, предаде „Около 200 хил. души, т.е. 52 хил. семейства се оказаха под ударите на стихията в 14 общини. Постъпват съобщения за 100 загинали и за 99 безследно изчезнали“, пише в официално заявление на местния Център за реагиране при извънредни ситуации. Правителството на Шри Ланка вече се е обърнало към ООН и страните от Югоизточна Азия за помощ при отстраняването на последствията от стихията.", "date": "2017.05.27", "title": "100 души загинаха при наводненията в Шри Ланка"}
{"url": "http://pik.bg/%D0%B0%D1%80%D0%B8%D0%B0%D0%BD%D0%B0-%D0%B3%D1%80%D0%B0%D0%BD%D0%B4%D0%B5-%D0%B8%D0%B7%D0%BD%D0%B0%D1%81%D1%8F-%D0%B1%D0%BB%D0%B0%D0%B3%D0%BE%D1%82%D0%B2%D0%BE%D1%80%D0%B8%D1%82%D0%B5%D0%BB%D0%B5%D0%BD-%D0%BA%D0%BE%D0%BD%D1%86%D0%B5%D1%80%D1%82-%D0%B2-%D0%BC%D0%B0%D0%BD%D1%87%D0%B5%D1%81%D1%82%D1%8A%D1%80-news661543.html", "text": "The Independent, цитиран от \"Фокус\". Поп-певицата Ариана Гранде обеща да се завърне в Манчестър след терористичното нападение , осъществено по време на неин концерт, за да изнесе „благотворителен концерт за събиране на средства за жертвите и техните семейства“, пише Гранде съобщи това в писмо до феновете си и изрази дълбоко чувство на мъка за тези, които са загинали и за семействата, които скърбят за близките си. „Не искам да прекарам останалата част от годината без да мога да видя и да подкрепя феновете си по начина, по който те подкрепят мен“, добави тя. Певицата не уточни кога точно ще проведе концерта си, но обеща, че ще предостави детайли в най-скоро време.", "date": "2017.05.27", "title": "Ариана Гранде изнася благотворителен концерт в Манчестър"}
{"url": "http://pik.bg/%D1%82%D0%B5%D0%B6%D1%8A%D0%BA-%D0%B8%D0%BD%D1%86%D0%B8%D0%B4%D0%B5%D0%BD%D1%82-%D0%BA%D0%BE%D0%BB%D0%B0-%D0%BE%D1%82%D0%BD%D0%B5%D1%81%D0%B5-%D0%BC%D0%B0%D0%BD%D1%82%D0%B8%D0%BD%D0%B5%D0%BB%D0%B0-%D0%BA%D1%80%D0%B0%D0%B9-%D0%BF%D0%B5%D1%80%D0%BD%D0%B8%D0%BA-%D0%B2%D0%BE%D0%B4%D0%B0%D1%87%D1%8A%D1%82-%D0%BD%D0%B0-%D0%BA%D0%BE%D1%81%D1%8A%D0%BC-%D0%BE%D1%82-%D1%81%D0%BC%D1%8A%D1%80%D1%82%D1%82%D0%B0-news661557.html", "text": "Лек автомобил се е ударил в мантинелата и е излетял над подпорната стена на един от завоите по пътя от Перник за София,съобщават очевидци. „Няколко човека се опитваха да извадят шофьора. Той беше в съзнание и се надявам да не е пострадал сериозно, но със сигурност се е уплашил“, обясняват шофьори. Няма затруднения за движението заради катастрофата. Извикани са полиция и Бърза помощ.  Инцидентите в този участък са изключително чести. Обикновено причината е високата скорост, с която карат водачите.", "date": "2017.05.27", "title": "Тежък инцидент! Кола отнесе мантинела край Перник, водачът на косъм от смъртта"}
{"url": "http://pik.bg/%D0%B2%D1%8A%D0%B7%D0%B4%D1%83%D1%88%D0%BD%D0%B8-%D0%BC%D0%B0%D0%BD%D0%B5%D0%B2%D1%80%D0%B8-%D0%BA%D0%B8%D1%82%D0%B0%D0%B9%D1%81%D0%BA%D0%B8-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8-%D0%BF%D1%80%D0%B8%D1%85%D0%B2%D0%B0%D0%BD%D0%B0%D1%85%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%80%D0%B0%D0%B7%D1%83%D0%B7%D0%BD%D0%B0%D0%B2%D0%B0%D1%82%D0%B5%D0%BB%D0%B5%D0%BD-%D1%81%D0%B0%D0%BC%D0%BE%D0%BB%D0%B5%D1%82-news661545.html", "text": "Два китайски изтребителя са прихванали американски разузнавателен самолет над Южнокитайско море в сряда, като един от тях се е приближил на 180 метра от американския летателен апарат, предава Ройтер. Според анонимни източници от правителството на САЩ по първоначални данни разузнавателният самолет П-3 „Орион“ е бил на 240 км югоизточно от Хонг Конг в международно въздушно пространство, когато китайските самолети извършват небезопасното прихващане. Един от тях е летял пред американския самолет, ограничаващ пространството му за маневри. От Пентагона потвърдиха прихващането. „Ще продължим да преглеждаме детайлите около инцидента и ще демонстрираме загрижеността си през съответните канали до китайското правителство“, съобщи прессекретарят на американското министерство Гари Рос.", "date": "2017.05.27", "title": "Въздушни маневри! Китайски изтребители прихванаха американски разузнавателен самолет"}
{"url": "http://pik.bg/%D0%BD%D0%BE%D0%B2%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B7%D0%B5%D1%82%D1%8F%D1%82-%D0%BD%D0%B0-%D1%82%D1%80%D1%8A%D0%BC%D0%BF-%D1%82%D1%8A%D1%80%D1%81%D0%B5%D0%BB-%D1%81%D0%B5%D0%BA%D1%80%D0%B5%D1%82%D0%B5%D0%BD-%D0%BA%D0%B0%D0%BD%D0%B0%D0%BB-%D0%B7%D0%B0-%D0%BA%D0%BE%D0%BC%D1%83%D0%BD%D0%B8%D0%BA%D0%B0%D1%86%D0%B8%D0%B8-%D1%81-%D0%BC%D0%BE%D1%81%D0%BA%D0%B2%D0%B0-news661550.html", "text": "Зетят на Тръмп - Джаред Къшнър търсел секретен канал за комуникации с Москва, съобщава в. \"Вашингтон пост\". Вестникът се позовава на документи, от които ставало ясно, че руският посланик в САЩ Сергей Кисляк докладвал на началниците си през декември, че Джаред Къшнър предложил да установи комуникационен канал между преходния екип и Кремъл, използвайки руските дипломатически връзки. Междувременно стана ясно, че Комисията по разузнаването на Сената на САЩ, разследваща руската намеса в американските избори през 2016 г., е поискала от политическата организация на президента Доналд Тръмп да предаде всички документи, датиращи чак до стартирането на кампанията.", "date": "2017.05.27", "title": "Нови разкрития! Зетят на Тръмп търсел секретен канал за комуникации с Москва"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D1%86%D0%B0%D1%86%D0%B0%D1%80%D0%BE%D0%B2-%D1%81-%D0%BA%D0%BB%D1%8E%D1%87%D0%BE%D0%B2%D0%BE-%D0%B8%D0%B7%D0%BA%D0%B0%D0%B7%D0%B2%D0%B0%D0%BD%D0%B5-%D0%B7%D0%B0-%D1%81%D1%8A%D0%B4%D0%B5%D0%B1%D0%BD%D0%B0%D1%82%D0%B0-%D1%81%D0%B8%D1%81%D1%82%D0%B5%D0%BC%D0%B0-%D0%B3%D0%BB%D0%B0%D0%B2%D0%BD%D0%B8%D1%8F%D1%82-%D0%BF%D1%80%D0%BE%D0%BA%D1%83%D1%80%D0%BE%D1%80-%D0%BF%D0%BE%D0%BF%D0%B8%D0%BB%D1%8F-%D0%BB%D0%BE%D0%B7%D0%B0-news661561.html", "text": "Прокуратурата работи, колкото и това да е неудобно за някого. Това каза главният прокурор Сотир Цацаров в интервю за Радио „Фокус“-Пирин Според главния прокурор активността на председателя на ВКС Лозан Панов в посока конституционни промени е лесно обяснима. \"За съжаление обяснението, поне за мен, не е свързано с огромна загриженост за бъдещето на съдебната система, а преди всичко с лична загриженост и със загриженост на политически интереси на малка група хора. Не мога да приема тази рязка, силна и бих казал тотално противопоставяща намеса на политиката в съдебната система\", коментира Цацаров. \"Дайте да си зададем въпрос – какво всъщност е съдебна реформа. Аз съм бил 20 години съдия, 4 години съм прокурор. За тия 24 години постоянно се говори и прави съдебна реформа. Тя е нещо като това, дето историята нарича „перманентна революция“, отбеляза още той. По думите му с термина „съдебна реформа“ се упражняват всички. \"С термина „съдебна реформа“ се упражняват огромно количество политици, които, ако бъдат попитани в какво се изразява съдебната реформа, част от тях, особено тези, които седят зад г-н Панов, просто ще кажат, че тя се изразява в смяна на главния прокурор. Добре – смяната на главния прокурор какво ще реши? Или какво ще решат една, две, три бройки нови или стари в прокурорската колегия?\", запита главният прокурор. \"Какво е нужно на българския гражданин? – Бърз процес, справедливост, по-малко условни присъди, по-малко върнати дела\", отбеляза Сотир Цацаров. \"Прокуратурата работи, колкото и това да е неудобно за някого. Съдът също работи. Изменения в конституцията? Какво ще доведат измененията в конституцията за бързина и справедливост? Дневният ред на хората, които в момента работят за съдебна реформа, е политика\", заяви още той. По думите му този дневен ред не е успял до момента, няма и да успее. \"Крайно време е да помислим, че съдебната реформа означава само едно – справедливост за хората. Всичко друго са вътрешни ежби и вътрешни противоречия, всичко друго са хленчения от телевизионния екран, които се повтарят вече трета или четвърта седмица. С това никой нищо няма да спечели. Така че дайте да си вършим работата. Това само, ако направим, стига\", коментира главният прокурор. \"Ако имам грехове към системата, може би единият от тях е моят глас в подкрепа на г-н Панов. Но всеки се учи от грешките си\", каза още той.", "date": "2017.05.27", "title": "ЕКСКЛУЗИВНО! Цацаров с ключово изказване за съдебната система! Главният прокурор попиля Лозан Панов"}
{"url": "http://pik.bg/%D1%83%D0%B6%D0%B0%D1%81-430-%D1%85%D0%B8%D0%BB-%D0%B4%D1%83%D1%88%D0%B8-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0-%D1%83%D0%BC%D0%B8%D1%80%D0%B0%D1%82-%D0%B2-%D0%B5%D0%B2%D1%80%D0%BE%D0%BF%D0%B0-%D0%B7%D0%B0%D1%80%D0%B0%D0%B4%D0%B8-%D0%BC%D1%80%D1%8A%D1%81%D0%BD%D0%B8%D1%8F-%D0%B2%D1%8A%D0%B7%D0%B4%D1%83%D1%85-news661544.html", "text": "Вследствие на замърсения въздух много хора страдат от астма, хроничен бронхит, а здравните каси имат допълнителни разходи за милиарди. Експерти от правителствата на страните от ЕС, от индустрията и екологичните сдружения търсят решения за подобряване на екологичните стандарти и за по-добра защита на здравето на гражданите. В Брюскел се обсъжда и въвеждането на модерни технологии за ограничаване на вредните газове в индустрията. В т.нар. комисия по комотология се обсъждат и възможностите за въвеждане на нови екологични стандарти. Процедурата обаче е твърде мудна и непрозрачна. Не на последно място и поради това, че индустриалното лоби се бори упорито за своите интереси. Сега обаче експертите от 27-те страни членки на ЕС постигнаха единодушие по законопроект за подобряване на техническите стандарти в големите горивни инсталации. Законопроектът постановявя колко отрови могат да бълват в атмосферата общо 55 000 индустриални инсталации в Европа след 2021 година. Става дума преди всичко за живачни емисии, фин прах, серен двуокис и въглероден двуокис. Законопроектът регулира и изключенията, и преходните периоди, валидни в ЕС. Въздухът ще става по-чист \"Ние смятаме за голям напредък факта, че за всички европейски държави се утвърждават емисионни изисквания за големите горивни инсталации. Това означава, че всички страни-членки трябва първо да заложат амбициозни горни граници на вредните емисии, при това съобразени с високия технологичен напредък\", казва говорителката на германското министерство на екологията Нина Ветер. Екологичните сдружения и сдруженията в здравеопазването оценяват положително постигнатия компромис. \"Въпреки че в техническо отношение може да се желае още много, новите горни граници на ЕС за изхвърляните вредни емисии, означават по-чист въздух за Европа\", казва Кристиан Шайбле от европейския екологичен офис в Брюксел. Спор за вредните емисии от ТЕЦ Оспорвани се преди всичко допустимите горни граници за изхвърляните вредни газове от ТЕЦ. 280-те действащи ТЕЦ в ЕС са най-големите замърсители на атмосферата със серен двуокис и силно отровния живак и втори по големина замърсител с въглероден двуокис след транспорта. Каменовъгланата индустрия се бори преди всичко за възможно по-ниски гранични стойности на изхвърляния в атмосферата живак след 2021 година и намира подкрепа сред германските политици. \"Разбирам загрижеността във връзка с ограничаването на вредните емисии за живак\", пише държавният секретар от министерството на икономиката Матиас Махниг до концерна RWE. И обещава допустимите стойности да бъдат максимално съобразени с предписанията на ЕС. Германското правителство се застъпва за по-високи граници на изхвърляния в атмосферата въглероден двуокис при електроснабдяването от ТЕЦ и иска да повиши предложената от ЕС горна граница от 175 милиграма за куб.метър въздух с още 15 милиграма. Предвид на предстоящия отказ от въглищата правителството иска да щади енергийните концерни. \"Трябва по-скоро да проведем дискусия за това дали все още искаме да модернизираме тези инсталации\", казва експертът от германската екологична служба Ролф Бекерс в интервю за Зюддойче цайтунг\". Екологичните сдружения смятат отклоненията от горните допустими граници за опасни и ненужни. \"Предвидените горни граници влизат в сила едва през 2021 година. Освен това съществуват преходни периоди и изключения. И те не пречат на отказа от каменни въглища\", казва Кристиан Шайбле в разговор с ДВ. \"Правителството защитава отровните ТЕЦ-ове, вместо да защитава гражданите. То торпилира резултатите от тригодишните преговори и превръща европейските процеси в макулатура\", оплаква се Вивиан Радац от екологичната организация WWF. Тина Льофелзенд от германското Сдружение за околна среда и опазване на природата залага на гласовете на другите страни-членки на ЕС. \"Те трябва да действат за благото на всички европейци и да разубедят германското правителство\", изтъква тя. Годишно 430 000 души в Европа умират преждевременно вследствие на замърсяването на въздуха от индустрията и транспорта, пише дир.бг. Нов законопроект обещава да ограничи вредните емисии - и да защити нашето здраве.", "date": "2017.05.27", "title": "УЖАС! 430 хил. души на година умират в Европа заради мръсния въздух"}
{"url": "http://pik.bg/%D0%B5%D1%81%D1%82%D0%BE%D0%BD%D0%B8%D1%8F-%D0%B2%D0%BE%D0%B4%D0%B8-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D0%B2%D0%BB%D0%B8%D0%B7%D0%B0%D0%BD%D0%B5-%D0%B2-%D0%BA%D0%BE%D0%B0%D0%BB%D0%B8%D1%86%D0%B8%D1%8F%D1%82%D0%B0-%D1%81%D1%80%D0%B5%D1%89%D1%83-%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0-news661536.html", "text": "Естонското правителство води преговори със САЩ за присъединяване към коалицията срещу „Ислямска държава“, предаде Интерфакс. „Естония води консултации със САЩ и с други партньори за създаването на голяма коалиция срещу „Ислямска държава“, съобщи министърът на отбраната Маргус Цахкна. Той добави, че страната участва в тренировъчна мисия в Ирак, изпратила там десет свои военнослужещи. „Сега, след като на срещата на високо равнище на НАТО бе решено да се засили действието срещу „Ислямска държава“, Естония трябва да изпрати бойно подразделение на театъра на военните действия в Близкия изток. Консултации за това се водят“, отбеляза министърът.", "date": "2017.05.27", "title": "Естония води преговори за влизане в коалицията срещу \"Ислямска държава\""}
{"url": "http://pik.bg/%D0%BE%D1%82-%D0%BF%D1%8A%D1%80%D0%B2%D0%BE-%D0%BB%D0%B8%D1%86%D0%B5-%D0%BE%D1%87%D0%B5%D0%B2%D0%B8%D0%B4%D1%86%D0%B8-%D1%81%D0%B8-%D1%81%D0%BF%D0%BE%D0%BC%D0%BD%D0%B8%D1%85%D0%B0-%D0%B7%D0%B0-%D1%83%D0%B6%D0%B0%D1%81%D0%B0-%D0%B2-%D0%BC%D0%B0%D0%BD%D1%87%D0%B5%D1%81%D1%82%D1%8A%D1%80-news661552.html", "text": "\"Тези, които не са били на мястото на касапницата, привидно изглеждаха спокойни, не бяха шокирани. Много е странно, защото тези, които са били свидетели, не знаеха какво се случва, бяха много уплашени\", това разказа пред Нова тв журналистът Марина Стоименова. \"За жалост съм отразявала няколко атентати в европейски градове. Хората вярват на властите, чувстват се защитени. Даже някои са ми казвали, че се радват, че този ужас е минал вече през техния град\", добави още тя. \"Охраната не беше на ниво. Не видях много полиция, нито армия, напротив\", обясни Стоименова. \"Когато чухме последната песен на Ариана Гранде, аз и приятелката ми тръгнахме към изхода. Тогава чухме взрива и не знаехме какво става. Беше ужасно\", разказа тийнейджърка, свидетелка на атентата. \"Независимо какво е станало ние трябва да бъдем сплотени като нацията\", това пък смята таксиджията спасител. \"Майката на едно от загиналите момичета - Оливия, помоли да не наричаме дъщеря й жертва. Думата жертва за тях е нещо много страшно\", разказа още Стоименова.", "date": "2017.05.27", "title": "ОТ ПЪРВО ЛИЦЕ! Очевидци си спомниха за ужаса в Манчестър"}
{"url": "http://pik.bg/18-%D0%B4%D1%83%D1%88%D0%B8-%D1%81%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%B2-%D0%B0%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD-%D0%BF%D1%80%D0%B8-%D0%B2%D0%B7%D1%80%D0%B8%D0%B2-%D0%BD%D0%B0-%D0%BA%D0%BE%D0%BB%D0%B0-%D0%B1%D0%BE%D0%BC%D0%B1%D0%B0-news661560.html", "text": "AFP, цитирана от \"Фокус\". Терорист-камикадзе тази сутрин се е взривило с кола-бомба, убивайки 18 души в източния афганистански град Кхост. Днес е първият ден от свещения за мюсюлманите месец Рамазан, предаде „Кола-камикадзе уби 18 души в град Кхост, ранявайки шестима други“, съобщи прессекретарят на афганистанското МВР Наджиб Даниш. Той уточни, че двама от ранените са деца.", "date": "2017.05.27", "title": "18 души са загинали в Афганистан при взрив на кола-бомба"}
{"url": "http://pik.bg/%D0%B8%D1%80%D0%B0%D0%BD-%D0%BA%D1%80%D1%8A%D1%89%D0%B0%D0%B2%D0%B0-%D0%BD%D0%BE%D0%B2%D0%B0%D1%82%D0%B0-%D0%B1%D0%B0%D0%BB%D0%B8%D1%81%D1%82%D0%B8%D1%87%D0%BD%D0%B0-%D1%80%D0%B0%D0%BA%D0%B5%D1%82%D0%B0-%D0%BD%D0%B0-%D0%BB%D0%B5%D0%B3%D0%B5%D0%BD%D0%B4%D0%B0%D1%80%D0%B5%D0%BD-%D0%B3%D1%80%D0%B0%D0%B4-news661556.html", "text": "AhlulBayt, цитиран от \"Фокус\". Генерал Амир Али Хаджизаде от иранската ислямска революционна гвардия съобщи, че новата балистична ракета на страната ще бъде наречена на името на град Дезфул, за да отбележи съпротивата в него по време на Ирано-иракската война от 80-те години на ХХ век, предаде „Днес всички материали за ракетите: от корпуса до горивото им са произвеждани у дома от ирански експерти“, заяви ген. Хаджизаде. Той посочи, че враговете на Иран искат от него да прекрати ракетната си програма защото знаят, че ракетните възможности ще превърнат Иран във фактор. „Сигурността на нашите хора е червената линия и за армията, и за ислямската революционна гвардия и ние ще продължим да нарастваме ракетната си сила“, добави той. „Никога не забравяйте, че САЩ подкрепяха режима на Саддам Хюсеин във войната му срещу Иран, че създадоха „Ислямска държава“ и подпалиха гражданските войни в Сирия, Ирак и в Йемен“, добави той.", "date": "2017.05.27", "title": "Иран кръщава новата балистична ракета на легендарен град"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D1%87%D0%B5%D1%80%D0%B2%D0%B5%D0%BD%D0%B0-%D0%B1%D1%83%D1%80%D1%8F-%D0%B2-%D0%BA%D1%8A%D1%80%D0%B4%D0%B6%D0%B0%D0%BB%D0%B8-%D0%B0-%D1%81%D0%B8%D0%BD%D0%B4%D0%B8%D0%BA-%D0%BC%D0%B8%D0%BB%D0%B5%D0%B2%D0%B0-%D0%B2%D0%B8%D0%B4%D0%B5%D0%BE-news661571.html", "text": "Ситуацията около \"червената\" емблема става все по-интересна. Синдикът на ПФК ЦСКА АД Дора Милева направи кратък коментар относно нагласите на фенове на \"армейците\" да щурмуват Кърджали по време на търга за емблемата на \"червените\" в града Привържениците се заканиха да се съберат в Кърджали на 30 май и да покажат своята подкрепа към офертата от \"Армията\". \"Феновете ще наддават ли? Обяснете ми за какво им е да идват в Кърджали. Само създават напрежение сред обществото, не и при мен. Как си бранят емблемата?\", заяви Милева. В последните седмици пък усилено се говори, че срещу нея е подадена нова жалба с искане за освобождаването й от поста синдик на ПФК ЦСКА АД. Официален документ, публикуван до този момент по въпроса няма. Но Милева не отрече за жалба: \"Жалба срещу мен? Няма значение това. Да не коментираме\", каза тя пред \"Тема Спорт\". Припомняме, че първият търг бе провален поради невъзможност на представители на ЦСКА 1948 да влязат в административната сграда на \"Армията\". Ето какво се случи в центъра на София, нагласите на феновете са за подобни действия и в Кърджали. Задава се червена буря, а синдикът се пита:\"За какво им е на привържениците да идват на втория търг?:", "date": "2017.05.27", "title": "ЕКСКЛУЗИВНО! Червена буря в Кърджали, а синдик Милева... (ВИДЕО)"}
{"url": "http://pik.bg/%D0%B1%D1%83%D1%80%D0%B0%D0%BD%D0%BE%D0%B2%D1%81%D0%BA%D0%B8%D1%82%D0%B5-%D0%B1%D0%B0%D0%B1%D0%B8-%D0%BC%D0%B5%D1%87%D1%82%D0%B0%D0%B9%D1%82%D0%B5-%D0%BD%D0%B0-%D0%B2%D1%81%D1%8F%D0%BA%D0%B0-%D0%B2%D1%8A%D0%B7%D1%80%D0%B0%D1%81%D1%82-%D0%BC%D0%B5%D1%87%D1%82%D0%B0%D0%B9%D1%82%D0%B5-%D0%B8-%D1%89%D0%B5-%D1%81%D0%B5-%D1%81%D0%B1%D1%8A%D0%B4%D0%BD%D0%B5-%D0%B2%D0%B8%D0%B4%D0%B5%D0%BE-news661569.html", "text": "Party for Everybody Помните ли Бурановските баби? Преди пет години на „Евровизия” в Баку атрактивните баби от удмуртското село Бураново завладяха сърцата на милиони зрители. Облечени в народни носии, те изпълниха песента „ ” на удмуртски и английски език. В песента се пееше как бабите чакат своите деца в къщи, затоплили печката, омесили тестото, заслали са масата и всички ще пеят и ще се веселят. Текстът на песента е написан от ръководителката на колектива Олга Туктарева. Какво правят сега знаменитите баби и дали са изпълнили мечтите си? „За нас тази година е юбилейна, защото се навършват пет години от участието ни на „Евровизия”. Мисля, знаете,че бабите се шегуват, че всяка година, изживяна от тях на тази възраст с право може да се каже, че е юбилейна”, отбелязва тя. Колективът на бабите е известен в Удмуртска област много преди „Евровизия”. Те пеят както народни песни на удмуртски, така и песни на Бийтълс, Виктор Цой и Гребенщиков. Още пред 2010г Бурановските баби  участват в подборния кръг за „Евровизия”, но се класират на трето място. Участието им носи много почитатели. Благодарение на „Евровизия” бабите реализират една своя мечта – да построят, разрушения храм в Бураново.  В 2011 г Олга Туктарева и Галина Конева – две от бурановските баби, участват в предаването „Кой иска да стане милионер?” и печелят 800 000 рубли. Тогава те казват, че парите ще отидат за храм в Бураново, разрушен през 1930г.  Заради тази своя мечта, те излизат и на голямата сцена. Всички свои хонорари от концертите, бабите даряват за храма и дори участват в построяването му. През 2014г храмът е осветен и в него се провежда първата служба. „Мечтайте на всяка възраст! Мечтайте и ще се сбъдне!”, казва Галина Конева. След „Евровизия” бабите стават символ на Удмуртия. Те стават и народни артисти на Удмуртската република. В републиката даже се появява нов официален празник – Ден на бабите, утвръден с Указ на президента на Републиката. Той се отбелязва на 26 май в чест на финала на „Евровизия 2012”.", "date": "2017.05.27", "title": "Бурановските баби: Мечтайте на всяка възраст! Мечтайте и ще се сбъдне! (ВИДЕО)"}
{"url": "http://pik.bg/%D1%81-501-%D0%B3%D0%BB%D0%B0%D1%81%D0%B0-%E2%80%9E%D0%B7%D0%B0%E2%80%9C-%D0%BE%D0%B1%D1%89%D0%BE%D1%82%D0%BE-%D1%81%D1%8A%D0%B1%D1%80%D0%B0%D0%BD%D0%B8%D0%B5-%D0%BD%D0%B0-%D0%BF%D1%80%D0%BE%D0%BA%D1%83%D1%80%D0%BE%D1%80%D0%B8%D1%82%D0%B5-%D0%B8%D0%B7%D0%B1%D1%80%D0%B0-%D0%B7%D0%B0-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB-%D0%B2%D0%B8%D0%BA%D1%82%D0%BE%D1%80-%D0%BC%D0%B0%D0%BB%D0%B8%D0%BD%D0%BE%D0%B2-news661592.html", "text": "С 501 гласа „за“ Общото събрание на прокурорите избра за председател Виктор Малинов, съобщиха от пресцентъра на . Общото събрание на прокурорите за избор на член на Висшия съдебен съвет бе открито в 11.00 часа от г-н Сотир Цацаров, главен прокурор на Република България. Той обяви, че към този час са регистрирани 572 прокурори, поради което събранието може да започне. Главният прокурор призова всички прокурори в страната да гласуват, защото това са първите избори, с които се избират членове на ВСС със 100% мажоритарен избор. Той се обърна към тях с призива: „Гласувайте за себе си!“, защото новият състав на ВСС и на Прокурорската колегия ще бъдат такива, каквито ги изберат магистратите и за първи път ще бъдат резултат от пряк избор. Той апелира кандидатите да бъдат чути и изборът да бъде направен с мисълта за проблемите, които стоят пред общността – съдебна карта, възможности за допълнително материално стимулиране, за добра работа, трудовите възнаграждения, както и всичко онова, което вълнува обществото, свързано с работата на прокуратурата. Направена бе техническа демонстрация на системата за гласуване за избор на органи на събранието, което в съответствие с Правилата за провеждане на избори на членове на ВСС от съдиите, прокурорите и следователите прокурорите ще гласуват чрез безжични устройства. Това ускорява процедурите по избора и осигурява повече време за изслушване на кандидатите и обсъждане на концепциите им. Общото събрание избра за председател Виктор Малинов – завеждащ отдел „Надзор за законност“ при Върховна административна прокуратура с 501 гласа „за“, 13 гласа „против“ и 15 „въздържали се“. Той ще председателства Общото събрание, както днес така и на 3 юни 2017 г. Прокурорите излъчиха мандатна комисия в състав от трима членове, както следва: Калина Чапкънова – административен ръководител на Окръжна прокуратура – Бургас, Добринка Калчева – прокурор в Апелативна прокуратура – Пловдив и Калин Стоилов – прокурор в Районна прокуратура – Перник. Избирателната комисия съгласно чл. 29з от ЗСВ се състои от седем редовни членове: Марин Малчев – прокурор в Софийска районна прокуратура, Ахмед Кокоев – прокурор в Софийска градска прокуратура, Красимир Дерменджийски – прокурор в Окръжна прокуратура – София, Стефани Черешарова – прокурор в Окръжна прокуратура – Пловдив, Георги Кърпаров – прокурор в Районна прокуратура – Смолян, Василен Бенчев – прокурор в Софийска районна прокуратура, Йордан Стоев – заместник-апелативен прокурор в Апелативна прокуратура – София. За резервни членове бяха избрани Виолета Желева – прокурор в Софийска районна прокуратура и Илиян Банков – прокурор в Софийска градска прокуратура Избрани бяха членовете на двете секционни избирателни комисии, първата от които ще отчита гласуването с хартиени бюлетини. Тя е в състав: Ваня Ненкова – прокурор в Районна прокуратура – Видин, Мария Стоянова – административен ръководител на Районна прокуратура – Елин Пелин, Атанас Илиев – прокурор в Районна прокуратура – Пловдив. За резервни членове бяха избрани – Анелия Неделчева – прокурор в Софийска градска прокуратура и Стоян Стоянов – прокурор в Софийска районна прокуратура. Втората избирателна комисия ще обработи получените гласове чрез електронното дистанционно гласуване през интернет каквото са заявили 1377 прокурори. Тя е в състав редовни членове – Витан Танев – прокурор в Районна прокуратура – Ихтиман, полк. Красимир Колев – прокурор във Военно-апелативна прокуратура и Стоян Пешев – прокурор в Окръжна прокуратура – Пазарджик. Резервни членове на втората секционна избирателна комисия са Георги Георгиев и Светослав Милушев – прокурори в Софийска районна прокуратура. Сред гостите на Общото събрание на прокурорите е Румен Боев – член на ВСС. Общото събрание реши кандидатите да представят концепциите си за работа като членове на ВСС в рамките на 10 минути.", "date": "2017.05.27", "title": "С 501 гласа „за“ Общото събрание на прокурорите избра за председател Виктор Малинов "}
{"url": "http://pik.bg/%D1%83%D0%B6%D0%B0%D1%81%D0%BD%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BE%D1%81%D0%B5%D0%BC-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D1%81%D0%BB%D0%B5%D0%B4-%D0%BF%D1%80%D0%B5%D0%BE%D0%B1%D1%80%D1%8A%D1%89%D0%B0%D0%BD%D0%B5-%D0%BD%D0%B0-%D0%B0%D0%B2%D1%82%D0%BE%D0%B1%D1%83%D1%81-news661582.html", "text": "Пътнически автобус, движещ се по редовен маршрут Кастамону-Анкара, се е преобърнал в тази сутрин на на пътя в близост до Каледжик, съобщава БТА. По данни на валийството в Анкара са загинали 8 души, 32-ма са ранени, като 11 от тях са в тежко състояние. Според информациите причина за катастрофата е заспиване на шофьора на волана. Започнало е разследване. Автобусът се е преобърнал в дълбока пропаст. На мястото са изпратени спасителни екипи. Огласени бяха имената на загиналите. Всички те са турски граждани.", "date": "2017.05.27", "title": "Ужасна катастрофа! Осем загинали, след преобръщане на автобус"}
{"url": "http://pik.bg/%D0%B8%D0%B7%D0%B4%D0%B8%D1%80%D0%B2%D0%B0%D1%82-%D0%BF%D0%BE%D0%B4-%D0%B4%D1%8A%D1%80%D0%B2%D0%BE-%D0%B8-%D0%BA%D0%B0%D0%BC%D1%8A%D0%BA-%D0%B8%D0%B7%D0%B2%D0%B5%D1%80%D0%B3%D0%B0-%D0%BE%D1%82-%D1%81%D0%BD%D1%8F%D0%B3%D0%BE%D0%B2%D0%BE-%D1%83%D0%B1%D0%B8%D0%BB-%D0%BB%D1%8E%D0%B1%D0%BE%D0%B2%D0%BD%D0%B8%D0%BA%D0%B0-%D0%BD%D0%B0-%D0%B6%D0%B5%D0%BD%D0%B0-%D1%81%D0%B8-%D0%B0%D0%BA%D0%BE-%D0%B3%D0%BE-%D0%B2%D0%B8%D0%B4%D0%B8%D1%82%D0%B5-%D0%BE%D0%B1%D0%B0%D0%B4-news661583.html", "text": "Мехмет Хюсеин е вероятният убиец от с. Снягово, Руенско, съобщава „Флагман”. В нощта между 24 и 25 май той закла приятеля на бившата му съпруга. Мехмет Хюсеин е на възраст около 45 години. По всяка вероятност той е посегнал на живота на 46-годишния Ереджеб от ревност. Междувременно пък запознати със случая твърдят, че има голяма опасност, ако убиецът не бъде намерен скоро, той да посегне и на собствения си живот, тъй като местни го описват като спокоен човек и се чудят как изобщо е могъл да извърши подобно нещо. Според запознати,  ако не бъде издирен скоро, Мехмет Хюсеин може да посегне на собствения си живот.", "date": "2017.05.27", "title": "Издирват под дърво и камък изверга от Снягово, убил любовника на жена си! Ако го видите, обадете се в полицията (СНИМКА)"}
{"url": "http://pik.bg/%D0%B3%D0%BB%D0%B0%D0%B2%D0%BD%D0%B8%D1%8F%D1%82-%D1%81%D0%B5%D0%BA%D1%80%D0%B5%D1%82%D0%B0%D1%80-%D0%BD%D0%B0-%D0%BC%D0%B2%D1%80-%D1%81-%D0%BC%D1%80%D0%B0%D1%87%D0%BD%D0%B0-%D0%BF%D1%80%D0%BE%D0%B3%D0%BD%D0%BE%D0%B7%D0%B0-%D0%B2%D1%81%D0%B5-%D0%BF%D0%BE-%D0%B3%D0%BE%D0%BB%D1%8F%D0%BC-%D1%89%D0%B5-%D1%81%D1%82%D0%B0%D0%B2%D0%B0-%D0%BF%D1%80%D0%BE%D0%B1%D0%BB%D0%B5%D0%BC%D1%8A%D1%82-%D1%81-%D1%88%D0%BE%D1%84%D1%8C%D0%BE%D1%80%D0%B8%D1%82%D0%B5-%D1%83%D0%BF%D0%BE-news661577.html", "text": "Все повече водачи се хващат да шофират след употреба на наркотици, това в бъдеще ще става все по-голям проблем. Това каза пред журналисти в Министерски съвет главният секретар на МВР гл. комисар Младен Маринов след извънредното правителствено заседание, което бе свикано от премиера Бойко Борисов. „До момента много бързо се развиват нещата и наредбите остаряват бързо. До преди години не беше проблем, но сега все повече водачи не са употребили алкохол, а наркотично вещество, което е много по-трудно доказуемо и установимо на пътя\", отбеляза главният секретар на МВР. По думите му новата наредба за установяване употребата на алкохол, наркотични и други упойващи вещества от страна на водачи на моторни превозни средства ще урежда реда за събиране и документиране на доказателства при изследванията на пътя и в болнично заведение. \"Все повече водачи се хващат да управляват след употреба на наркотични вещества, което е доста по-трудно установимо на пътя, отколкото това дали водачът е употребил алкохол“, коментира Маринов. По думите му това за в бъдеще ще става все по-голям проблем, тъй като не по-малко опасно е шофирането след употреба на наркотици. „В момента изследването на пътя е с техническо средство, но за по-голяма точност на водача ще се дава талон, с който той отива в здравно заведение и по съответната технология с 99% на вероятност се уточнява точното количество на съдържанието в кръвта на алкохол или наркотично вещество. Тази наредба ще подобри това нещо, за да може тези резултати и изследвания да бъдат необорими в съдебно заседание. Премиерът даде изключително кратки срокове – до понеделник“, каза още главният секретар на МВР.", "date": "2017.05.27", "title": "Главният секретар на МВР с мрачна прогноза: Все по-голям ще става проблемът с шофьорите, употребили наркотици"}
{"url": "http://pik.bg/%E2%80%9E%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5%D1%80%E2%80%9C-%D0%BF%D0%BE%D0%B4%D0%BA%D1%80%D0%B5%D0%BF%D1%8F-%D0%B8%D0%BD%D0%B8%D1%86%D0%B8%D0%B0%D1%82%D0%B8%D0%B2%D0%B0%D1%82%D0%B0-%E2%80%9E%D0%B8%D0%B4%D0%B8-%D1%83%D1%87%D0%B8-%D0%B8-%D1%81%D0%B5-%D0%B2%D1%8A%D1%80%D0%BD%D0%B8%E2%80%9C-%E2%80%93-%D0%B4%D0%B0%D0%B2%D0%B0-%D1%82%D1%80%D0%B8-%D0%B1%D0%B5%D0%B7%D0%BF%D0%BB%D0%B0%D1%82%D0%BD%D0%B8-%D1%81%D0%B0%D0%BC%D0%BE%D0%BB%D0%B5%D1%82%D0%BD%D0%B8-%D0%B1%D0%B8-news661593.html", "text": "Националният превозвач „България Ер“ застава зад каузата на сдружението на българите с опит в чужбина „Тук-Там“ - „Иди, учи и се върни“, и ще предостави двупосочни самолетни билети на тримата стипендианти, които спечелят конкурса. Инициативата на първия у нас фонд за стипендии от българи за българи - „Иди, учи и се върни“ се провежда за втори път у нас, като целта й е да мотивира млади българи да завършат магистратура в чужбина, след което да се върнат и реализират в България. Тъй като ученето зад граница идва с куп финансови разходи, от сдружението ще дадат на 3-мата печеливши в конкурса стипендии на обща стойност 30 000 лв, a след това ще помогнат и за успешната реализация на стипендиантите обратно в България. Благодарение на подкрепата на „България Ер“, стипендиантите няма да се тревожат и за пътни разходи – националният превозвач им предоставя три двупосочни самолетни билета до града, в който е университетът им. На 24 май приключи първият етап от кандидатстването за фонда „Иди, учи и се върни“. Документи изпратиха 66 българи, които планират да заминат за магистратура в чужбина през 2017 година и имат желание след това да се върнат и реализират в България. Най-популярни държави, за които има най-много кандидат-магистри са Холандия, Великобритания и САЩ. Има желаещи да учат и в Австрия, Белгия, Германия и Швеция. Кандидат-магистрите заявяват интерес предимно към различни мениджмънт и бизнес специалност в сферата на маркетинг, финанси, право и предприемачество. Организаторите отчитат и кандидати с по-нетрадиционни профили като криминология, дизайн на бижута, консервация и реставрация на културното наследство, експериментална анимация, психология, градска среда, архитектура, устойчиво развитие. На втори етап кандидатите следва да заснемат и изпратят 2-минутно видео на тема „Как виждам бъдещето си в България“. На официална церемония на 29 юни ще бъдат обявени тримата стипендианти. „Не е тайна за никого, че много млади хора бягат от България, за да търсят реализация навън. Все повече се забелязва острият дефицит на подготвени кадри, от което страдат всички. Този проблем не може да се пренебрегва повече. Доброто образование е първата крачка към решаването му. С „Тук-Там“ искаме да помогнем на тези млади амбицирани българи, които знаят че могат повече, да добият нужните умения и да се върнат у нас, за да ги приложат“, категоричен е кап. Янко Георгиев – изпълнителен директор на „България Ер“ Националният превозвач традиционно подкрепя практики, свързани с професионалното развитие на младите и осигуряване на по-добро образование. През 2016 г. проучване на шведската компания за изграждане и развитие на работодателска марка Universum отличи „България Ер“ като предпочитан работодател сред студентите у нас, нареждайки се веднага след международните гиганти Google и Аpple.", "date": "2017.05.27", "title": "„България Ер“ подкрепя инициативата „Иди, учи и се върни“ – дава три безплатни самолетни билета за стипендиантите (СНИМКИ)"}
{"url": "http://pik.bg/%D0%B4%D1%80%D0%B0%D0%BC%D0%B0-%D0%BC%D0%B0%D0%BB%D0%BA%D0%B8%D1%8F%D1%82-%D0%B5%D1%86%D0%B8-%D0%B6%D0%B8%D0%B2%D0%B5%D0%B5-%D0%B2-%D1%81%D1%82%D1%80%D0%B0%D1%85-%D0%B4%D0%B2%D0%B5-%D0%B3%D0%BE%D0%B4%D0%B8%D0%BD%D0%B8-%D1%81%D0%BB%D0%B5%D0%B4-%D0%BF%D0%BE%D0%B1%D0%BE%D1%8F---%D0%B8%D0%B7%D0%BF%D0%B0%D0%B4%D0%B0-%D0%B2-%D1%83%D0%B6%D0%B0%D1%81-%D0%BF%D1%80%D0%B8-%D1%81%D1%80%D0%B5%D1%89%D0%B0-%D1%81-%D0%BD%D0%B5%D0%BF%D0%BE%D0%B7%D0%BD%D0%B0%D1%82-news661525.html", "text": "Малкият Еци все още изпитва ужас от непознати. Това заяви вчера адвокат Ивайло Абаджеив, който защитава интересите на семейството на детето пред съда. Поради тази причина родителите му продължават да го водят на психолог. \"Не смее да се отдели от майка си\", допълни адвокатът, цитиран от \"Телеграф\". Иначе здравословно момченцето е добре. Контактите му с дечицата в градината също са нормални. В Софийския апелативен съд в петък бе даден ход на делото срещу Александър Донов и Патрик Първев. През февруари двамата бяха осъдени на по 6 години затвор на първа инстанция. Те бяха обвинени и за опита за убийство на 4-годишния Христо Велински през лятото на 2015 година. По време на целия процес биячите предпочетоха да запазят мълчание. Обяснения не дадоха и на вчерашното заседание на САС, като единствено поискаха оправдателна присъда. Освен техните жалби, в които настояват за отмяна на ефективните присъди, в САС беше депозиран и протест на прокуратурата, която настоява, че по делото има данни за опит за убийство. Адвокатите на семейството на Еци пък настояха двамата да отнесат по 10 години затвор - максималното наказание за нанасяне на тежка телесна повреда. Апелативните магистрати ще се произнесат до месец.", "date": "2017.05.27", "title": "ДРАМА! Малкият Еци живее в страх две години след побоя - изпада в ужас при среща с непознати"}
{"url": "http://pik.bg/%D1%83%D0%B6%D0%B0%D1%81%D1%8F%D0%B2%D0%B0%D1%89-%D0%B8%D0%BD%D1%86%D0%B8%D0%B4%D0%B5%D0%BD%D1%82-%D0%BF%D0%BE%D1%82%D1%80%D0%B5%D1%81%D0%B5-%D0%B2%D0%B0%D1%80%D0%BD%D0%B0-%D0%B6%D0%B5%D0%BD%D0%B0-%D0%B2-%D0%B8%D0%BD%D0%B2%D0%B0%D0%BB%D0%B8%D0%B4%D0%BD%D0%B0-%D0%BA%D0%BE%D0%BB%D0%B8%D1%87%D0%BA%D0%B0-%D0%BF%D0%B0%D0%B4%D0%BD%D0%B0-%D0%B2-%D0%B4%D1%83%D0%BF%D0%BA%D0%B0-%D1%86%D1%8F%D0%BB%D0%B0%D1%82%D0%B0-%D0%B5-%D0%B2-%D0%BA%D1%80%D1%8A%D0%B2-news661589.html", "text": "Жена в инвалидна количка падна в една от дупките на улица \"Дебър\" във Варна, съобщава Петел.бг. От кадрите се вижда, че дамата се е наранила след инцидента. \"Кмете, Кметееее, кога ще си оправиш улиците??? Жена инвалид, с мобилната си инвалидна количка попадна в една от многобройните дупки на ул. \"Дебър\" 9, и се преби жестоко! За пораженията можете да съдите сами\", написаха очевидци.", "date": "2017.05.27", "title": "Ужасяващ инцидент потресе Варна! Жена в инвалидна количка падна в дупка! Цялата е в кръв!"}
{"url": "http://pik.bg/%D1%87%D0%B5%D1%82%D0%B8%D1%80%D0%B8%D0%BC%D0%B0-%D0%B4%D1%83%D1%88%D0%B8-%D0%BF%D0%BE%D0%BB%D1%83%D1%87%D0%B8%D1%85%D0%B0-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D0%B5-%D1%81%D0%BB%D0%B5%D0%B4-%D0%B0%D0%BA%D1%86%D0%B8%D1%8F%D1%82%D0%B0-%D0%BD%D0%B0-%D0%BB%D0%B5%D1%82%D0%B8%D1%89%D0%B5-%D1%81%D0%BE%D1%84%D0%B8%D1%8F-news661591.html", "text": "Продължава разследването на пробива в сигурността на Летище София, при който безконтролно чужди граждани са преминавали и оставали в България, предава Нова телевизия. Вече има и четирима обвинени за престъпната схема. Става дума за двама гранични полицаи и двама мъже от Бангладеш. По-късно през деня Специализираният наказателен съд трябва да реши дали тези мъже да останат за постоянно в ареста. Според главния прокурор Сотир Цацаров акцията не е знак към Европа и не би трябвало да повлияе за влизането на страната ни в Шенген. „Това е знак към нашите граждани, това е знак към силите за сигурност”, подчерта Цацаров. Той обясни, че чрез схемата в страната е можело да влезе всеки – „както човек, който просто търси начин да влезе в страната, за да я използва като транзитен пункт към Западна Европа, защото в 90% от случаите това е целта, така и човек, който има съвсем други цели”. Разследването трябва да установи какви хора са преминавали през България и към кои страни от Западна Европа са се насочвали. Трябва да се установи и къде и какви фалшиви документи са подготвяни за мигранти. Очакват се и още арести.", "date": "2017.05.27", "title": "Четирима души получиха обвинение след акцията на Летище София"}
{"url": "http://pik.bg/%D1%81%D0%BE%D0%BC%D0%B0%D0%BB%D0%B8%D0%B9%D1%81%D0%BA%D0%B8-%D0%BF%D0%B8%D1%80%D0%B0%D1%82%D0%B8-%D0%BE%D1%82%D0%B2%D0%BB%D1%8F%D0%BA%D0%BE%D1%85%D0%B0-%D1%8E%D0%B6%D0%BD%D0%BE%D0%BA%D0%BE%D1%80%D0%B5%D0%B9%D1%81%D0%BA%D0%B8-%D1%80%D0%B8%D0%B1%D0%B0%D1%80%D1%81%D0%BA%D0%B8-%D0%BA%D0%BE%D1%80%D0%B0%D0%B1-news661567.html", "text": "ТАСС., цитирана от \"Фокус\". Източник от МВнР на Южна Корея съобщи, че сомалийски пирати най-вероятно са отвлекли екипажа на рибарски кораб, плаващ под флага на азиатската държава, предаде Според местни медии на борда на кораба са се намирали и южнокорейски и чуждестранни граждани. След загуба на връзка с екипажа край сомалийските брегове са изпратени кораби на южнокорейския флот.", "date": "2017.05.27", "title": "Сомалийски пирати отвлякоха южнокорейски рибарски кораб"}
{"url": "http://pik.bg/%D1%87%D1%83%D0%B4%D0%BD%D0%B0-%D0%BF%D1%80%D0%BE%D1%84%D0%B5%D1%81%D0%B8%D1%8F-%D0%B8%D1%81%D0%BA%D0%B0%D1%82%D0%B5-%D0%B4%D0%B0-%D0%B8%D0%B7%D0%BA%D0%B0%D1%80%D0%B2%D0%B0%D1%82%D0%B5-%D0%BF%D0%BE-2000-%D0%BB%D0%B5%D0%B2%D0%B0-%D0%B4%D0%BE%D0%BA%D0%B0%D1%82%D0%BE-%D1%81%D0%BF%D0%B8%D1%82%D0%B5-%D0%B2%D0%B5%D1%87%D0%B5-%D0%B8%D0%BC%D0%B0-%D0%BA%D0%B0%D0%BA-news661581.html", "text": "Сънят, освен здраве и красота, може да носи и пари…и то не малко. Българска фирма предлага възнаграждение от 2000 лева на месец на човек, който се съгласи да тества матраци, предава Нова телевизия. Всяка нощ той ще спи на различен матрак, който ще му бъде доставян директно в дома му, а от него се иска на сутринта да сподели впечатленията си в клип. Обявата е съвсем реална, а до момента за позицията са кандидатствали над 100 души. Отзивите на спящия за 2000 лева, ще послужат за реклама - или антиреклама на матраците в сайт за онлайн търговия.", "date": "2017.05.27", "title": "Чудна професия! Искате да изкарвате по 2000 лева, докато спите? Вече има как"}
{"url": "http://pik.bg/%D1%87%D0%B5%D0%BB%D0%B5%D0%BD-%D0%BE%D0%BF%D0%B8%D1%82-%D0%BD%D0%B0%D1%88-%D0%BF%D0%BE%D0%BB%D0%B8%D1%86%D0%B0%D0%B9-%D0%B2%D0%B0%D0%B4%D0%B8-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%BE%D1%82-%D0%B5%D1%81-news661576.html", "text": "Наш полицай изпревари с няколко години събитията и извади Великобритания от Европейския съюз. Очевидно подведен от Брекзит, служителят на МВР глобил водач за липса на годна у нас застраховка „Гражданска отговорност”, съобщава МарицаБГ. Човекът имал редовна британска полица, но катаджията бил убеден, че Обединеното кралство не е страна, членка на Евросъюза, и написал на шофьора акт за 400 лв. Колата била спряна за проверка миналата година в местността Комсала на пътя между селата Марково и Първенец. Водачът показал исканите му документи, но бил глобен за нарушение на Кодекса на застраховането. Чужденецът потърсил правата си в съда и там мешавицата около членството на Великобритания в Европейския съюз била изчистена, а санкцията - отменена.", "date": "2017.05.27", "title": "Челен опит! Наш полицай вади Великобритания от ЕС"}
{"url": "http://pik.bg/%D1%88%D0%BE%D0%BA%D0%B8%D1%80%D0%B0%D1%89%D0%B0-%D1%80%D0%BE%D0%BA%D0%B0%D0%B4%D0%B0-%D0%B2-%D0%BB%D0%B5%D0%B2%D1%81%D0%BA%D0%B8-news661572.html", "text": "Дербито срещу ЦСКА може да се окаже последният двубой за Николай Митов начело на Левски. Съдбата на треньора зависи от изхода на мача, който е утре, от 18:30 часа, на Националния стадион \"Васил Левски\", пише \"Труд\". Наставникът вече работи по селекцията за новия сезон, но въпреки това не е сигурно дали ще остане в клуба.  Преди дни спортният директор Даниел Боримиров заяви, че е гласувано доверие на Митов и треньорът няма да напуска \"Герена\". Загуба от ЦСКА, която ще е втора поредна, може да свали доверието. При положение, че Левски победи, Митов ще бъде бетониран на своя пост. Евентуален успех над \"червените\" ще приближи \"сините\" до Лига Европа. В противен случай тимът отива на бараж с Верея, а времето за подготовка ще бъде много кратко. Първият квалификационен кръг във втория по сила турнир на Стария континент стартира на 29 юни, а двубоят с тима от Стара Загора е на 4 юни. Съперник на \"лъвовете\" ще е Левски или ЦСКА. Двубоят ще се проведе в София - съответно на \"Герена\" или \"Армията\"!", "date": "2017.05.27", "title": "Шокираща рокада в Левски?"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%82%D0%BE%D0%BC%D0%B0-%D0%B1%D0%B8%D0%BA%D0%BE%D0%B2-%D1%81-%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%B5%D0%BD-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%BA%D0%B0%D0%BA-%D0%BB%D0%BE%D0%B7%D0%B0%D0%BD-%D0%BF%D0%B0%D0%BD%D0%BE%D0%B2-%D1%89%D0%B5-%D0%BD%D0%B0%D0%B7%D0%BD%D0%B0%D1%87%D0%B8-%E2%80%9E%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC-news661566.html", "text": "„Реформата трябва да бъде в дълбочина. Такава, за съжаление, не се случи. Случи се една мимикрия на реформа. Всеки трябва да понесе своята отговорност. Помолих премиера темата да бъде въведена в парламента”. Това заяви председателят на Върховния касационен съд след среща с премиера Бойко Борисов, вицепремиера Екатерина Захариева и правосъдния министър Цецка Цачева. Наред с това Панов обяви, че трябва да има още промени в Конституцията. Казаното от Панов илюстрира добре досегашния подход по отношение на съдебната реформа. А той се състои в измислянето на атрактивни фрази като „реформа в дълбочина”, които се повтарят непрестанно и до откат, без да се обяснява какво конкретно стои зад тях. Естествено, всичко това се опакова с абстрактната кауза „промени в Конституцията”. В края на 2014 г. подобен подход беше приложен от тогавашния правосъден министър Христо Иванов, който също предложи промени в Конституцията. След внасянето на промените трябваше да бъде събирано мнозинство от две трети. Това автоматично включи в играта и опозицията в лицето на БСП и ДПС, защото без гласовете на една от двете партии промените бяха невъзможни. Поради отказа на БСП да участва в преговорите, ДПС и неговият тогавашен председател Лютви Местан се превърнаха в ключов фактор за реформата в съдебната система. Така се роди т.нар. исторически компромис, постигнат между тогавашния неформален лидер на Реформаторския блок Радан Кънев и тогавашния председател на ДПС Лютви Местан. Парадоксалното в случая беше, че първоначалният мотив за осъществяването на съдебна реформа беше справянето с „Модела Кой”. „Моделът Кой” играеше ролята на атрактивната фраза, която звучеше достатъчно общо, за да може да бъде употребявана по всеки повод и по всяко време. Също като „реформа в дълбочина”. След преговорите бяха приети пет от шестте конституционни промени, лансирани от Радан Кънев и Христо Иванов, в това число разделяне на Висшия съдебен съвет на две колегии и увеличаване на правомощията на съдебния инспекторат. Не беше прието предложението в прокурорската квота на ВСС да има 6-има членове, излъчени от парламента, и 5-има - излъчени от прокуратурата. Беше прието предложението прокуратурата да има квота от 6 души, а парламентът - от 5. Това се превърна в повод Христо Иванов да подаде оставка като правосъден министър, Радан Кънев и партията му ДСБ да напуснат управляващото мнозинство, а конституционната реформа да бъде наречена от тези, които я предложиха, подмяна, фарс и провал. Добре е да се отбележи, че парламентарната квота на прокурорската и съдийската колегия не излъчва светци, а хора, които са предложени от парламентарно представените политически сили. В този смисъл едва ли има огромно и толкова решаващо значение дали в прокурорската колегия ще членуват 5-има или 6-има прокурори – парламентарната квота е достатъчно разнородна, за да се очаква от нея, че през цялото време ще играе контра на прокурорската. В продължение на една година Кънев и Иванов лансираха визията си за съдебна реформа, а след това напуснаха управлението и учредиха свои политически проекти в лицето на „Да, България“ и „Нова република“. На изборите през 2017 г. те и формациите им, за които този тип реформа беше първа и единствена точка, получиха подкрепа, която не им позволи дори да прескочат четирипроцентовата бариера. Ако двете формации се бяха явили на изборите заедно, може би щяха да преминат този праг, но едва ли това щеше да им даде легитимност да говорят за конституционни промени, за които е необходимо парламентарно мнозинство от две трети. Това не е упрек към тях, но е повод самите те да се замислят доколко подходът им към тази тема е ефективен, след като не успяват да мобилизират дори минимална обществена подкрепа за идеите си. Разказвам цялата тази история, за да подчертая неефективността на подхода, включващ атрактивна фраза и лансиране на промени в Конституцията, който днес се практикува от председателя на Върховния касационен съд Лозан Панов. Истината е, че до момента изобщо няма разговор в дълбочина по отношение на съдебната власт. Има лични нападки от едната и от другата страна, интриги и предложения от типа на въвеждане на „независим заместник главен прокурор”. Когато трябваше да се каже кой ще избира този „независим” заместник на главния прокурор, се оказа, че това ще е ВСС. Ами нали ВСС избира и самия главен прокурор, който е основна мишена на тези, които правят предложението за избирането на негов независим заместник? През последните няколко години непрестанно едни и същи хора правят предложения, които са взаимноизключващи се. Какво искаме – да намалим правомощията на главния прокурор и да децентрализираме прокуратурата, с което практически да я отслабим, или да въвеждаме „румънски модел”, в който има не просто централизация на прокуратурата, но и звено от няколко души, което само решава кого да арестува и кого не. Ако искаме „румънски модел” (това също е част от атрактивните фрази), би трябвало да увеличим правомощията на главния прокурор, а ако искаме да намалим влиянието на тази институция, трябва да направим точно обратното. Друг е въпросът, че ако се намали влиянието на главния прокурор, тогава ще се носи колективна отговорност за работата на прокуратурата и въпросът за това кой взима решенията там и кой носи отговорността за тях ще излезе на дневен ред. Реформа в дълбочина означава да бъде променено мястото на прокуратурата – дали да продължи да бъде част от съдебната власт, или да бъде изведена от нея? Дали прокуратурата да не бъде преместена в изпълнителната власт, като по този начин ще бъде директно зависима от вота на избирателите? Този разговор обаче не се води, защото в него атрактивните фрази губят обаянието си. Подобна дълбока промяна не се предлага от Лозан Панов и групата около него. Истината е, че големият проблем на съдебната система е ниското доверие в нея. Този проблем засяга и съда, и прокуратурата, и следствието, и органите на МВР. Когато гражданите не вярват във възможностите на държавата да раздава справедливост, те започват да търсят справедливостта по различни пътища – от наемане на мутри и силови структури до саморазправа. И ако ниското доверие в съдебната власт е основното заболяване, от което тя страда, какво е лечението за тази болест? Непрестанните скандали между главния прокурор и председателя на ВКС? Промените в Конституцията, които вече се случват през няколко години и никога не водят до очаквания резултат? Перманентната революция, която по презумпция се бори за разрушаване на системата? Впрочем, смисълът да се променя Конституцията с мнозинство от две трети е да се постигне максимално широко обществено съгласие за една или друга промяна. Това практически изключва конфронтацията. Няма как едновременно да се конфронтираш и да искаш широко обществено съгласие. Това е още един от парадоксите на „реформата в дълбочина” – тя едновременно трябва да обедини всички и да изхвърли по-голямата част от тях. Лично аз не знам как може да се постигне подобна цел. По всичко изглежда, че тези, които пропагандират тази цел, също не знаят. Защото е парадоксално да твърдиш, че ДПС са превзели съдебната система и в същото време да търсиш тяхната подкрепа за промени в Конституцията, свързани със съдебната власт. Разговорът за лечението на съдебната власт наистина изисква дълбочина, но все още не е започнат, защото шумът е прекалено силен. Защото този разговор почти винаги е кампаниен – той или е част от нечия предизборна кампания, или е свързан с предстоящ избор на ръководители на съдебната система. През тази година предстои да бъде избран нов Висш съдебен съвет и председател на Върховния административен съд. Може би тези два избора са причината за увеличаването на шума в системата и изострянето на конфликтите в нея. Може би този шум не е разговор за съдбата на съдебната власт, а поредната предизборна кампания. И така порочният кръг ще продължи да функционира – в предизборната кампания ще очерняме всички възможни кандидати и ще ги наричаме мафиоти, лобисти и всичко каквото ни дойде наум, а после ще се чудим защо доверието в тях, а оттам - и в съдебната власт, е ниско. Дали този порочен кръг може да бъде спрян? Може, но по всичко личи, че желанието за авторитетна съдебна власт е по-слабо.", "date": "2017.05.27", "title": "САМО В ПИК И \"РЕТРО\"! Тома Биков с ексклузивен коментар: Как Лозан Панов ще назначи „независим” заместник на Цацаров"}
{"url": "http://pik.bg/%D0%B1%D0%B8%D0%B0%D0%BD%D0%BA%D0%BE%D0%BD%D0%B5%D1%80%D0%B8%D1%82%D0%B5-%D0%B2-%D0%B0%D1%82%D0%B0%D0%BA%D0%B0-%D0%B4%D0%B8-%D0%BC%D0%B0%D1%80%D0%B8%D1%8F-%D0%BF%D0%BE%D0%B4%D0%BF%D0%B8%D1%81%D0%B2%D0%B0-%D1%81-%D1%8E%D0%B2%D0%B5-news661598.html", "text": "Ръководството на Ювентус е провело разговори с Пабло Сабах, който е агент на играча на Пари Сен Жермен Анхел Ди Мария. Следващата среща между страните ще се проведе след финала на Шампионската лига, който ще се играе на 3 юни в Кардиф. Ювентус е готов да продаде Марио Манджукич за 20 милиона евро, за да привлече Ди Мария, а в допълнение ПСЖ може да получи и Марио Лемина, пише \"Новспорт\".", "date": "2017.05.27", "title": "\"Бианконерите\" в атака! Ди Мария подписва с Юве?"}
{"url": "http://pik.bg/%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%BF%D0%BE%D0%BD%D0%B8%D0%B6%D0%B8-%D0%BD%D0%B8%D0%B2%D0%BE%D1%82%D0%BE-%D0%BD%D0%B0-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%87%D0%BD%D0%B0-%D0%B7%D0%B0%D0%BF%D0%BB%D0%B0%D1%85%D0%B0-news661605.html", "text": "Нивото на терористична заплаха в Обединеното кралство е понижено. Това е съобщила Тереза Мей – министър-председател на страната. „Независимият аналитичен център е взел решение да понижи нивото на заплаха от критично до сериозно”, е заявила главата на британското правителство след заседание на  правителствения кризисен комитет \"Кобра\" на „Даунинг стрийт”.", "date": "2017.05.27", "title": "Великобритания понижи нивото на терористична заплаха"}
{"url": "http://pik.bg/%D0%BD%D0%BE%D0%B2%D0%BE-20-%D1%80%D0%B0%D1%81%D1%82%D0%B5%D0%BD%D0%B8%D1%8F-%D1%81-%D1%83%D1%88%D0%B8-news661558.html", "text": "Растенията имат възможност да усещат звуци, като например течаща вода или дори жужащи насекоми, са установили учени от университета на Западна Австралия. Те са провели експерименти, показващи, че някои растения могат да откриват звукови вълни. Биологът Моника Галиано и екипът й са работили с грах, който е бил засаден в саксия, имаща формата на обърната буква Y. Списание Scientific American описва експеримента така: Едното рамо на саксията във формата на обърната буква Y е било сложено в съд с вода или близо до  пластмасова тръба, през която тече вода. Другото рамо е било вкарано в почва. Корените на растението са се насочвали в своя растеж неизменно и само към рамото на саксията потопено във вода или близо до течаща вода. При това независимо от факта дали водата е била лесно достъпна или е преминавала в пластмасова тръба. Растенията са доказали, че „знаят“ къде е водата и са я откривали дори само когато са „чували“ звука на течащата вода в тръбата. Това доказва, че растенията могат да използват звуковите вълни за да открият от разстояние  течаща вода. Според Галиано, жизнената важност на водата за организмите е развила у тях различни стратегии, за да оцеляват при ограничени водни ресурси, включително и активното търсене на вода от тяхна страна. След като открият източник на вода, растенията могат да насочат корените си точно натам. Това беше известно и досега, но как точно откриваха наличието на вода не беше ясен механизъм, обяснява Галиано. Австралийските учени сега доказват, че корените на растенията могат да открият източник на вода като „усетят“ вибрациите генерирани от движещата се вода в тръбата. От своя страна, биологът Михаел Шьонер от университета в Грайфсвалд, Германия пише, че има все повече доказателства за акустична комуникация между животни и растения и точно в тази посока трябва да са изследванията за обмен на информация между тях. Според американски учени когато пчелите жужат в определена специфична честота, те стимулират растенията да освобождават повече полени. Изследвания показват също, че звуците могат да доведат до хормонални промени в растенията и да повлияят на поемания от тях кислород и съответно на техния растеж.", "date": "2017.05.27", "title": "Ново 20! Растения с уши"}
{"url": "http://pik.bg/%D0%B4%D1%8A%D0%B6%D0%B4%D1%8A%D1%82-%D0%BD%D0%B8-%D0%B8%D0%B7%D0%BD%D0%B5%D0%BD%D0%B0%D0%B4%D0%B0-%D0%BF%D0%BB%D0%BE%D0%B2%D0%B4%D0%B8%D0%B2%D1%81%D0%BA%D0%BE-%D1%81%D0%B5%D0%BB%D0%BE-%D0%BF%D0%BE%D1%82%D1%8A%D0%BD%D0%B0-%D0%BF%D0%BE%D0%B4-%D0%B2%D0%BE%D0%B4%D0%B0-%D1%81%D0%BD%D0%B8%D0%BC%D0%BA%D0%B8-news661617.html", "text": "Улиците на с. Браниполе, Пловдивско са под вода, съобщава Марица.бг. Поройната вода  е залива всичко по пътя си. Същата е картината и в Пловдив на ул. \"Вратцата\", където запушена шахта при всеки дъжд наводнява платното. А за да не закъсат, автомобилите въртят пред съседни пресечки, за да излязат на ул. \"Ландос\".", "date": "2017.05.27", "title": "Дъждът ни изненада! Пловдивско село потъна под вода (СНИМКИ)"}
{"url": "http://pik.bg/%D1%88%D0%B5%D1%81%D1%82%D0%B8%D0%BC%D0%B0-%D0%B4%D1%83%D1%88%D0%B8-%D0%B7%D0%B0%D0%B3%D0%B8%D0%BD%D0%B0%D1%85%D0%B0-%D0%BF%D1%80%D0%B8-%D1%81%D1%80%D1%83%D1%82%D0%B2%D0%B0%D0%BD%D0%B5-%D0%BD%D0%B0-%D1%81%D0%B3%D1%80%D0%B0%D0%B4%D0%B0-news661573.html", "text": "РИА Новости, цитирана от \"Фокус\". Шестима души са загинали, а четирима са ранени при срутване на строяща се сграда в град Цинан в китайската провинция Шандун, предаде Местните медии сочат, че загиналите и пострадалите са работници, които по време на инцидента са поставяли паркет на втори етаж на сградата. На място са пристигнали полицейски и противопожарни екипи. Пострадалите са хоспитализирани. Според предварителните данни строежът на сградата се е осъществявал незаконно.", "date": "2017.05.27", "title": "Шестима души загинаха при срутване на сграда"}
{"url": "http://pik.bg/%D0%B8%D0%BB%D0%B8%D1%8F%D0%BD%D0%B0-%D0%B9%D0%BE%D1%82%D0%BE%D0%B2%D0%B0-%D0%BE%D1%82-%D0%BA%D0%B0%D1%80%D0%BB%D0%BE%D0%B2%D0%BE-%D0%B5%D0%B2%D1%80%D0%BE%D0%BF%D0%B0-%D0%B2%D0%B8%D1%81%D0%BE%D0%BA%D0%BE-%D0%BE%D1%86%D0%B5%D0%BD%D1%8F%D0%B2%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE%D1%82%D0%BE-%D1%80%D0%BE%D0%B7%D0%BE%D0%B2%D0%BE-%D0%BC%D0%B0%D1%81%D0%BB%D0%BE-news661604.html", "text": "„Европа високо оценява българското розово масло, чийто процес на изготвяне е съпроводен от вековни културни и празнични традиции.“ Това заяви вицепрезидентът Илияна Йотова, която бе гост на Празника на розата в Карлово. Това информира БГНЕС. Българското розово масло е сред най-търсените на международните пазари и е световен стандарт за качество, каза Илияна Йотова. Вицепрезидентът подчерта, че чрез усилията, които полагат розопроизводителите, България се утвърждава и като световен лидер в опазването на културата, традициите и обичаите. Илияна Йотова припомни, че историята на розовите градини в Карловско е на повече от три века, а над 150 години страната ни осъществява износ на розово масло. Вицепрезидентът напомни, че след седем месеца страната ни ще бъде изправена пред голямо предизвикателство – да застане начело на 28 страни от континента като председател на Съвета на Европейския съюз. „Вашата роля и тази на региона е изключително важна. Каква по-хубава визитна картичка от цвета и уханието на българската маслодайна роза? Тя е била, е и ще бъде вечният символ на България“, се обърна Илияна Йотова към карловци. Вицепрезидентът пожела жителите на Карлово да опазват, развиват и работят в Райската градина на Европа, за да продължим да живеем в България, наричана от всички „страната на розите“. Илияна Йотова се включи в ритуала Розобер в розовите градини, присъства на демонстрация на розоварене в Историческия музей в града и получи символа на Карлово от тазгодишната Царица на розата.", "date": "2017.05.27", "title": "Илияна Йотова от Карлово: Европа високо оценява българското розово масло"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-%D1%80%D1%83%D1%81%D0%BA%D0%B8-%D1%81%D0%B0%D0%B9%D1%82-%D0%BD%D0%B0%D0%BF%D0%B0%D0%B4%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2-%D1%81%D0%BA%D0%B0%D0%BD%D0%B4%D0%B0%D0%BB%D0%B5%D0%BD-%D0%B0%D0%BD%D0%B0%D0%BB%D0%B8%D0%B7-%D1%81%D0%BE%D1%84%D0%B8%D1%8F-%D0%B8%D0%B3%D1%80%D0%B0%D0%B5-%D0%BF%D0%BE-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0-news661066.html", "text": "Руски сайт скочи на българската политика към НАТО и заяви, че в този контекст \"отчетливо се набива на очи антируската политика на България\" \"При това правителството на Румен Радев залага на частично обновление на бойната авиация. Нека направим анализ на това\", коментира \"Русвесна.су\". Ето какво се казва в анализа, публикуван в руския сайт: След свалянето на комунистите и идването на власт на прозападните \"демократи\" в България, Северноатлантическият алианс започна най-тясно взаимодействие със своите нови партньори. На първо място бе сътрудничеството във военно-техническата област: внимателното изучаване на натовските специалисти на изтребителите МиГ-21 и МиГ-29, щурмоваците Су-25К, хеликоптерите Ми-14, Ми-17 и Ми-24 - което донесе на НАТО огромна изгода. В момента Западът ускорено въвлича България в своята сфера на влияние във връзка с факта, че страната се намира начело на агресивно-настъпателната стратегия на алианса - разполагането на американски авиобази има изключително географско и времево предимство при планираните атаки по руски, молдавски и сръбски цели. Авиобазата \"Граф Игнатиево\" и \"Чайка\", \"Балчик\" и \"Каменец\", \"Крумово\" и \"Безмер\" активно се използват от НАТО. Военно-въздушните сили на България наброяват в своя състав 15 изтребители  МиГ-29 и МиГ-29УБ, 14 щурмоваци Су-25К и Су-25УБК, 14 учебно-бойни самолети L-39ZA «Албатрос» чешко производство, шест учебно-тренировъчни машини «Pilatus» PC-9, доставени от Швейцария, три транспортни самолета C-27J «Spartan» италианско производство (два от тях поръчани допълнително), два транспортни Ан-26, един самолет за въздушно наблюдение и аероснимки Ан-30. В правителствения авиоотряд са зачислени два ВИП-самолета - Airbus A318 и Dassault Falcon 2000 френско производство. Хеликоптерните части имат на въоръжение 20 многоцелеви машини Ми-8 и Ми-17, 18 ударни хеликоптери  Ми-24Д и Ми-24В, 12 многоцелеви средни машини на фирма «Eurocopter» AS 532 «Cougar» френско производство, шест леки многоцелеви хеликоптери Bell 206, три транспортно-бойни «Eurocopter» AS 565 «Panther». Морската авиация има в състава си шест противоподводни хеликоптери Ми-14ПЛ. Главнокомандващ на ВВС на България е  генерал-майор Цанко Стойчев, отбелязва изданието. Не бива да се забравя и това, че още през 1999 г.  България разреши да се използова въздушното й пространство за полети от самолети на страните от НАТО, които участваха в бомбардировките над Югославия, пише изданието. Между другото, България бе и сред първите страни, които обявиха подкрепата си за влизането на западната коалиция в Ирак. На територията на страната бе създадена временна американска база за зареждане на натовски самолети, които се използват във войната против Ирак. Така че днешна България е типичен проамерикански сателит, допълва медията. На 22 януари миналата година новият президент Румен Радев, когото наричат \"независим\" каннидат на левицата, бързо забрави за своите уверения за нормализиране на отношенията с Русия и продължи политиката на предшествениците си. Въпреки че е получил блестящо образование и професията на летец още по времето на социалистическа България и благодарение на съветски специалисти. Неговата биография е доста интересна, пише изданието. Румен Радев е роден на18 юни 1963 г. в Димитровград. През 1982 г. е завършил математическа гимназия в Хасково със златен медал. През 1987 г. е завършил българския университет за летци \"Георги Бенковски\" като най-добрият випускник. През 1992 г. е завършил ескадронната офицерска школа \"Максуел\" в САЩ. През 1994–1996 г. е учил в отбранителния и щабен колеж (Военна академия) \"Г. С. Раковски\", където също така е бил най-добрият випускник. Доктор е на военните науки в областта на усъвършенстването на тактическата подготовка на летателните екипажи и имитация на въздушен бой. Така че, защо НАТО се ангажира толкова ревностно да консолидира България? Да разгледаме главните мотиви на Вашингтон и Брюксел към подобни действия. България има важно географско положение в черноморския регион, което позволяват да контролира въздушното пространство на Балканите, но и западната част в акваторията на Черно море. Както е известно, в страната се развива лека, селскостопанска и винопроизводителна промишленост, развит е туризмът. Ясно е, Западът приема България като свой аграрен евтин придатък. Военните бази на НАТО в България се възприемат от Вашингтон не само като важен лост за подпомагане на неонацисткото правителство в Украйна, но и като средство за натиск върху новия президент на Молдова Игор Додон (това е тема за друг разговор), пише в статията. Но това все още не е всичко. От края на април вървят съвместни българо-американски учения на военновъздушните сили на двете страни с кодово име \"Тракийски орел-2017\". Както пресслужбата на Министерството на отбраната на България съобщи, ученията ще се провеждат на няколко етапа, считано от 29 април до юни тази година. Два самолета на американските  ВВС F-35 се приземиха на летището \"Граф Игнатиево\". Те дойдоха в България от авиобазата на ВВС на Великобритания \"Лейкенхит\". Заедно с F-35 в България пристигнаха и 20 души обслужващ персонал. При това официална София, ръководена от бившия пилот Р.умен Радев, продължава да води прозападна политика (фалшиво изявление на сегашния президент за \"приятелство с Русия\",  за \"свалянето на санкциите\" - не е нищо нищо повече от игра на думи). А Русия винаги трябва да бъде нащрек. Да си спомним мъдрите думи на руския император АлександърIII, че \"в целия свят имаме двама верни съюзници - нашата армия и нашият флот. Всички останали, при първа възможност, ще се обърнат срещу нас\". И в тази сложна геополитическа ситуация в нашата страна трябва да разчитаме само на собствените си сили. Радев никога не е бил в активната политика, нито е членувал в партия. По-рано, нормално той е бил член на БКП, но тогава в нея са влизали много военни, сред които и пилоти. На президентските избори е бил поддържан от Българската социалистическа партия. Политическите амбиции така завладели Р. Радев, че той още през  2003 г. завършил с отличен американския военно-въздушен колеж Максуел като магистър по стратегически изследвания. През 2014–2016 г.  той е бил командващ на ВВС на България. Паралелно с това, през октомври 2014 г. той организирал авиационното шоу \"Това сме ние!\" и лично изпълнил фигури от висшия пилотаж  \"Колокол\" и \"Кобрата на Пугачов\" на изтребител МиГ-29. Румен Радев е летец I клас. Личният му нальот е повече от 1400 часа. Летял е на изтребители МиГ-21 бис, МиГ-29, F-15С. Провеждал е разузнавателни полети със самолети F-16С, F/A-18С \"Хорнет\", JAS 39 \"Грипен\", Eurofighter \"Тайфун\". Воинското звание на новия президент е генерал-майор. Награден е с много медали и призове, в това число \"\" Знак за вярна служба под знамената\" III степен, почетен знак на Министерството на отбраната на България \"Святи Георги\" II степен.", "date": "2017.05.27", "title": "ЕКСКЛУЗИВНО В ПИК! Руски сайт напада България в скандален анализ: София играе по американска свирка, Румен Радев  фалшиво обеща \"приятелството с Москва\""}
{"url": "http://pik.bg/%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%BF%D0%B0%D1%80%D0%B8%D1%82%D0%B5-%D0%B7%D0%B0%D0%BF%D0%BE%D1%87%D0%B2%D0%B0%D1%82-%D0%B4%D0%B0-%D1%81%D0%B5-%D0%B2%D0%BB%D0%B8%D0%B2%D0%B0%D1%82-%D0%B2-%D0%BD%D0%B0%D1%82%D0%BE-news661597.html", "text": "Reuters, цитиран от \"Фокус\". Президентът на САЩ Доналд Тръмп заяви, че съюзниците в НАТО вече започват да увеличават приноса си към организацията, два дни след като ги сгълча, че не изразходват достатъчно средства за отбрана, предаде „Много страни членки на НАТО се разбраха да засилят средствата значително, както трябва. Парите започват да се вливат в НАТО, което ще стане значително по-силно“, заяви Тръмп.", "date": "2017.05.27", "title": "Доналд Тръмп: Парите започват да се вливат в НАТО"}
{"url": "http://pik.bg/%D1%81%D1%8A%D1%81%D0%B8%D0%BF%D0%B0-%D0%BB%D0%B8-%D1%8F-%D0%B3%D1%80%D0%B8%D1%88%D0%BE-%D1%88%D0%B5%D1%80%D1%86%D0%B8-%D1%81-%D0%B2%D0%BB%D1%83%D0%B4%D1%8F%D0%B2%D0%B0%D1%89%D0%B0-%D1%81%D0%BD%D0%B8%D0%BC%D0%BA%D0%B0-%D0%BD%D0%B8%D0%BA%D0%BE%D0%BB-%D0%BF%D0%BE%D0%B3%D0%BB%D0%B5%D0%B4%D0%BD%D0%B0-%D0%BA%D1%8A%D0%BC-%D0%BE%D0%B1%D0%B5%D0%BA%D1%82%D0%B8%D0%B2%D0%B0-%D0%B8-%D0%BF%D0%BE%D0%BA%D0%B0%D0%B7%D0%B0-news661586.html", "text": "Разделени ли са Григор Димитров и Никол Шерцингер? Този въпрос вълнува феновете на тенисиста и певицата. В чужбина излязоха информации за край на звездната връзка, а Никол... възхити почитателите си с красива снимка. Шерци в момента е в САЩ. Красивата звезда публикува своя снимка от Хендерсънвил, Северна Каролина. Шерцингер показва сексапил от най-висока категория. В момента тя тръпне около римейка на култовия филм Мръсни танци. Никол влезе в ролята на Пени - детската любов на главния герой Джони, която по-късно се превръща в негова добра приятелка и партньор в танците. Очаква се филмът да предизвика сериозен интерес. А информациите, че Димитров и Шерцингер вече не са заедно набират сила. \"Никол е съсипана! Тя мислеше, че може би този път е намерила Избрания, но не се получи\", написа \"Индипендънт\", цитирайки източник близък до американската певица. Междувременно Шерци се радва на десетки хиляди харесвания в известна социална мрежа със следното изкусително фото.", "date": "2017.05.27", "title": "\"Съсипа\" ли я Гришо? Шерци с влудяваща снимка, Никол погледна към обектива и показа..."}
{"url": "http://pik.bg/%D0%BE%D0%B1%D0%B2%D0%B8%D0%BD%D0%B8%D1%85%D0%B0-%D0%BC%D0%BE%D1%81%D0%BA%D0%B2%D0%B0-%D0%B7%D0%B0-%D0%B0%D1%80%D0%B5%D1%81%D1%82%D0%B0-%D0%BD%D0%B0-%D0%BA%D0%BC%D0%B5%D1%82%D0%B0-%D0%BD%D0%B0-%D0%BA%D0%B8%D1%88%D0%B8%D0%BD%D0%B5%D0%B2-news661588.html", "text": "IPN, цитиран от \"Фокус\". „Ясно е, че това е политическа заповед. Догодина ще празнуваме сто години от обединението с Румъния. Дорин Киртоаке възнамеряваше да организира мероприятия по случай събитието, докато Москва не иска така. Всичко е геополитика“, заяви Гимпу. Според него членовете на партията са започнали да имат проблеми, след като социалистът Игор Додон бе избран за президент на страната. Председателят на Либералната партия на Молдова Михай Гимпу заяви, ме арестът на кмета на Кишинев Дорин Киртоаке е политическа заповед, свързана с Москва, предаде", "date": "2017.05.27", "title": "Обвиниха Москва за ареста на кмета на Кишинев"}
{"url": "http://pik.bg/%D0%BF%D1%83%D1%82%D0%B8%D0%BD-%D1%81%D0%B5-%D1%80%D0%B0%D0%B7%D0%B1%D1%80%D0%B0-%D1%81-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D0%BD%D0%B0-%D0%B8%D1%80%D0%B0%D0%BD-%D1%80%D1%83%D1%85%D0%B0%D0%BD%D0%B8-%D0%B7%D0%B0-%D1%81%D1%8A%D1%82%D1%80%D1%83%D0%B4%D0%BD%D0%B8%D1%87%D0%B5%D1%81%D1%82%D0%B2%D0%BE-%D0%B2-%D1%81%D0%B8%D1%80%D0%B8%D1%8F-news661613.html", "text": "Руският президент Владимир Путин се обади на Хасан Рухани за преизбирането му като държавен глава, при което двамата обсъдиха ситуацията в Сирия, съобщи Кремъл. Това информира ТАСС, цитира БГНЕС. \"При обсъждането на ситуацията в Сирия, беше подчертано значението на засилването на съвместните усилия за насърчаване на политическо и дипломатическо решение на конфликта в тази страна, по-специално в рамките на преговорите в Астана и процеса на прилагане на Меморандума за създаване на зони на деескалация\", се казва в изявление. Двете страни се договориха да продължат контактите в двустранни и многостранни формати.", "date": "2017.05.27", "title": "Путин се разбра с президента на Иран Рухани за сътрудничество в Сирия"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8-%D0%B2%D0%B4%D0%B8%D0%B3%D0%BD%D0%B0%D1%82%D0%B8-%D0%BF%D0%BE-%D1%82%D1%80%D0%B5%D0%B2%D0%BE%D0%B3%D0%B0-%D0%BE%D1%82-%D0%B1%D0%B0%D0%B7%D0%B0-%D0%B2-%D1%88%D0%BE%D1%82%D0%BB%D0%B0%D0%BD%D0%B4%D0%B8%D1%8F-news661626.html", "text": "Два изтребителя „Тайфун“ на кралските военновъздушни сили (ВВС) на Великобритания са излетели по тревога от авиобаза Лосимут в Североизточна Шотландия, съобщава \"Дейли експрес\". Все още не е известна причината за тяхното излитане, допълват от \"Фокус\". Говорител от Министерството на отбраната заяви, че ведомството ще излезе с изявление относно инцидента.", "date": "2017.05.27", "title": "ИЗВЪНРЕДНО! Британски изтребители вдигнати по тревога от база в Шотландия "}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D1%82%D0%B0%D0%BA%D1%81%D0%B8-%D0%BF%D0%B0%D0%B4%D0%BD%D0%B0-%D0%B2-%D1%80%D0%B5%D0%BA%D0%B0-%D1%8F%D0%BD%D1%82%D1%80%D0%B0-12-%D0%B3%D0%BE%D0%B4%D0%B8%D1%88%D0%BD%D0%BE-%D0%BC%D0%BE%D0%BC%D0%B8%D1%87%D0%B5-%D0%B5-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%BE-news661623.html", "text": "Таксиметров автомобил е паднал в река Янтра, при инцидента е пострадало 12-годишно момиче. Това съобщи  „Фокус“,цитирайки пресцентъра на ОДМВР-Габрово. Произшествието е станало около 11.30 часа. Водачът, който е на 66 години, е изгубил контрол над управлението на автомобила, излязъл е извън пътя и е паднал в коритото на реката. При инцидента е пострадало 12-годишно момиче, което е пътувало на задната седалка. То е настанено в Габровската болница с фрактура на лявата раменна кост, без опасност за живота. На водача е взета проба за употреба на алкохол, като дрегерът е отчел нулев резултат. Извършен е оглед за установяване на причините и обстоятелствата за пътнотранспортното произшествие. Образувано е досъдебно производство.", "date": "2017.05.27", "title": "ИЗВЪНРЕДНО! Такси падна в река Янтра, 12-годишно момиче е пострадало "}
{"url": "http://pik.bg/%D0%BA%D1%83%D1%80%D0%B8%D0%BE%D0%B7-%D1%80%D1%83%D1%85%D0%BD%D0%B0-%D0%BA%D1%8A%D1%89%D0%B0%D1%82%D0%B0-%D0%BD%D0%B0-%D0%B4%D0%B0%D1%80%D0%B8%D1%82%D0%B5%D0%BB%D0%BA%D0%B0%D1%82%D0%B0-%D0%BD%D0%B0-%D0%BA%D0%B0%D1%80%D0%BB%D0%BE%D0%B2%D0%BE-%D0%BF%D0%B5%D0%BA%D0%B0-%D0%BF%D0%BE%D0%BF%D0%BE%D0%B2%D0%B0-%D0%BF%D1%80%D0%B5%D0%B4-%D1%81%D0%BB%D0%B8%D1%81%D0%B0%D0%BD%D0%B8%D1%82%D0%B5-%D0%BF%D0%BE%D0%B3%D0%BB%D0%B5%D0%B4%D0%B8-%D0%BD%D0%B0-%D1%8F%D0%BF%D0%BE%D0%BD%D1%81%D0%BA-news661610.html", "text": "Проливният дъжд  днес събори къща паметник на културата  в Карлово.  Тя се е срутила на няколко крачки от група японски туристи, които са се връщали от Историческия музей  и от Бухаловия хан, където по случай Празника на розите има изложение на карловските занаятчии.  Само случайността е спасила минаващите по улицата от инцидент, съобщава МарицаБГ.. Къщата се намира на улица „Васил Левски” в архитектурния резерват Старинно Карлово и е съседна на Бухаловия хан, където се помещава Центърът за занаяти на Туристически комплекс Старинно Карлово. Тя е частна собственост и е поне на век и половина. Сегашните и собственици са пенсионерите Николай и Пенка Барекови. Мъжът е наследник на карловската възрожденска деятелка Пека Попова, завещала Бухаловия хан за културно-просветни нужди на Карлово. Къщата е необитаема от години. Стопаните й нямат възможност да я поддържат. Николай Бареков е възрастен и болен, почти неподвижен, двамата са с ниски пенсии, а синът им е извън България, разказаха съседи. Преди няколко години Барекови се изнесли от къщата в друг имот. Те дарили на Историческия музей в Карлово голяма част от обзавеждането, битови предмети  и документи, запазени от Пека Попова. Пенка и Николай Барекови правеха опити да дарят възрожденската къща на карловския конкурс за оперно пеене, който се организира от белгийката Вероник Стеено, но дамата отказа да го приеме заради лошото състояние на сградата. Заради това че е опасна, от няколко месеца къщата бе отцепена с червени ленти. Тя рухваше постепенно. Днес обаче  покривът  и не издържа на продължителния дъжд и рухна. Тази година това е втората къща от ансамбъла възрожденски на улица „Васил Левски”, свързани с дарителката Пека Попова, които се сринаха от невъзможността им собствениците им да ги поддържат.", "date": "2017.05.27", "title": "КУРИОЗ! Рухна къщата на дарителката на Карлово Пека Попова пред слисаните погледи на японски туристи"}
{"url": "http://pik.bg/%D0%BC%D0%B8%D1%81%D1%82%D0%B5%D1%80%D0%B8%D1%8F-%D0%BB%D0%B0%D0%B2%D0%B0%D0%BD%D0%B4%D1%83%D0%BB%D0%BE%D0%B2%D0%B8-%D0%BD%D0%B0%D1%81%D0%B0%D0%B6%D0%B4%D0%B5%D0%BD%D0%B8%D1%8F-%D0%B7%D0%B0%D0%B3%D0%B8%D0%B2%D0%B0%D1%82-%D0%BD%D0%B8%D0%BA%D0%BE%D0%B9-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D0%BE%D0%B1%D1%8F%D1%81%D0%BD%D0%B8-%D0%B7%D0%B0%D1%89%D0%BE-news661620.html", "text": "Стари лавандулови насаждения, на по 5-6 години, в страната умират и никой няма обяснение защо се случва това, алармираха фермери в „Агрозона“. Такива случаи има в цяла България, особено в Централна и Южна България, както и в района на Бургас, Варна и Добрич, алармират производители на етерично-маслени култури. Ситуацията напомня масовото унищожение на лавандулови насаждения от бактерията столбур във Франция между 2005 г. и 2010 г., заради която страната загуби лидерството си на световния пазар за лавандулово масло. Според някои агрономи обяснението е, че миналата година през лятото нямаше дъждове, а зимата бе много студена, но според фермерите това не е задоволително научно обяснение. Професори от Аграрния университет в Пловдив, към които стопаните са се обърнали за съвет, са категорични, че няма болест по лавандулата. Масово изсъхване на стари насаждения имат и земеделски производители от Гърция, които са потърсили свои български колеги, за да разберат дали не знаят нещо повече.", "date": "2017.05.27", "title": "МИСТЕРИЯ: Лавандулови насаждения загиват, никой не може да обясни защо"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B2%D0%B8%D0%BA%D1%82%D0%BE%D1%80%D0%B8%D1%8F-%D0%BF%D0%B5%D1%82%D1%80%D0%BE%D0%B2%D0%B0-%D0%BF%D1%80%D0%B0%D0%B7%D0%BD%D1%83%D0%B2%D0%B0-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D0%BA%D0%BE%D1%82%D0%BE-%D0%BA%D1%80%D0%B5%D1%81%D0%BB%D0%BE-%D0%BD%D0%B0-%D0%BA%D1%80%D0%B0%D0%BB%D0%B5%D0%B2-news660024.html", "text": "Виктория Петрова сияе от щастие, че отново е министерша. „Всички поздравяват Вики в нюзрума. Тя е много доволна, че любимият й Кралев отново е министър. Беше доста напрегната през кампанията, защото до последно нищо не беше сигурно. Сега обаче е много доволна”, споделят нейни колеги от Би Ти Ви. Според отлично информирани близки до водещата на новините именно тя е човекът, който подкрепя и напътства Кралев. Той дори се допитал до нея дали отново да поеме поста, въпреки че знаел нейното мнение и това, че тя ще се съгласи с него. Според слуховете двамата се разделили след оставката на Борисов след президентските избори. Те обаче се оказаха неверни, дори напротив. Виктория подкрепила Кралев в този труден момент и била до него през цялата кампания, доколкото това й е възможно предвид тежката й работа в Би Ти Ви. Хубавата Виктория и Красен се залюбиха почти веднага след както Кралев стана министър покрай интервю в Би Ти Ви, където работи синеоката водеща. След като се събраха, спортният бос обзаведе по последна мода общото им жилище и не щадял средства, за да угоди и да направи щастлива своята половинка. Според запознати Кралев дори бил готов да се обвърже с Виктория на брега на морето, което е нейна мечта. Новинарката си представяла идеалната сватба именно на фона на разбиващите се вълни, но двамата още не били готови за тази важна стъпка, независимо че са сгодени. Те решили, че медийното внимание им идва в повече и разредили обществените си излизания, тъй като не искали личният им живот да е на показ. „Виктория се влюби в човека Красен, а не в поста му. Тя е жена, която изпати много в любовта. Зад гърба си има един провален брак, нещо, което й се отрази много тежко. Тя трудно допусна Кралев в живота си, но видя в него една стабилност и доверие, което за нея е много важно. Но не иска любовта и връзката им да са достояние на всички”, коментират колеги на новинарката.", "date": "2017.05.27", "title": "САМО В ПИК И \"РЕТРО\"! Виктория Петрова празнува министерското кресло на Кралев "}
{"url": "http://pik.bg/%D1%82%D1%83%D1%80%D0%B8%D1%81%D1%82-%D0%B7%D0%B0%D1%81%D0%BD%D0%B5-%D0%B7%D0%B0%D1%80%D0%B0%D0%B6%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D1%82%D0%BE%D1%80%D0%BD%D0%B0%D0%B4%D0%BE-%D0%BD%D0%B0-%D0%BE%D1%81%D1%82%D1%80%D0%BE%D0%B2-%D0%BA%D0%BE%D1%80%D1%84%D1%83-%D0%B2%D0%B8%D0%B4%D0%B5%D0%BE-news661636.html", "text": "Един от почиващите на гръцкия остров Корфу британски туристи- шотландецът Кейрън Диксън успя да хване с телефона си зараждането на торнадо. Това е станало в селището Касиопи, където в местен хотел има много чужденци, съобщи „Дейли мейл”. Интересното е това, че торнадото се ражда в морето и мощният вятър заставя морската вода да се движи по вертикална спирала. Само за секунди торнадото достига няколко метра в диаметър, показват още кадрите, заснети от балкота на хотела. Въпреки реалната опасност, шотландецът показва завидно присъствие на духа и прави уникални видеокадри, които вече намират много голям интерес в интернет.", "date": "2017.05.27", "title": "Турист засне зараждането на торнадо на остров Корфу (ВИДЕО)"}
{"url": "http://pik.bg/300-%D0%BC%D0%B8%D0%BB%D0%B8%D0%BE%D0%BD%D0%B0-%D0%BB%D0%B5%D0%B2%D0%B0-%D1%81%D0%B0-%D0%BF%D1%80%D0%B8%D1%85%D0%BE%D0%B4%D0%B8%D1%82%D0%B5-%D0%BE%D1%82-%D0%B2%D0%B8%D0%BD%D0%B5%D1%82%D0%BA%D0%B8-%D0%BF%D1%80%D0%B8-%D1%82%D0%BE%D0%BB-%D1%81%D0%B8%D1%81%D1%82%D0%B5%D0%BC%D0%B0-%D1%82%D0%B5-%D1%89%D0%B5-%D1%81%D0%B0-1-%D0%BC%D0%B8%D0%BB%D0%B8%D0%B0%D1%80%D0%B4-news661640.html", "text": "Приходите от винетните стикери, които са задължителни за леките и тежкотоварните автомобили при предвижване по републиканската пътна мрежа, са в размер около 300 млн. лева. Това стана ясно от думите на регионалния министър Николай Нанков. Нанков направи изказването си по време на брифинг след извънредното заседание на кабинета по въпросите за войната по пътищата и качеството на храните. Постъпленията, събрани от винетки, се използват единствено за поддържането на пътната мрежа, потвърди министърът. „Колкото по-бързо въведем интегрираната смесена система за ТОЛ такси и електронни винетки за леките автомобили, толкова по-бързо ще разполагаме с необходимия ресурс за ефективното и качествено поддържане на републиканската пътна мрежа“, цитира думите на Нанков „Фокус“. „По наши данни, още първата година след въвеждането на ТОЛ такси и електронни винетки ще имаме възможност да генерираме приходи от почти 1 млрд. лв. Толкова са и нуждите на сектора, за да има качествена и безопасна инфраструктура“, добави министърът. По думите му е резонно автомобилите, които амортизират в по-голяма степен пътищата, да плащат повече. „Крайно време е България да използва своето геостратегическо положение и да може по адекватен начин да таксува транзитно преминаващите тежкотоварни автомобили“, добави Нанков.", "date": "2017.05.27", "title": "300 милиона лева са приходите от винетки, при ТОЛ система те ще са 1 милиард"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B7%D0%B2%D0%B5%D1%80%D1%81%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B2-%D1%88%D1%83%D0%BC%D0%B5%D0%BD-%D0%BA%D0%BE%D0%BB%D0%B0-%D0%B8%D0%B7%D0%BB%D0%B5%D1%82%D1%8F-%D0%BE%D1%82-%D0%BF%D0%BB%D0%B0%D1%82%D0%BD%D0%BE%D1%82%D0%BE-%D1%82%D1%80%D0%B8%D0%BC%D0%B0-%D1%81%D0%B5-%D0%B1%D0%BE%D1%80%D1%8F%D1%82-%D0%B7%D0%B0-%D0%B6%D0%B8%D0%B2%D0%BE%D1%82%D0%B0-%D1%81%D0%B8--news661650.html", "text": "Тежка катастрофа е станала по бул.“Ришки проход“ в Шумен, съобщи \"Топновини\". По първоначална информация лекия автомобил е излетял от пътното платно. Сигнал за инцидента е получен в 17:27 часа. Съобщено е, че водач на лек автомобил Рено „Лагуна“ - 23 годишен шуменец губи управление на превозното средство, излиза в дясно от пътното платно, преминал е крайпътните храсти и е паднал в дерето. В автомобила освен водача са пътували още трима души, двама мъже и една жена. Четиримата са откарани в МБАЛ Шумен. Водачът е бил контактен, но е съобщил че има болки навсякъде. Останалите трима пътника са в тежко състояние. Очевидци са видели колата да криволичи със страшно висока скорост. Към този момент на мястото на инцидента са екипи на Спешна помощ, пожарна и полицейски патрули.", "date": "2017.05.27", "title": "ИЗВЪНРЕДНО! Зверска катастрофа в Шумен-кола излетя от платното, трима се борят за живота си (ОБНОВЕНА) "}
{"url": "http://pik.bg/%D0%B2%D1%8A%D1%82%D1%80%D0%B5%D1%88%D0%BD%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D1%8F%D0%BC%D0%B0-%D0%B4%D0%B0-%D0%B8%D0%BC%D0%B0-%D0%B1%D0%BB%D0%BE%D0%BA%D0%B0%D0%B4%D0%B0-%D0%BD%D0%B0-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D1%81-%D0%B3%D1%8A%D1%80%D1%86%D0%B8%D1%8F-news661644.html", "text": "Вътрешният министър Валентин Радев, заедно с главния секретар на МВР Младен Маринов посети гранично контролно-пропускателния пункт, инспектира работата на място и се срещна с представители на НАП и агенция \"Митници\" за координиране на работата по граничния контрол, съобщи БГНЕС. Вчера от Съюза на международните превозвачи обявиха намерението си да започнат протести и евентуално да блокират от понеделник границата с Гърция заради мудната работа на българските власти. \"Проблемът на този етап е решен. След проведените разговори между областния управител и превозвачите е постигнато временно съгласие”, допълни Радев. Според него известни проблеми има откъм гръцката страна, като предстоят преговори. \"Днес не бяха констатирани опашки от чакащи да влязат на българска територия. Но ще се работи за по-нататъшно облекчаване на пропускателния режим\", уточни вътрешният министър. Според него навсякъде заради тероризма е затегнат контролът, но това не значи, че опасността ще ни отмине, затова всеки един от нас трябва да бъде бдителен и с будна съвест. \"Вземат се мерки за намаляване на времето за проверки и повишаване на пропускателната способност през граничен пункт \"Кулата - Промахон\". Автомобилният трафик е изключително голям и действията са неотложни\", добави Валентин Радев. По думите на вътрешния министър всяко денонощие през ГКПП \"Кулата\" минават по 1700 камиона, а инфраструктурата в зоната не е променяна и разширявана от години. \"За да не стават повече катастрофи в Кресненското дефиле, трябва да направим магистралата\", така вътрешният министър коментира опасния участък от Е-79\", каза още Валентин Радев. От тази сутрин на пункта работи трети кантар за камионите и трасетата, по които те минават. Постигнато е съгласие времето за проверка да се оптимизира и да е между 2 и 5 минути, а при натоварване - да се подготвят още две трасета.", "date": "2017.05.27", "title": "Вътрешният министър: Няма да има блокада на границата с Гърция"}
{"url": "http://pik.bg/rip-%D0%BA%D0%BC%D0%B5%D1%82%D0%B8%D1%86%D0%B0%D1%82%D0%B0-%D0%BD%D0%B0-%D0%B1%D1%81%D0%BF-%D0%BF%D0%BE%D0%B3%D1%80%D0%B5%D0%B1%D0%B0-%D1%80%D0%BE%D0%BA%D0%B0-%D0%B2-%D0%BA%D0%B0%D0%B2%D0%B0%D1%80%D0%BD%D0%B0-%D1%86%D0%BE%D0%BD%D0%BA%D0%BE-%D1%86%D0%BE%D0%BD%D0%B5%D0%B2-%D0%BA%D0%BC%D0%B5%D1%82%D1%8A%D0%BB%D0%B0-%D0%B8%D0%B7%D1%80%D0%B8%D0%B3%D0%BD%D0%B0-%D0%B2%D1%8A%D0%B2-%D1%84%D0%B5%D0%B9%D1%81%D0%B1%D1%83%D0%BA-%D1%81%D1%80%D0%B5%D1%89%D1%83--news661210.html", "text": "Само напомням, че при встъпването си в длъжност и много пъти след това тази госпожа /другарка/ все заявяваше, че ще запази всичко изградено досега и ще надгражда. Това е поредното доказателство за дълбоко неморалната същност на настоящото каварненско управление. След „убийството“ на дългогодишния фест /11 години/ светлината в тунела е в това, че по други места в България рокаджиите ще имат възможност да слушат и гледат любимите си световни рок идоли. Тъжна новина за почитателите на рока и хевиметъла! За пръв път от 2006-та година насам рок фестивал в Каварна няма да има. Краят на тази епоха сложи официално кметицата Нина Ставрева, която не планира тази година рок събития в града, познат сред фенове като рок-столицата на България. От пресцентъра на община Каварна потвърдиха, че тази година рок концерти в града няма да има, а съвсем скоро Нина Ставрева ще излезе и с изявление по темата. Днес тя не беше открита за коментар. Темата с края на рока в Каварна беше коментирана и от бившия кмет на града, създал традицията на фестивала - Цонко Цонев, известен като Кметъла. R.I.P. Kavarna rock fest", "date": "2017.05.27", "title": "R.I.P.! Кметицата на БСП погреба рока в Каварна! Цонко Цонев-Кметъла изригна във Фейсбук срещу другарката Ставрева"}
{"url": "http://pik.bg/%D0%B5%D1%80%D0%B4%D0%BE%D0%B3%D0%B0%D0%BD-%D0%B7%D0%B0%D0%BF%D0%BE%D1%87%D0%B2%D0%B0%D0%BC%D0%B5-%D0%BF%D0%BE%D0%B4%D0%BE%D0%B1%D1%80%D1%8F%D0%B2%D0%B0%D0%BD%D0%B5-%D0%BD%D0%B0-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F%D1%82%D0%B0-%D1%81-%D0%B1%D1%80%D1%8E%D0%BA%D1%81%D0%B5%D0%BB-news661632.html", "text": "Получихме от Брюксел работен план от 12 месеца за подобряване на нашите отношения и преодоляване на кризата в тях. Съгласно този план ще предприемем определени крачки за това. С тези думи Реджеп Ердоган обясни какво са се разбрали с Европейската комисия за подобряване на отношенията, съобщи „Хабер тюрк”. Турският президент направи изявлението си след като кацна в Турция след срещата на върха на НАТО, на която той присъства. Според неговите думи, Брюксел е поел ангажименти за либерализиране на визовия режим с Турция и продължаване на финансовата помощ за приетите на територията на страната бежанци. Не стана ясно какви ще са ответните ходове на Анкара, към която ЕС има сериозни претенции както по отношение на спазването на човешките права, така и за намерението да се въведе смъртно наказание. Превод: ПИК", "date": "2017.05.27", "title": "Ердоган: Започваме подобряване на отношенията с Брюксел"}
{"url": "http://pik.bg/%D1%81%D1%83%D0%BF%D0%B5%D1%80-%D1%85%D0%B8%D1%82-%D0%B4%D0%B8%D0%B5%D1%82%D0%B0-%D1%81-%D1%87%D0%B5%D1%80%D0%B5%D1%88%D0%B8-%D1%82%D0%BE%D0%BF%D0%B8-%D0%B4%D0%BE-8-%D0%BA%D0%B8%D0%BB%D0%BE%D0%B3%D1%80%D0%B0%D0%BC%D0%B0-%D0%BD%D0%B0-%D1%81%D0%B5%D0%B4%D0%BC%D0%B8%D1%86%D0%B0-news661633.html", "text": "Диета с череши набира популярност в мрежата. Резултатите според повечето дами са възхитителни. Смята се, че могат да се свалят до осем килограма за седмица, ала повечето препоръчват по-лек режим от 5 дни, разказват от \"Марица\". Режимът е здравословен и прочистващ. За разлика от повече монодиети тази предлага неповторим вкус и всеобщото мнение е, че се издържа лесно. Включва плодови салати и сокове.", "date": "2017.05.27", "title": "СУПЕР ХИТ! Диета с череши топи до 8 килограма на седмица "}
{"url": "http://pik.bg/e%D1%8A%D1%80%D0%B1%D1%8A%D1%81-%D0%B7%D0%B0%D0%BF%D0%BE%D1%87%D0%BD%D0%B0-%D0%B4%D0%B0-%D1%81%D1%82%D1%80%D0%BE%D0%B8-%D0%B7%D0%B0%D0%B2%D0%BE%D0%B4-%D0%B7%D0%B0-%D1%85%D0%B5%D0%BB%D0%B8%D0%BA%D0%BE%D0%BF%D1%82%D0%B5%D1%80%D0%B8-%D0%B2-%D0%BA%D0%B8%D1%82%D0%B0%D0%B9-news661648.html", "text": "Еърбъс груп  започна строежа на първия си завод за хеликоптери в Китай, съобщиха световните агенции. Очаква се предприятието да отвори врати в края на идната година в град Циндао, Източен Китай. Заводът за сглобяване на хеликоптери е съвместен проект на френско-германската Еърбъс хеликоптърс, дъщерна компания на Еърбъс груп и китайската Циндао юнайтед дженерал авиейшън (Qingdao United General Aviation), уточни ТАСС. Първоначално ще се сглобяват до 18 леки хеликоптера Ейч 135 (H135) годишно, но производствените мощности могат да бъдат увеличени в зависимост от нуждите на пазара. Първият хеликоптер трябва да слезе от конвейера през 2019 година. Миналата година Китай стана най-големият пазар за граждански хеликоптери на Еърбъс хеликоптърс. Според прогнозите, с които разполага китайската информационна агенция Синхуа, през следващите 20 години на Китай ще са му нужни около 600 леки хеликоптера тип Ейч 135, които се използват широко за медицински нужди, от полицията, пожарните, спасителите, както и в сектора на туризма.", "date": "2017.05.27", "title": "Eърбъс започна да строи завод за хеликоптери в Китай "}
{"url": "http://pik.bg/%D1%80%D0%BE%D0%B7%D0%BE%D0%B1%D0%B5%D1%80%D1%8A%D1%82-%D0%B7%D0%B0%D0%BF%D0%BE%D1%87%D0%BD%D0%B0-%D1%82%D1%83%D1%80%D0%B8%D1%81%D1%82%D0%B8-%D1%81%D0%B5-%D0%B2%D0%B5%D1%81%D0%B5%D0%BB%D1%8F%D1%82-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D0%B8%D1%82%D0%B5%D0%BB%D0%B8-%D0%B3%D0%BE%D1%82%D0%B2%D1%8F%D1%82-%D0%BF%D1%80%D0%BE%D1%82%D0%B5%D1%81%D1%82%D0%B8-news661647.html", "text": "Розопроизводители готвят протести заради рекордно ниската изкупна цена на розовия цвят. Това стана ясно, след като тази сутрин беше даден старт на розобера в розовата долина на Карлово. В момента изкупната цена драстично е паднала от 5 на 3 лева, съобщи „Трафик нюз”. „Държавата е нормално да субсидира розопроизводителите, но докога ще ни третира с хората, които гледат само ливади, защото нашето производство изисква сеене, рязане, бране – всичко това е ръчен труд”, коментира розопроизводителят от Карлово Георги Андонов. Ако не бъдат подпомогнати от държавата или от европейски фондове, производителите на розовия цвят са готови на протести. Иначе празникът си е празник и както винаги се радва на туристи от чужбина. тази година тук са японци, които знаят за българската роза и са нейни фенове.", "date": "2017.05.27", "title": "Розоберът започна! Туристи се веселят, производители готвят протести"}
{"url": "http://pik.bg/%D1%88%D0%BE%D0%BA-%D0%BD%D0%B0%D0%B7%D0%BE%D0%B2%D0%B0%D1%85%D0%B0-%D0%BD%D0%B0%D0%B9-%D0%BE%D0%BF%D0%B0%D1%81%D0%BD%D0%BE%D1%82%D0%BE-%D0%BC%D1%8F%D1%81%D1%82%D0%BE-%D0%B2-%D1%81%D0%BE%D1%84%D0%B8%D1%8F-%D0%B2%D0%B8%D0%B6%D1%82%D0%B5-%D0%BA%D0%BE%D0%B5-%D0%B5-%D1%82%D0%BE-news661658.html", "text": "Най-опасното място в столицата се оказва \"Лъвов мост\". Там действат свирепи обирджии,които атакуват невинните минувачи, съобщи БиТиВи, цитирайки данни за уличните кражби от полицията. Районът е известен и с масираното присъстиве на проститутки, мигранти и хора без документи. \"В София действат трима- четирима обирджии по улиците. Това са предимно лица от ромски произход- комплексирани, безработни. Те действат по тъмно, предпочитат района около \"Лъвов мост\". Нападат жени, възрастни хора и пийнали мъже. Издърпват чанти и бижута, взимат и мобилни телефони\", разказват униформените. Полицаите  допълват, че един от тези улични обирджии е и Тунджай, който уби невинна жена в столичния квартал \"Люлин\" заради 80 лева. Униформените още помнят друга негова нагла кражба, при която пребил до смърт мъж заради 300 лева. Човекът бил барман и бандитът го издебнал, като се прибирал след работа. Многократно удрял жертвата си в главата. В момента на залаването на Тунджай кръвта на мъжа още била по дрехите му. И това не е единственият бандит, който дебне хората в столицата. Така че бъдете внимателни, когато минавате през този район, съветват от полицията.", "date": "2017.05.27", "title": "ШОК: Назоваха най-опасното място в София, вижте кое е то"}
{"url": "http://pik.bg/%D0%B3%D1%80%D1%8A%D1%86%D0%BA%D0%B8-%D0%B8%D0%BD%D0%B2%D0%B5%D1%81%D1%82%D0%B8%D1%82%D0%BE%D1%80-%D1%81%D0%B5-%D0%BE%D1%82%D0%BA%D0%B0%D0%B7%D0%B0-%D0%B4%D0%B0-%D1%81%D1%82%D1%80%D0%BE%D0%B8-%D1%82%D1%8E%D1%82%D1%8E%D0%BD%D0%B5%D0%B2%D0%B0-%D1%84%D0%B0%D0%B1%D1%80%D0%B8%D0%BA%D0%B0-%D0%BA%D1%80%D0%B0%D0%B9-%D0%BF%D0%BE%D0%B4%D0%BA%D0%BE%D0%B2%D0%B0-news661646.html", "text": "Прословутата мега инвестиция на гръцки предприемачи за строеж на тютюнева фабрика край кирковското село Подкова няма да се осъществи съобщи „24 Родопи”, като се позова на запознати с дейността на дружеството „Секе“ в България. Базираното в Ксанти дружество „Секе“ се отказва от намерението си да строи цех и да назначи 120 работници от общината за промишлена обработка на тютюн. Чрез дружеството си „Секе Кърджали“, гърците са стартирали процедура за продажба на терена край Подкова на фирма „Виктори Гр 71“, с управител Артур Виктор Хачатурян, като новият собственик ще строи мандра. Новият инвеститор ще открие две работни места. Имотът в района на Подкова бе купен през декември 2013 г., но преговорите с общината са започнали около година по-рано. Парцелът е на стойност 109 хил. лева и има ключово местоположение на международния път Маказа - Комотини в близост до село Подкова. Тогавашният кмет на Кирково Сали Рамадан съобщи, че изграждането на предприятието ще започне през пролетта на 2014 година. Интерес към същия терен проявяваха и две консервни фабрики, които искаха да монтират мощности за обработка и консервиране на пипер в Подкова. „Секе“ придоби терена за строителство на фабрика край Подкова, но междувременно се установи в района на Момчилград. Преди година дружеството получи разрешение от правителството разрешение за промишлена обработка на тютюн. Тогава бе установено, че „Секе Кърджали“ разполага с необходимите технически и технологични възможности за промишлена обработка на тютюн и за формиране на еднородни по качество партиди, отговарящи на съответните типове и произходи от Закона за тютюна и тютюневите изделия. Мощностите на цеха в Момчилград са с производителност 12 тона на смяна. Складовите помещения за съхранение на суровия тютюн и готовата продукция пък са с общ капацитет 500 тона. Изключителните акционери на „Секе“ са съюзите на земеделските кооперации на най-важните тютюнопреработвателни райони на Северна Гърция. Съюзът на тютюнопроизводителите в Ксанти е редовен доставчик за големи тютюневи компании.", "date": "2017.05.27", "title": "Гръцки инвеститор се отказа да строи тютюнева фабрика край Подкова"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%BB%D0%BE%D0%B7%D0%B0%D0%BD-%D0%BF%D0%B0%D0%BD%D0%BE%D0%B2-%D0%B7%D0%B0-%D1%80%D1%8A%D0%BA%D0%B0-%D1%81-%D0%B6%D0%B5%D0%BD%D0%B0-%D1%81%D0%B8---%D0%B8%D0%B7%D0%BF%D1%80%D0%B0%D1%89%D0%B0-%D0%B0%D0%B1%D0%B8%D1%82%D1%83%D1%80%D0%B8%D0%B5%D0%BD%D1%82-%D1%83%D0%BD%D0%B8%D0%BA%D0%B0%D0%BB%D0%BD%D0%BE-%D0%B2%D0%B8%D0%B4%D0%B5%D0%BE-news661659.html", "text": "Шефът на ВКС Лозан Панов изпрати днес абитуриент, видя репортер на ПИК. Панов бе повече от доволен, че доведеният му син завършва успешно Американския колеж. Шефът на ВКС държеше през цялото време своята нова съпруга Бети Панова, станала известна като Черния лебед в медийните среди. Макар двамата да имат официален брак от година и половина, г-жа Панова стана известна на публиката едва преди няколко месеца. Самият Панов я крие от светлините на прожекторите и я представя пред най-близкия си кръг от приятели. За Елисавета Тодорова, както е по баща, се знае само, че е вдовица, съпругът й е починал през 2005 година. Тя и Панов се венчават без много шум, а според други бракът им дори бил таен. Независимо от това по всичко личи, че шефът на ВКС е станал истински татко на сина на Бети и в този важен за него ден е като негов родител.", "date": "2017.05.27", "title": "САМО В ПИК! Лозан Панов за ръка с жена си - изпраща абитуриент (УНИКАЛНО ВИДЕО)"}
{"url": "http://pik.bg/%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D0%B9%D0%BE%D1%80%D0%B4%D0%B0%D0%BD%D0%BE%D0%B2-%D0%B8%D0%B7%D0%BA%D0%B0%D0%B7%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BF%D1%83%D1%82%D0%B8%D0%BD-%D0%B5-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0-%D0%B0%D0%BA%D1%86%D0%B8%D1%8F-news661649.html", "text": "Изказването на руския президент Владимир Путин, че славянската писменост идва от македонските земи, е политическа акция. Това каза в студиото на  Канал 3 бившият ни посланик в Скопие Александър Йорданов. По думите му това е една голяма провокация срещу България, защото е член на ЕС и НАТО и е заинтересована разширяването в региона да продължи. \"Провокацията е и срещу Македония, тъй като гражданите са заинтересовани страната да влезе в ЕС и НАТО. Това, което хората в Македония го искат, Русия не го желае. Отдавна Русия не е толкова голям икономически фактор. Провокацията е насочена срещу интересите на Македония и разширяването на ЕС\", коментира Александър Йорданов. Според него изказването на руския президент Владимир Путин трябва да има отговор. \"Храмът \"Свети Александър Невски\" трябва да се преименува на \"Св. Св. Кирил и Методий\". Путин знае, че със засягането на такива исторически факти, като произхода на славяснката писменост, подхранва македонския национализъм, което е опасно явление. Македонизмът е антибългаризъми по този начин се създава конфликт\", допълни Александър Йорданов. Според него интересът на България е Македония да не се разпада. \"Македонците не са единни относно влизането на държавата в Европейския съюз. От друга страна Русия се заплита и прави дребни скандалчета. Това е падение на политиката на Путин и Русия. Рано или късно и Македония, и Сърбия, и Босна и Херцеговина ще влязат в ЕС и Русия няма да ги спре\", каза още Александър Йорданов.", "date": "2017.05.27", "title": "Александър Йорданов: Изказването на Путин е политическа акция"}
{"url": "http://pik.bg/%D1%82%D0%B5%D1%80%D0%BE%D1%80%D0%B8%D1%81%D1%82%D0%B8-%D1%81%D1%80%D0%B5%D1%89%D1%83-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8-%E2%80%9E%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0%E2%80%9D-%D0%B8-%E2%80%9E%D0%B4%D0%B6%D0%B5%D0%B1%D1%85%D0%B0%D1%82-%D0%B0%D0%BD-%D0%BD%D1%83%D1%81%D1%80%D0%B0%E2%80%9D-%D1%81%D0%B5-%D0%B1%D0%B8%D1%85%D0%B0-%D0%BD%D0%B0-%D0%B6%D0%B8%D0%B2%D0%BE%D1%82-%D0%B8-%D1%81%D0%BC%D1%8A%D1%80%D1%82-news661638.html", "text": "по-малко от 33-ма терористи от „Ислямска държава” са загинали, след като отряд на групировката атакува лагер на друга терористична групировка в Сирия- „Джебхат ан-Нусра”, съобщи Военно-информационният център на правителствените войски. Не се съобщава колко са жертвите от другата групировка. Боят е станал в район Ерсал на сирийско-ливанската граница. Причината за атаката е желанието на „Ислямска държава” да си върне контрола върху важен пограничен пункт на границата, откъдето минава контрабанда на оръжие, боеприпаси и храна. Конфликтът е възникнал и поради факта, че правителствените сили на Башар Асад водят настъпление към границата и така нуждата от оръжие и боеприпаси нараства.", "date": "2017.05.27", "title": "Терористи срещу терористи: „Ислямска държава” и „Джебхат ан-Нусра” се биха на живот и смърт"}
{"url": "http://pik.bg/%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D0%B1%D1%8A%D0%B4%D0%B5-%D0%B2-%D0%BC%D0%BE%D1%81%D1%83%D0%BB-%D0%B7%D0%B0%D0%B1%D1%80%D0%B0%D0%BD%D0%B8%D1%85%D0%B0-%D0%BD%D0%B0-%D0%B6%D0%B5%D0%BD%D0%B8%D1%82%D0%B5-%D0%B4%D0%B0-%D0%B7%D0%B0%D0%BA%D1%80%D0%B8%D0%B2%D0%B0%D1%82-%D1%86%D1%8F%D0%BB%D0%BE%D1%82%D0%BE-%D1%81%D0%B8-%D0%BB%D0%B8%D1%86%D0%B5-news661662.html", "text": "Полицията в иракския град Мосул забрани на жените да носят забрадките \"никаб\", покриващи цялото лице без очите, в районите, освободени от \"Ислямска държава\". Мярката е продиктувана от съображения за сигурност, тъй като има опасност облеклото да се използва за проникване от членове на екстремистката милиция, съобщиха ДПА и ТАСС, като цитираха нареждане на шефа на полицията в северната провинция Нинава - Уатик ал Хамдани. \"Решението е взето след опити за проникване на елементи от ИД, дегизирани в женско облекло\", се посочва в изявлението на полицейския началник. Радикалната групировка превзе Мосул, който е столица на провинция Нинава, с внезапно нападение в средата на 2014 г. През януари Ирак обяви \"освобождаване\" на източната част на града, припомня ДПА. Забраната за носене на никаб важи на обществени места, по централните улиците и площадите на Мосул, както и на пазарите, посочва ТАСС. Управлението на полицията обясни, че \"бойците от ИД, чиито мишени са мирни граждани, се появяват, преоблечени в женски дрехи и с никаби, за извършване на терористични актове на места, където се струпват жители в Мосул\".", "date": "2017.05.27", "title": "НЕ МОЖЕ ДА БЪДЕ! В Мосул забраниха на жените да закриват цялото си лице "}
{"url": "http://pik.bg/%D1%88%D0%B5%D1%84%D1%8A%D1%82-%D0%BD%D0%B0-%D1%81%D0%BB%D0%B5%D0%B4%D1%81%D1%82%D0%B2%D0%B8%D0%B5%D1%82%D0%BE-%D0%BB%D0%BE%D0%B7%D0%B0%D0%BD-%D0%BF%D0%B0%D0%BD%D0%BE%D0%B2-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B8%D0%B7%D0%B1%D0%B5%D1%80%D0%B5-%D0%B8%D0%BB%D0%B8-%D0%BF%D0%BE%D0%BB%D0%B8%D1%82%D0%B8%D0%BA-%D0%B8%D0%BB%D0%B8-%D0%BC%D0%B0%D0%B3%D0%B8%D1%81%D1%82%D1%80%D0%B0%D1%82-news661661.html", "text": "Лозан Панов трябва да избере или политик, или магистрат. Двете дейности не могат да се съвместяват. Това каза директорът на Националната следствена служба Евгени Диков пред Канал3. По думите му няма проблем с електронното гласуване при избора на членове на ВСС. \"С тази система тайната на вота не се нарушава и проверките до момента го доказват. 81% от колегите гласуваха електронно\", заяви Евгени Диков. По думите му разделение и създаване на напрежение между магистратските гилдии е недопустимо. \"Не смятам, че главният прокурор Сотир Цацаров, ако направи някаква среща с бизнесмен, трябва да пише доклад сам до себе си, това е малко шизофренично. Трябва всеки да преценява с кого и как се среща\", допълни Евгени Диков. Той коментира и резултатите след разследването трагедията в Хитрино . \"Няма информация за заспиване на машинистите - самонадеяност, пропуснали са сигнала на светофара\", поясни Евгени Диков.", "date": "2017.05.27", "title": "Шефът на следствието: Лозан Панов трябва да избере или политик, или магистрат "}
{"url": "http://pik.bg/%D0%BA%D1%80%D0%B0%D1%81%D0%B5%D0%BD-%D0%BA%D1%80%D0%B0%D0%BB%D0%B5%D0%B2-%D1%81%D0%BA%D0%BE%D1%87%D0%B8-%D1%81%D1%80%D0%B5%D1%89%D1%83-%D0%BF%D1%83%D1%82%D0%B8%D0%BD-%D0%B7%D0%B0%D1%80%D0%B0%D0%B4%D0%B8-%D0%B8%D0%B7%D0%BA%D0%B0%D0%B7%D0%B2%D0%B0%D0%BD%D0%B5%D1%82%D0%BE-%D0%BC%D1%83-%D0%B7%D0%B0-%D0%BA%D0%B8%D1%80%D0%B8%D0%BB%D0%B8%D1%86%D0%B0%D1%82%D0%B0-%D1%80%D0%B5%D0%B0%D0%BA%D1%86%D0%B8%D1%8F%D1%82%D0%B0-%D0%BC%D1%83-%D0%B1%D0%B5%D1%88%D0%B5-%D0%BF%D1%80%D0%BE%D0%B2-news661664.html", "text": "Важно е да предприемем превантивни мерки за сигурност на спортните съоръжения в страната ни. Стадионите и спортните зали са уязвими за терористични атаки места и затова трябва да бъдем внимателни. Вчера с главния секретар на МВР Младен Маринов синхронизирахме действията на охраната на залата и на полицията, за да бъдат по-ефективни в опазването на сигурността на гражданите. Това каза министърът на младежта и спорта Красен Кралев пред камерите на телевизия Европа. Tой подчерта, че е важно да има активно гражданско общество. “Мерките, които предприемаме, са в интерес на хората – те също трябва да поемат отговорност като идват по-рано на събитията и сигнализират за съмнителни лица”, обясни Кралев. Спортният министър посочи, че има важни събития, на които София ще бъде домакин през тази и следващата година. “Арена “ Армеец” е едно от най-добрите спортни съоръжения в Европа, където ще се провеждат много важни събития. С оглед на зачестилите атентати в Европа трябва да вземем превантивни мерки, но без да плашим излишно хората”, подчерта Красен Кралев. На въпрос планира ли се изграждането на нов голям стадион министърът на младежта и спорта обясни, че за момента няма такава необходимост. “Националният стадион “Васил Левски” може да приеме всички домакинства с изключение на полуфинали и финали на европейските клубни турнири по футбол. Един нов стадион би струвал 100 милиона лева - струва ли си тази инвестиция точно в този момент, вместо да се инвестира в спортни зали, физкултурни салони и пр. Постоянно обновяваме националния стадион, има нов терен, ново табло, вече има и нови съблекални, планираме изграждане на козирка на сектор “В”. Голям стадион е нужен, ако домакинстваме на финал на Лига Европа например - рано ни е засега”, категоричен бе Красен Кралев. По думите му, трябва да се продължи да се изгражда спортна инфраструктура. “Ремонтираме редица зали и стадиони, предстои да открием зала \"Фестивална\" до две седмици - 7 милиона са инвестирани, ще се превърне в абсолютно бижу. Комплекс \"Академик\" на Четвърти километър е готов за откриване след реконструкция – има басейн, обновени зали за волейбол, художествена гимнастика и за бокс. Заминавам днес за Горна Оряховица, където ще открием стадиона на „Локомотив”, предстои откриването на стадионите в Русе и Варна - не сме спрели, но не достигат публичните средства да удовлетворим всички. Не беше правено нищо години наред, благодарение на премиера Бойко Борисов започна да се инвестира в спорт. Между 5-7% годишно се увеличава бюджетът на министерството”, заяви министърът. Красен Кралев подчерта, че ГЕРБ е единствената партия, която e обърнала внимание на състоянието на спортната инфраструктура в България. “Благодаря на Бойко Борисов и на Владислав Горанов, които заложиха 130 милиона в бюджета за следващите четири години за изграждане на физкултурни салони във всяко училище. Това са около 200 салона, които ще струват същата сума, която бихме платили за един нов голям стадион. Имаме много работа, имаме волята да се нагърбим с отговорността да осигурим средства да инвестираме в българския спорт и българските деца”, посочи той. Министър Кралев обясни, че най-важното е да се възроди спортът в училище и да се върне уважението към треньорите и учителите по физическо възпитание. Относно базите на ЦСКА спортният министър обясни, че публичните средства не достигат, защото спортната база е остаряла. По думите му, частните инвеститори са основният партньор на държавата за изграждане на спортна инфраструктура. “С новия закон създаваме идеални условия, за да бъде взето едно спортно съоръжение за 20-30 години, не за 10. Така ще привлечем инвеститори. Базите на ЦСКА са много важни - този проблем седи от години в едно състояние. Имаме визия и воля да се справим със ситуацията. Ще има ясна и прозрачна процедура - ЦСКА ще могат да се явят, да спечелят търга и да си използват съоръжението за дълъг период от време”, акцентира Красен Кралев. Министър Кралев бе категоричен, че Българската федерация по шах не се управлява както трябва. “Eдин човек смята, че може безнаказано да се разпорежда с пари и сметки в противоречие с морала и с българските закони, a нашите шахматисти страдат години наред. Има сериозни нарушения. Мина делото в Лозана и БФШ е изключена от Европейския шахматен съюз. Дадохме им всички шансове да докажат, че са невинни и да си оправят отношенията с Eвропейския шахматен съюз. Разсрочихме им задълженията, за да имат възможност да се издължат към държавата, без да страдат състезателите. Но отново сме свидетели на арогантно поведение от страна на техния председател”, коментира той. Красен Кралев призова шахматните клубове да се съберат и да решат какво трябва да направят, за да се измие този срам от тях. Toй ги посъветва да се разграничат от незаконосъобразните действия на ръководството. Не само председателят, но и членовете на Управителния съвет са съучастници в това. “Не може да наемеш зала в курорта Албена за 1 седмица срещу 200 000 лева - такива неща са правени от ръководството. За 200 000 лева може да се построи зала. Ще бъде потърсена отговорност от този човек - категорично. Сега е важно бъдещето на този спорт. Клубовете без да се цепят, да направят ясен анализ къде са сбъркали и да си изберат ново ръководство. Ние ще им помагаме и финансово, и методически - ще им припомним законодателството, за да спазват правилата. Няма да се правят компромиси. Парите на българския спорт са прекалено малко, за да допускаме един или двама души да си правят с тях каквото поискат”, подчерта министърът на младежта и спорта. Красен Кралев определи изказването на руския президент Владимир Путин като провокация. “Путин казва, че азбуката е тръгнала от македонските земи - това не променя произхода й, тя е създадена от българската държава. Тези земи тогава и за дълъг период от време са били в рамките на българската държава. Азбуката е създадена на базата на солунския диалект на българския език. Имало е две равностойни школи – Охридската и Преславската. Българската държава и цар Борис Първи с огромни финансови инвестиции и големи усилия на цялото българско общество са наложили и утвърдили тази азбука. В последствие сме помогнали на руснаците да си изградят и тяхната култура на базата на нашата азбука и религия. Тези факти, разбира се, удобно се премълчават от руската пропагандна машина. Важно е политиците да си знаят и помнят историята. Горд съм от реакцията на българското общество и българското правителство. Не видях адекватна реакция от русофилските групи и от президента Радев, които стояха в ступор”, коментира той. Кралев бе категоричен, че българската азбука е изключително ценна за народа ни, защото има едва около 20 цивилизации в световен мащаб със собствена писменост. “Българската цивилизация е една от тях. Тази азбука не е славянска, а българска. След това много народи, голяма част от които нямат нищо общо със славянството, я приемат за своя азбука”, каза още Красен Кралев.", "date": "2017.05.27", "title": "Красен Кралев скочи срещу Путин заради изказването му за кирилицата: Реакцията му беше провокация, а Румен Радев само стоя в ступор "}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-%D1%81%D0%B0%D1%88%D0%BE-%D0%B4%D0%B8%D0%BA%D0%BE%D0%B2-%D0%BE%D0%B1%D1%8F%D0%B2%D0%B8-5-%D1%85%D0%B8%D0%BB%D1%8F%D0%B4%D0%B8-%D0%BB%D0%B2-%D0%BD%D0%B0%D0%B3%D1%80%D0%B0%D0%B4%D0%B0-%D0%B7%D0%B0-%D0%B3%D0%BB%D0%B0%D0%B2%D0%B0%D1%82%D0%B0-%D0%BD%D0%B0-%D1%86%D0%B0%D1%86%D0%B0%D1%80%D0%BE%D0%B2-%D0%B8%D0%BB%D0%B8-%D0%B1%D0%BE%D1%80%D0%B8%D1%81%D0%BE%D0%B2-news661678.html", "text": "Сашо Диков, който стана големият носител за наградата на тв журналистика \"Св. Влас\" обяви, че дава 5 хиляди лева, които са нейното парично изражание на онзи журналист, който успее да свали действащ министър, Бойко Борисов или главния прокурор, предаде репортер на ПИК. Диков бе избран пред 25 номинирани, между които Десислава Минчева, която предава от Париж и Брюксел, Валя Ахчиева, Милена Милотинова, Милен Цветков и др. Сред предаванията бяха наградени „Бразди” на БНТ и „История BG”. Събитието се състоя в курорта св. Влас. Това е седмият фестивал на медийните награди, големият приз, както винаги, бе връчен от Иван Гарелов.", "date": "2017.05.27", "title": "ИЗВЪНРЕДНО В ПИК! Сашо Диков обяви 5 хиляди лв. награда за главата на Цацаров или Борисов"}
{"url": "http://pik.bg/%D0%BA%D0%BE%D0%BD%D0%B4%D1%83%D0%BA%D1%82%D0%BE%D1%80%D1%8A%D1%82-%D0%BE%D1%82-%D0%BF%D0%BB%D0%BE%D0%B2%D0%B4%D0%B8%D0%B2-%D0%B1%D0%B8%D0%BB-%D0%B8-%D1%83%D0%BD%D0%B8%D0%B6%D0%B0%D0%B2%D0%B0%D0%BB-%D1%83%D1%87%D0%B5%D0%BD%D0%B8%D0%BA-%D0%B1%D0%B5-%D0%BD%D0%B0%D0%BA%D0%B0%D0%B7%D0%B0%D0%BD-%D1%81%D0%B3%D0%BB%D0%BE%D0%B1%D0%B0-news661669.html", "text": "Кондукторът от пловдивския градски транспорт, който унижи ученик в автобус, бе глобен от шефовете на фирмата, съобщи „Трафик нюз”, като се позоваха на писмо от компанията „Автобусни превози”, която обслужва линия 25. В него се уточнява, че „за ударения и обиждания ученик в автобус по линия 25 кондуктора е санкциониран по вътрешните правила за работна заплата и предупреден при повторно деяние ще бъде освободен от работа”. Кондуктор от градския транспорт в Пловдив унижи ученик сряда сутрин, навръх 24 май, в автобус по линия 25. Възмутен пловдивчанин  разказа, че служителят на автобуса няколко пъти ударил ученика, а ако не се бил нdмесил той, произволът над момчето щял да продължи. Случаят предизвика вълна от възмущения в социалната мрежа, като десетки ядосани хора призоваха кондукторът да бъде уволнен на момента. Шефовете на фирмата обаче  са решили да дадат още един шанс на служителя.", "date": "2017.05.27", "title": "Кондукторът от Пловдив, бил и унижавал ученик бе наказан с...глоба"}
{"url": "http://pik.bg/%D1%80%D0%B0%D0%B7%D0%B2%D1%80%D1%8A%D0%B7%D0%BA%D0%B0-%D0%BF%D1%81%D0%B8%D1%85%D0%B8%D1%87%D0%BD%D0%BE-%D0%B1%D0%BE%D0%BB%D0%B5%D0%BD-%D0%B8-%D1%81%D1%82%D0%B0%D1%80-%D0%BA%D0%BB%D0%B8%D0%B5%D0%BD%D1%82-%D0%BD%D0%B0-%D1%81%D0%BF%D0%B5%D1%88%D0%BD%D0%BE%D1%82%D0%BE-%D0%B2-%D0%B1%D1%83%D1%80%D0%B3%D0%B0%D1%81-%D0%B5-%D0%BF%D1%80%D0%B5%D0%B1%D0%B8%D1%82%D0%B8%D1%8F%D1%82-%D0%B8-%D0%B7%D0%B0%D0%BA%D0%BE%D0%BF%D1%87%D0%B0%D0%BD-%D0%B4%D0%BE-%D1%81%D0%B2%D0%BE%D0%B1-news661655.html", "text": "Пребитият пред дюнерите до Бургаския свободен университет е 35-годишен мъж, който по непотвърдена информация е създавал сериозни проблеми на служителите на заведението за бързо хранене. От пресцентъра на УМБАЛ – Бургас съобщиха пред \"Флагман\", че мъжът е откаран с линейка в спешното отделение, където му е направена рентгенова снимка на главата. Лекарите имат съмнение за комоцио, но в момента правят допълнителни изследвания. Запознати твърдят, че става въпрос за мъж с психични отклонения, който от години обикаля из улиците на града. Той е известен с агресивното си поведение, редовно прави грозни сцени в Бургас - заплашва жени, псува и изнудва хора за пари, с които задоволява зависимостта си към алкохола. От УМБАЛ – Бургас уточниха, че приетият мъж е стар познайник на лекарите. Рано тази сутрин той е бил изписан от лечебното заведение след поредния побой. Часове по-късно той пак се оказва в подобна позиция. Свидетели на екшъна, разиграл са преди минути на дюнерите, твърдят, че 35-годишният мъж бил видимо пиян и искал храна, но когато служителите му отказали, той станал агресивен. Започнал да крещи и псува и дори заплашил, че ще се хвърли под колите на бул. „Стефан Стамболов”. По информация на \"Флагман\" дори успял да се качи върху капака на една от тях, докато шофьорът чакал на светофара. От пресцентъра на МВР преди минути съобщиха, че в следствие на боя има арестуван. Това е 37-годишният Илия Т. - плевенчанин и работник в близката дюнерджийница. Той е задържан за срок от 24 часа и в момента служители на полицията се опитват да установят причините за агресията му. Разпитани са свидетели и са иззети записите от камерите за видеонаблюдение, намиращи се в района.", "date": "2017.05.27", "title": "РАЗВРЪЗКА! Психично болен и стар клиент на Спешното в Бургас е пребитият и закопчан до Свободния университет в града  "}
{"url": "http://pik.bg/%D0%BF%D0%BE%D0%B4-%D0%BD%D0%BE%D1%81%D0%B0-%D0%BD%D0%B0-%D0%BB%D0%B8%D0%B4%D0%B5%D1%80%D0%B8%D1%82%D0%B5-%D0%BE%D1%82-%D0%B3-7-%D0%BD%D0%B0-%D0%BE%D1%81%D1%82%D1%80%D0%BE%D0%B2-%D1%81%D0%B8%D1%86%D0%B8%D0%BB%D0%B8%D1%8F-%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%B4%D0%B2%D0%B0%D0%BC%D0%B0-%D1%81%D0%B8%D1%80%D0%B8%D0%B9%D1%86%D0%B8-%D0%B7%D0%B0%D0%BF%D0%BE%D0%B4%D0%BE%D0%B7%D1%80%D0%B5%D0%BD%D0%B8-%D0%B7%D0%B0-%D1%82%D0%B5%D1%80%D0%BE-news661654.html", "text": "Италианската полиция задържа двама сирийци в град Поцало в южната част на остров Сицилия, по подозрения в тероризъм, докато в друг град на острова приключва срещата на върха на Г-7, съобщи телевизия \"РАИ-нюз-24\", цитирана от ТАСС и АП. Единият задържан е непълнолетен. Сирийците са пристигнали в Италия от Малта с ферибот. В телефоните им са намерени снимки на ислямисти с надписи на арабски. В Сицилия са засилени мерките за сигурност заради срещата на лидерите на Г-7, която започна вчера и приключва днес. В подножието на хълма Таормина в Сицилия, където завършва форума, стотици демонстранти алтерглобалисти започнаха шествие под засилени мерки за сигурност, но в мирна обстановка, в Джардини-Наксос, допълни Франс прес. \"Против всички шефове на света, които налагат безработица, несигурност и мизерия\", гласи надписът на един транспарант. \"Дойдохме да протестираме срещу Г-7, която олицетворява неуважението към жените по цял свят\", каза Донатела Анело от феминистка организация. Тя осъди решението на американския президент Доналд Тръмп да съкрати бюджетите на организации, които защитават абортите в страните от Третия свят. \"Дойдохме да кажем на световните големци, че проблемите на обществото ни не са свързани с мигрантите, а с това, че тези хора не са приобщавани\", заяви Иван Сантанджело, говорител на студентска група от Неапол. Алтеглобализмът е движение, което подкрепя световното сътрудничество и взаимодействие, но се противопоставя на негативните ефекти от икономическата глобализация. Демонстрацията протича по пусти улици и затворени магазини. Във всички съседни улици са разположени полицейски автобуси за канализиране на шествието по брега на морето. В морето патрулират военни кораби. Организаторите обявиха по-рано, че очакват между 3000 и 4000 демонстранти от Италия и чужбина, съобщава БТА.", "date": "2017.05.27", "title": "Под носа на лидерите от Г-7: На остров Сицилия арестуваха двама сирийци, заподозрени за тероризъм "}
{"url": "http://pik.bg/%D1%87%D0%B5%D1%82%D0%B2%D1%8A%D1%80%D1%82%D0%B0%D1%82%D0%B0-%D0%B1%D0%BE%D1%80%D1%83%D1%81%D0%B8%D1%8F-%D0%B4%D0%BE%D1%80%D1%82%D0%BC%D1%83%D0%BD%D0%B4-%D1%81%D0%BF%D0%B5%D1%87%D0%B5%D0%BB%D0%B8-%D0%BA%D1%83%D0%BF%D0%B0%D1%82%D0%B0-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F-news661684.html", "text": "Отборът на Борусия (Дортмунд) спечели за четвърти път в историята си турнира за Купата на Германия по футбол. Във финала на турнира, който се изигра на Олимпийския стадион в Берлин, Борусия победи Айнтрахт (Франкфурт) в 2:1. Османи Дембеле в 8-ата минута и Пиер-Емерик Обамеянг от дузпа в 67-ата минута вкараха головете за отбора от Дортмунд. Анте Ребич в 29-ата минута бе точен за Айнтрахт, за 1:1. Борусия печели отличието за първи път от 2012 година насам.", "date": "2017.05.27", "title": "Четвъртата! Борусия (Дортмунд) спечели Купата на Германия"}
{"url": "http://pik.bg/%D0%BD%D0%BE%D0%B2%D0%B8%D1%8F%D1%82-%D0%B1%D0%B5%D0%BD%D0%B4%D0%B6%D0%B0%D0%BC%D0%B8%D0%BD-%D0%B1%D1%8A%D1%82%D1%8A%D0%BD-%D0%B2-%D0%B1%D0%B0%D0%BD%D0%B3%D0%BB%D0%B0%D0%B4%D0%B5%D1%88-%D1%81%D0%B5-%D1%80%D0%BE%D0%B4%D0%B8-%D0%B1%D0%B5%D0%B1%D0%B5-%D1%81-%D0%BB%D0%B8%D1%86%D0%B5-%D0%BD%D0%B0-%D0%B2%D1%8A%D0%B7%D1%80%D0%B0%D1%81%D1%82%D0%B5%D0%BD-%D0%BC%D1%8A%D0%B6-news661671.html", "text": "Новородено бебе в Бангладеш страда от много рядко генетично заболяване и затова макар че е на 1 ден, има лице на възрастен човек, съобщи TMZ. Дали бебето има нещо общо с Брад Пит? Сигурно, защото вече го обявиха за „новия  Бенджамин Бътън”, класическия филм с известния актьор. Местните лекари били зашеметени от болестта му - прогерия, която е причината за стареенето му. Това заболяване засяга едно на четири милиона бебета. Тялото на бебетата старее по-бързо, отколкото е нормално. За съжаление, няма лечение за тази болест.", "date": "2017.05.27", "title": "Новият Бенджамин Бътън? В Бангладеш се роди бебе с лице на възрастен мъж"}
{"url": "http://pik.bg/%D1%81%D1%82%D0%BE%D0%BF%D1%8F%D0%B2%D0%B0%D1%82-%D1%81%D0%B5-%D0%BA%D0%BE%D0%BD%D1%81%D0%B5%D1%80%D0%B2%D0%B0%D1%82%D0%BE%D1%80%D0%B8%D1%82%D0%B5-%D0%BD%D0%B0-%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9-%D0%B2%D0%BE%D0%B4%D1%8F%D1%82-%D0%BD%D0%B0-%D0%BB%D0%B5%D0%B9%D0%B1%D1%8A%D1%80%D0%B8%D1%81%D1%82%D0%B8%D1%82%D0%B5-%D1%81%D0%B0%D0%BC%D0%BE-%D1%81-12-%D0%BF%D1%80%D0%BE%D1%86%D0%B5%D0%BD%D1%82%D0%B0-%D0%BF%D1%80%D0%B5%D0%B4%D0%B8-%D0%B8%D0%B7-news661674.html", "text": "Консервативната партия на британския премиер Тереза Мей губи 6 пункта от преднината си спрямо опозиционната Лейбъристка партия с наближаването на парламентарните избори във Великобритания на 8 юни, сочи допитване на КомРес, цитирано от Ройтерс. Анкетата за вестниците \"Сънди мирър\" и \"Индипендънт\" е извършена между 24 и 26 май сред 2024 души онлайн. Преднината на управляващите консерватори спрямо лейбъристите е спаднала на 12 пункта. В подобно допитване на 13 май тази преднина е била 18 пункта. Сега консерваторите са с 46 процента подкрепа, което е спад от 2 пункта, а лейбъристите са с 34 процента, което е увеличение от 4 пункта.", "date": "2017.05.27", "title": "СТОПЯВАТ СЕ! Консерваторите на Тереза Мей водят на Лейбъристите само с 12 процента преди изборите  "}
{"url": "http://pik.bg/%E2%80%9E%D1%84%D0%BE%D0%BB%D0%BA%D1%81%D0%B2%D0%B0%D0%B3%D0%B5%D0%BD%E2%80%9D-%D1%89%D0%B5-%D0%B2%D1%8A%D0%B7%D1%80%D0%B0%D0%B6%D0%B4%D0%B0-%E2%80%9E%D0%BC%D0%BE%D1%81%D0%BA%D0%B2%D0%B8%D1%87%E2%80%9D-%D0%B8%D1%82%D0%B5-news661675.html", "text": "Автомобилният концерн „Фолскваген” смята да възстанови производството на „Москвич”, съобщи „Национални новини”. Германците купиха преди няколко години правата над марката на известния съветски автомобил. Последният автомобил „Москвич” бе произведен през далечната 2001 година. През 2010 година предприятието банкрутира и бе ликвидирано. Сега „Фолксваген” се връща към марката, за да направи евтина кола за Източна Европа и най-вече за Русия. Смята се, че познатата марка автомобили ще се продава по-лесно. Вероятно първият модел ще е седан, а производството ще бъде извършвано в завода в Калуга.", "date": "2017.05.27", "title": "„Фолксваген” ще възражда „Москвич”-ите"}
{"url": "http://pik.bg/%D0%B0%D0%BB%D0%B1%D0%B5%D0%BD%D0%B0-%D0%B2%D1%83%D0%BB%D0%B5%D0%B2%D0%B0-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%B4%D0%B0-%D1%83%D0%BD%D0%B8%D0%B6%D0%B0%D0%B2%D0%B0-%D0%B4%D0%B6%D1%83%D0%BB%D0%B8%D0%B0%D0%BD%D0%B0-%D0%B3%D0%B0%D0%BD%D0%B8-%D1%82%D0%BE%D0%B7%D0%B8-%D0%BF%D1%8A%D1%82-%D0%BE%D0%BF%D1%80%D0%B8%D0%BB%D0%B8%D1%87%D0%B8-%D0%B6%D0%B5%D0%BD%D0%B0%D1%82%D0%B0-%D1%81-%E2%80%9E%D0%BF%D1%80%D0%B5%D0%B4%D0%BD%D0%B8%D1%82%D0%B5-%D0%B3%D1%8A%D1%80-news661450.html", "text": "Албена Вулева продължава да се занимава с простоватата персона Джулиана Гани и не пропуска удобен случай, за да я унижи. Силиконовото недоразумение обаче няма реална преценка за себе си и едва ли ще схване истината, която намери мястото си в един виц. След като Вулева публично обяви под снимка на Гани, че е нищо повече от „чучело“, сега я оприличи с кон. - Джулиано Гани, къде е твоят принц? - Защо ми е принц?! - Е, не може такъв кон без принц... Публикацията веднага събра лайкове и коментарите заваляха, което автоматично означава, че не само Албена се присмива на малоумната Джулиана, която доста надценява себе си. Само преди няколко дни цъфна в репортаж на Нова ТВ, в който взриви с това, че дарява старите си и използвани импланти за ... „предни гърди“. Гани разцепи ефира и с твърдението, че всяка жена искала да прилича на нея. Боже, опази! Специалисти в пластичната хирургия заявиха, че да имплантираш използвани силиконови импланти граничи с безумието и е опасно за живота, пише ХотАрена. Все пак всички знаем, че Джулиана е без ум и мозък, така че нищо учудващо няма в поредната й изцепка.", "date": "2017.05.27", "title": "Албена Вулева продължава да унижава Джулиана Гани! Този път оприличи жената с „предните гърди“ с... КОН"}
{"url": "http://pik.bg/%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%BE%D0%B1%D0%BC%D0%B5%D0%BD%D1%8F%D1%82-%D0%B2%D0%B0%D0%BB%D1%83%D1%82%D0%B0-%D0%B2%D1%81%D0%B5-%D0%BF%D0%BE-%D1%87%D0%B5%D1%81%D1%82%D0%BE-news661677.html", "text": "Българите обменят валута все по-често. Напоследък усилено се търсят паричните знаци на екзотични държави, а нов услуга е доставянето на валута по домовете, съобщи Би Ти Ви. През последните 5 години българинът е обменял валута 2-3 пъти по-често. Според анализаторите причината е, че все повече инвестираме парите си в пътувания. Потвърждават го и хората от обменните бюра. Заради този увеличен интерес у нас вече се предлага и една финансова иновация – доставка на валута по домовете. Пристига на адрес в рамките на няколко часа до ден, а лимитът е 5000 лв. Все по-голям е интересът и към екзотичните валути. Увеличила се е и сумата, която харчим при почивка извън страната – средно тя е 465 лв. В Европа и САЩ плащаме предимно с карта, но в Азия и Африка предпочитаме кеш. Неочаквано обаче купуването на евро и долари намалява като обем. Затова пък по-често пътуваме до съседни страни като Албания и Сърбия, защото обмяната на албански лек и сръбски динар е скочила 3 пъти.", "date": "2017.05.27", "title": "Българите обменят валута все по-често"}
{"url": "http://pik.bg/%D0%B8%D1%81%D0%BA%D0%B0%D1%82%D0%B5-%D0%BE%D1%82-%D0%BD%D1%8F%D0%BA%D0%BE%D0%B9-%D0%B4%D0%B0-%D0%B2%D0%B8-%D0%BD%D0%B0%D0%BF%D1%80%D0%B0%D0%B2%D0%B8-%D1%83%D1%81%D0%BB%D1%83%D0%B3%D0%B0-%D0%B5%D1%82%D0%BE-%D0%B4%D0%B2%D0%B0-%D0%BD%D0%B0%D1%87%D0%B8%D0%BD%D0%B0-%D0%B4%D0%B0-%D0%BF%D0%BE%D0%BB%D1%83%D1%87%D0%B8%D1%82%D0%B5-%D0%BA%D0%B0%D0%BA%D0%B2%D0%BE%D1%82%D0%BE-%D0%B8%D1%81%D0%BA%D0%B0%D1%82%D0%B5-news661663.html", "text": "Има два установени метода да получите това, което искате, по заобиколен начин. И двата работят в практиката. Кой е най-добрият начин? Зависи какво точно искаш. Тези две психологически техники са били признати още преди да получат имена, и усъвършенствани в безброй изследвания, след като получават имената си. И двете се перфектен начин да поискате услуга. Кой от двата ще изберете, зависи от ситуацията. , тогава се нуждаете от техниката „крак на вратата”. Името й идва от амбулантните търговци, които слагат крак на вратата, така че отворите ли веднъж, да не можете да затворите, докато не ги изслушате. Тя се състои в това да накарате някой да се съгласи да изпълни някаква дребна услуга, преди да поискате от него по-голяма. Проучването, което първо разпознава тази техника, е проведено по телефона. Изследователите се обаждат на жени, които са у дома си през деня, и ги питат дали могат да отговорят на анкета от няколко въпроса. След няколко дни им се обаждат отново. Този път искат от тях да пуснат у дома си няколко души, които да претърсват шкафовете и килерите за около два часа. Обаждат се на друга група жени само с втората молба. Жените, помолени първо да попълнят анкетата, били много склонни да се съгласят да пуснат непознати да претърсват дома им. Оттам нататък множество проучвания усъвършенстват техниката „крак на вратата”. Оказва се, че е добре между първата и втората молба да има разстояние.  Многобройните искания едно след друго извикват рефлекс на съпротива. Нужно е втората молба да се приеме като начало на ново взаимодействие - като същевременно има спомен за първото. Можете да помислите, че този подход се използва само в сенчести маркетингови кампании или от хора, които събират средства за проектите си, но държавните институции също ги използват. Кампания срещу шофирането след употреба на алкохол в САЩ установява, че хората, които са се съгласили да подпишат петиция, касаеща проблема, са по-склонни след това да викат такси, когато са пили. Друга кампания установява, че жените, които първо са попълнили здравен въпросник, са по-склонни да си назначат час при гинеколог за профилактичен преглед срещу рак, отколкото тези, на които директно предложили да си назначат преглед. Когато накараш хората да предприемат малки стъпки, е по-лесно да ги накараш да се ангажират повече. , всичко се обръща. Тогава на помощ идва техниката „врата в лицето”. Поискайте голяма услуга, която със сигурност ще накара хората да ви затръшнат вратата в лицето (откъдето и името на техниката) и после поискайте това, което действително ви трябва. Оказва се, че човек е далеч по-склонен да изпълни малка услуга, след като е отказал голяма. Емоционалният механизъм зад този метод още е обект на спорове. Според някои става дума за класическо пазарене – поискайте висока цена, за да накарате купувача да не се дърпа на по-ниската. Други не са съгласни и смятат, че човекът, който се съгласява да направи услугата, просто иска да помогне, и че това е много по-вероятно да се случи, ако очакванията му са изменени от предишната голяма молба. Техниката работи най-вече при при приятели и познати, но това само по себе си не обяснява какво мотивира действието й. Бизнесът използва и подробно изучава техниката „врата в лицето”. Установено е, че тя е противоположна на „крак на вратата” не само като принцип на действие, но и по отношение на времето. Едно изследване, проведено в заведения за хранене, проследява условията, при които хората си поръчват кафе след яденето. Сервитьорите били инструктирани да предлагат на клиентите да поръчат десерт. Ако откажат, тогава им предлагат кафе. Ако времето помага при първата техника, при втората трябва да се действа незабавно. Много повече клиенти се съгласявали да си поръчат кафе, ако ги попитат веднага след като са отказали десерта. Когато сервитьорът изчаквал няколко минути и се връщал да ги пита за кафето, повечето клиенти отказали. Когато излезете навън следващия път, обърнете внимание дали не ви прилагат тази техника.", "date": "2017.05.27", "title": "Искате от някой да ви направи услуга? Ето два начина да получите каквото искате"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BA%D1%83%D0%BD%D0%B5%D0%B2%D0%B0-%D1%81%D0%B5-%D1%83%D1%80%D0%B5%D0%B4%D0%B8-%D1%81-4-%D0%B1%D0%BE%D0%BD%D0%B0-%D0%BF%D0%B5%D0%BD%D1%81%D0%B8%D1%8F-news660025.html", "text": "Макар движението й да претърпя погром на отминалите парламентарни избори, Кунева все още имала апетит към високите постове у нас и в чужбина. Още докато заемала позицията на еврокомисар, Меглена драпала за месечна заплата от 50 хиляди лева, защото знаела, че високият доход ще й осигури и висока пенсия. Така провалилата се кандидат-президентка щяла да прибира по 4000 лева месечно при средна пенсия в страната 340 лева. Според официалните данни червената снаха е получила близо 2 милиона лева чисто от заплати за близо трите години, които изкара в Брюксел като еврокомисар. След изтичането на мандата и приключването на работата й като комисар в Брюксел тя е получила бонус от 1,2 млн. евро, писаха медии. Покрилата се от политическия и медиен живот Меглена Кунева е на път да закръгли 60 г. след месец. Мултифункционалната политичка обаче съвсем не мислела да се оттегля от работата си и не планирала скоро да излиза в пенсия.", "date": "2017.05.27", "title": "САМО В ПИК И \"РЕТРО\"! Кунева се уреди с 4 бона пенсия"}
{"url": "http://pik.bg/%D0%BF%D0%BE%D1%82%D1%80%D0%B5%D1%81-%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-9-%D0%B3%D0%BE%D0%B4%D0%B8%D1%88%D0%BD%D0%BE-%D1%80%D1%83%D1%81%D0%BD%D0%B0%D1%87%D0%B5-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D0%BC%D0%BE%D1%81%D0%BA%D0%B2%D0%B0-%D1%80%D0%B5%D1%86%D0%B8%D1%82%D0%B8%D1%80%D0%B0%D0%BB%D0%BE-%D1%85%D0%B0%D0%BC%D0%BB%D0%B5%D1%82-%D0%B2%D0%B8%D0%B4%D0%B5%D0%BE-news661670.html", "text": "Видео, показващо грубо отношение на полицаи към 9-годишно дете, предизвика вълна от възмущение в социалните мрежи. На клипа, заснет от майката на момчето, се вижда как униформените го задържат. Причината за ареста – детето рецитирало стихове, за да проси пари от минувачите, разказват от Нова телевизия. Бащата оспорва твърденията на властите и казва, че това бил начин момчето да преодолее притеснението си от публика. А по природа то било артистично и родителите му смятали да развиват таланта му. Проверка на действията на полицията не е установила нарушения. Служителите на реда се оплакали от грубо отношение от страна на майката. Срещу родителите на детето започва разследване.", "date": "2017.05.27", "title": "ПОТРЕС! Арестуваха 9-годишно русначе в центъра на Москва-рецитирало \"Хамлет\" (ВИДЕО)"}
{"url": "http://pik.bg/%D0%BF%D1%80%D0%BE%D0%B1%D0%BB%D0%B5%D0%BC-%D1%81-%D1%82%D0%BE%D0%BA%D0%B0-%D1%81%D0%B5-%D0%BE%D0%BA%D0%B0%D0%B7%D0%B0-%D0%BF%D1%80%D0%B8%D1%87%D0%B8%D0%BD%D0%B0%D1%82%D0%B0-%D0%B7%D0%B0-%D1%82%D0%BE%D1%82%D0%B0%D0%BB%D0%BD%D0%B8%D1%8F-%D1%81%D1%80%D0%B8%D0%B2-%D0%B2-%D0%BA%D0%BE%D0%BC%D0%BF%D1%8E%D1%82%D1%80%D0%B8%D1%82%D0%B5-%D0%BD%D0%B0-%D0%B1%D1%80%D0%B8%D1%82%D0%B8%D1%88-%D0%B5%D1%8A%D1%80%D1%83%D0%B5%D0%B9%D0%B7-news661676.html", "text": ", съобщи шефът на авиокомпанията Алекс Круз. „Смятаме, че причината е била проблем със захранването и нямаме доказателства да е имало кибератака. Изключително съжаляваме за огромното неудобство, което това причинява на клиентите ни и разбираме колко неприятно е ставащото, особено за семейства, които се надяват да заминат на почивка\", заяви Круз във видеопослание в „Туитър”,цитиран от БиТиВи Сривът в компютърните системи на Бритиш еъруейз породи объркване и хаос в двете главни летища на Лондон „Хийтроу” и „Гетуик”. Хиляди пътници бяха блокирани, след като Бритиш еъруейз отмени полетите си от тези две летища до края на деня. Проблем с електрозахранването е причината за глобалния срив в компютърните системи на Бритиш еъруейз", "date": "2017.05.27", "title": "Проблем с тока се оказа причината за тоталния срив  в компютрите на  Бритиш еъруейз"}
{"url": "http://pik.bg/%D0%B8%D0%B7%D0%B4%D1%8A%D0%BD%D0%BA%D0%B0-%D0%B7%D0%B0%D0%B2%D0%B0%D1%80%D1%87%D0%B8%D0%BA-%D0%BF%D0%BE%D0%B4%D0%BA%D0%B0%D1%80%D0%B0-%D0%BA%D0%BE%D0%BB%D0%B0%D1%82%D0%B0-%D1%81%D0%B8-%D0%BD%D0%B0%D0%B4%D1%80%D1%83%D1%81%D0%B0%D0%BD-%D1%81%D1%8A%D1%81-%D1%81%D0%BC%D1%8A%D1%80%D1%82%D0%BE%D0%BD%D0%BE%D1%81%D0%B5%D0%BD-%D0%BA%D0%BE%D0%BA%D1%82%D0%B5%D0%B9%D0%BB-%D1%89%D0%B5-%D0%BB%D0%B5%D0%B6%D0%B8-%D0%BD%D0%B0-%D1%82%D0%BE%D0%BF%D0%BB%D0%BE-9-%D0%BC%D0%B5%D1%81-news661682.html", "text": "Надрусан до козирката шофьор ще прекара 9 месеца зад решетките заради сериозното прегрешение на пътя. Я. М. от Поморие е сгащен да криволичи със своята „Тойота Ярис“ на ул. „Вардар“ в жк „Братя Миладинови“, разказват от \"Флагман.бг\". Полицейски патрул веднага спрял съмнителния автомобил. Още при вида на шофьора ченгетата изкарали теста за наркотици. Те обаче останали като гръмнати от показателите на помориеца. Оказало се, че изкарващият си прехраната като заварчик мъж е седнал зад волана след смъртоносен коктейл от наркотици. Я. М. бил надрусан с почти всички възможни субстанции - метамфетамин, тетрахидроканабинол, бензодиазепини и метадон. Бургаският районен съд прати зад решетките шофьора за 9 месеца след споразумение с прокуратурата. Заварчикът бил принуден да предприеме подобен ход, тъй като вече имал една присъда и рискувал да прекара доста повече време в пандиза.", "date": "2017.05.27", "title": "ИЗДЪНКА! Заварчик подкара колата си надрусан със смъртоносен коктейл, ще лежи  на топло 9 месеца  "}
