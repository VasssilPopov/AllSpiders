{"url": "https://pik.bg/%D0%BF%D1%80%D0%B8%D0%B4%D0%BE%D0%B1%D0%B8%D0%B2%D0%BA%D0%B0-%D0%B1%D0%B8%D0%B7%D0%BD%D0%B5%D1%81%D1%8A%D1%82-%D0%B4%D0%B0%D1%80%D1%8F%D0%B2%D0%B0-%D0%B5%D0%BB%D0%B5%D0%BA%D1%82%D1%80%D0%BE%D0%BC%D0%BE%D0%B1%D0%B8%D0%BB-%D0%BD%D0%B0-%D0%BF%D1%80%D0%BE%D1%84%D0%B5%D1%81%D0%B8%D0%BE%D0%BD%D0%B0%D0%BB%D0%BD%D0%BE-%D1%83%D1%87%D0%B8%D0%BB%D0%B8%D1%89%D0%B5-%D0%B2-%D0%B4%D0%BE%D0%B1%D1%80%D0%B8%D1%87-news878322.html", "text": "Стопанската камара в Добрич ще дари електромобил на Професионалната гимназия по механотехника и електротехника, съобщи БНР. Идеята на бизнеса е да се даде възможност на училището да открие паралелка за електрическа мобилност през следващата учебна 2020-2021 г. Председателят на бизнес организацията в Добрич Николай Радев сподели, че професионалното обучение до голяма степен не отговаря на нуждите от специализирана работна ръка. Дарението на автомобила има за цел да осигури необходимото практическо обучение на учениците в Професионалната гимназия по механотехника. Сподели:", "date": "2019.10.20", "title": "Придобивка: Бизнесът дарява електромобил на професионално училище в Добрич"}
{"url": "https://pik.bg/%D0%B3%D0%BE%D1%80%D0%B5%D1%89%D0%BE-%D0%B2-%D0%BF%D0%B8%D0%BA-%D1%80%D0%B0%D0%B7%D0%B2%D0%B8%D1%82%D0%B8%D0%B5-%D0%BF%D0%BE-%D1%81%D0%BA%D0%B0%D0%BD%D0%B4%D0%B0%D0%BB%D0%B0-%D1%81-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D0%BA%D0%B0%D0%B2%D0%B0%D1%80%D0%BD%D0%B0---%D0%BF%D1%80%D0%BE%D0%BA%D1%83%D1%80%D0%BE%D1%80%D1%8A%D1%82-%D1%81%D1%8A%D1%81-%D1%81%D0%B5%D1%81%D1%82%D1%80%D0%B0-%D0%B2-%D0%BB%D0%B8%D1%81%D1%82%D0%B0%D1%82%D0%B0-%D0%BD-news878404.html", "text": "Прокурор Галин Гавраилов, който трябваше да дежури в прокуратурата в града на 27 октомври, няма да е дежурен по време на изборите, научи ПИК от източници от местната прокуратура. Припомняме, че прокурор Галин Гавраилов трябваше да приема в Каварна сигналите за нарушаване на закона в деня на изборите – 27 октомври. Сестрата на административния ръководител на обвинението в морското градче е кандидат за общински съветник в листата на БСП. Скандално Гавраилов не е уведомил изпълняващия длъжността окръжен прокурор на Добрич за явния конфликт на интереси и тихомълком е пропуснал да си даде отвод. Това обаче не е останало скрито от ръководството на прокуратурата в града и Галин Гаврилов все пак няма да дежури в деня на вота. Сподели:", "date": "2019.10.20", "title": "ГОРЕЩО В ПИК: Развитие по скандала с изборите в Каварна - прокурорът със сестра в листата на БСП няма да дежури в деня на вота"}
{"url": "https://pik.bg/%D0%BF%D0%B5%D1%82-%D0%BD%D0%B5%D0%BE%D1%87%D0%B5%D0%B2%D0%B8%D0%B4%D0%BD%D0%B8-%D0%BF%D1%80%D0%B8%D0%B7%D0%BD%D0%B0%D0%BA%D0%B0-%D1%87%D0%B5-%D0%BC%D1%8A%D0%B6%D1%8A%D1%82-%D0%B2%D0%B8-%D0%B8%D0%B7%D0%BD%D0%B5%D0%B2%D0%B5%D1%80%D1%8F%D0%B2%D0%B0-news878235.html", "text": "Изчезвания за цяла нощ, безкрайно чатене (разбира се „по работа“) 24/7, внезапни пристъпи на раздразнение и подозрителна потайност – тази статия не е за онези, чиито партньори си позволяват подобни безобразия. Всичко това са очевидни признаци, от които на всеки би му светнала червената лампичка. Но изневерите по-често се случват съвсем незабележимо... Или поне на пръв поглед незабележимо. Струва ви се, че с крайчето на окото сте видели някакъв чат в WhatsApp? Или си мислите, че любимият ви сякаш твърде често лайква нечии (разбира се, отвратителни) селфита в Инстаграм? Партньорът ви май за трети път (или за пети?) е сменил аватара си в социалните мрежи през последния месец? Някакви неща постоянно ви се струват съмнителни, но подозренията ви се свеждат до сферата на социалните мрежи и нямате конкретни доказателства. Престанете да проучвате нервно профилите на неговите „френдки“, чудейки се дали е тази или другата. По-добре прегледайте акаунта на партньора си. Кога за последен път той е публикувал ваша снимка заедно? А местоимението „ние“, което подразбира, че сте двойка, често ли го ползва? Или вместо уютното и очевидно „ние“ изведнъж е започнал да пише само „аз“? Например, отишли сте двамата на кино. Или на почивка. А той, споделяйки впечатленията си във Фейсбук, пише не „ние ходихме“, а „аз ходих“, „аз гледах“, „аз купих“. Това определено е симптом. Съзнателно или не, партньорът ви вече ви е зачеркнал от своя виртуален (засега само виртуален) живот. Мястото до него е „свободно“ и най-вероятно за него си чака кандидатка. Друг тревожен признак от същата серия е внезапната и невиждана досега активност на любимия в социалните мрежи. Скромният и унил преди профил изведнъж се е изпълнил със снимки, репостнати шегички, високопарни разсъждения и други несвойствени за партньора ви неща. Е, може пък той най-сетне да е открил всичките прелести на виртуалния живот и да не може да им се нарадва... но по-вероятно е някоя мистериозна непозната също да ползва активно социалните мрежи, а вашият Ромео да си провежда PR-кампания. Целевата аудитория очевидно не сте вие. Припомнете си как сте се чувствали вие, когато сте били влюбени. Светът наоколо сякаш е светил от ярки багри, душата ви радостно е откликвала на всякакви знаци, музиката, книгите и филмите сте ги възприемали през призмата на новото чувство, а многобройните лирични герои са ставали ваши съюзници. Обърнете внимание например дали музикалните предпочитания на партньора не са се променили? Дали изведнъж не е започнал да слуша много нова музика? И каква е тази музика, впрочем? Яростен дъбстеп или корави „жици“ той сигурно е качил на плейъра си по съвет на свой приятел от мъжки пол. Но песен на Лана Дел Рей с текст от рода на „няма да те забравя още дълго“, пусната да се повтаря отново и отново, не може да бъде оправдана с аргумента „един приятел меломан ми я препоръча“. Истинска история: С жена ми се влюбихме и станахме тройка 6 признака, че си лоша жена, без да го осъзнаваш В Япония вече се женят за секс кукли Един бърз курс по месинджъри. Фирмените настройки на повечето смартфони предполагат, че при получаване на съобщение устройството издава характерен звук и показва за няколко секунди съобщението на екрана. Но – изненада! – тези две функции могат лесно да се изключат. Ако чувате сигнал за получено съобщение, но на екрана на телефона не се появява нищо – бъдете нащрек. Ако не чувате сигнал пък е още по-подозрително. Какъв е този съвременен човек, който изведнъж е спрял да получава каквито и да било съобщения? Когато партньорът изведнъж спира да споделя с вас ежедневни дреболии от рода на офисни клюки или не ви разказва вече за забавни/странни/нелепи ситуации, които е видял в града, това е повод да се замислите. Всеки човек има инстинктивното желание да сподели ярките си впечатления и емоции с близките. Поредното „Добре“ в отговор на „Как беше днес?“ намеква дебело, че вие сте изхвърлени от категорията на близките хора. Студеният и равнодушен мъж изглежда подозрително, но и внезапно (ключовата дума е „внезапно“) разчувствалият се любим също буди съмнение. Тук обаче разчитайте не на нашите съвети, а на собствените си усещания. Неочаквано засипалите ви признания в любов могат да показват, че по този прост и лицемерен начин неверният партньор се опитва да скрие своите забежки и своето нарастващо равнодушие към вас. Или пък не? Може пък той наистина да ви обича много и просто да се е пробудил от зимния си сън. Тогава затваряйте тази статия и потърсете вдъхновяващи идеи с хаштаг #секс. Сподели:", "date": "2019.10.20", "title": "Пет неочевидни признака, че мъжът ви изневерява"}
{"url": "https://pik.bg/%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D1%81%D1%8A%D1%80%D0%B1%D0%B8%D1%8F-%D0%BF%D1%80%D0%B8%D1%82%D0%B5%D1%81%D0%BD%D0%B5%D0%BD-%D0%BE%D1%82-%D0%B2%D1%8A%D0%B7%D0%BC%D0%BE%D0%B6%D0%BD%D0%B0-%D0%B5%D1%81%D0%BA%D0%B0%D0%BB%D0%B0%D1%86%D0%B8%D1%8F-%D0%BD%D0%B0-%D0%BA%D0%BE%D0%BD%D1%84%D0%BB%D0%B8%D0%BA%D1%82%D0%B8%D1%82%D0%B5-%D0%B2-%D1%80%D0%B5%D0%B3%D0%B8%D0%BE%D0%BD%D0%B0-news878327.html", "text": "Сръбският президент Александър Вучич изрази тревогата си от евентуална дестабилизация и ескалация на конфликтите в региона и заяви, че страната му прави всичко възможно да не се стигне до това, съобщават световните агенции, цитирани от БТА и БНР. Според него постигнатото преди седмица споразумение за сътрудничество в Нови Сад между Сърбия, Албания и Северна Македония е важна инициатива в политически и икономически план. В интервю за Първа телевизия, Вучич коментира още, че страната му трябва да се въоръжава, тъй като това правят всички съседни държави . „Като погледнете как се въоръжават България, Румъния, Унгария, Хърватия... абсолютно всички около нас. Защо се стига до това, защото вече няма един световен пазител - полицай, имате много играчи на световната сцена - каза той. - Виждаме кои страни въоръжават албанците в Косово и какви хеликоптери търси Черна гора, всичко това следим”. Вучич добави, че страната му не може да се сравнява с Румъния по пари, когато става въпрос за въоръжаване, нито да купи системата, която те купуват, но може да се сравнява със страни като България и Унгария,. Сподели:", "date": "2019.10.20", "title": "Президентът на Сърбия притеснен от възможна ескалация на конфликтите в региона"}
{"url": "https://pik.bg/%D1%81%D1%82%D1%80%D0%B0%D1%88%D0%BD%D0%B0-%D1%82%D1%80%D0%B0%D0%B3%D0%B5%D0%B4%D0%B8%D1%8F-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE-%D1%81-%D0%B4%D0%B2%D0%B5-%D0%BC%D0%B0%D0%BB%D0%BA%D0%B8-%D0%B4%D0%B5%D1%86%D0%B0-%D0%B5-%D0%B7%D0%B0%D0%B3%D0%B8%D0%BD%D0%B0%D0%BB%D0%BE-%D0%BF%D1%80%D0%B8-%D0%BC%D0%B5%D0%BB%D0%B5%D1%82%D0%BE-%D0%BD%D0%B0-%D0%BF%D1%8A%D1%82%D1%8F-%D1%81%D0%BE%D1%84%D0%B8%D1%8F-%D0%B2%D0%B0%D1%80%D0%BD%D0%B0-news878399.html", "text": "Появиха се първи подробности за зловещия удар на пътя София-Варна. Катастрофата стана в участъка между Омуртаг и с. Антоново. По информация на ОДМВР - Търговище, сигналът е за сблъсък между два леки автомобила, движещи се в противоположни посоки по път I-4 (София-Варна) в община Омуртаг – в близост до разклона за с. Камбурово. По първоначални данни едната кола по неустановени засега причини е навлязла в лентата за насрещно движение и се е ударила челно в правомерно движещ се в другата лента атомобил. На място са екипи на Районно управление на МВР - Омуртаг, Районна служба \"Пожарна безопасност и защита ба населението\" - Омуртаг и на \"Спешна помощ\". Извършва се оглед на местопроизшествието. „Рено Каджар”, пътуващо в посока София и с регистрация от столицата, внезапно е навлязло в насрещната лента и е ударило челно шуменски „Ситроен”. Във втората кола са пътували мъж и жена, вероятно семейство, както и две деца. Предполага се, че са родителите с дечицата си. По първоначални данни момиченцето е 3-годишно, а баткото на 10 години. Изяснява се самоличността на хората в колата, които не са имали никакъв шанс при ужасяващия удар. Възможно е хората да не са от Шумен, а само регистрацията да е оттам, но всичко все още е първоначалнни данни. Загинал е и шофьорът на джипа, който бил видимо над 60-годишна възраст. Вероятно му е прилошало или е получил някакъв тежък внезапен здравословен проблем, заради който колата е нахлула рязко в другото платно. На катастрофата е имало свидетели, които веднага са сигнализирали спешна помощ и полицията и са опитали да помагат, но и към 18 часа телата на загиналите все още не са били извадена от помлените коли, казаха шокирани от кошмара хора, присъстващи на мястото, цитира ги \"Флагман\". Движението в участъка е преустановено. Създадена е временна организация на движението, като на пътуващите в посока София се предлага обходен маршрут през селата Камбурово и Изворово и съответно в обратен ред за тези в посока Варна. Движението се регулира от екипи на РУ - Омуртаг. В момента се извършва оглед на местопроизшествието. На място са екипи на полицията, пожарната, спешна помощ. Сподели:", "date": "2019.10.20", "title": "СТРАШНА ТРАГЕДИЯ: Семейство с две малки деца е загинало при мелето на пътя София-Варна"}
{"url": "https://pik.bg/%D0%B1%D0%BB%D0%BE%D0%BA%D0%B8%D1%80%D0%B0%D1%85%D0%B0-%D0%B4%D1%8F%D0%BB%D0%BE%D0%B2%D0%B5%D1%82%D0%B5-%D0%B2-%D1%82%D1%80%D0%B8-%D1%84%D0%B8%D1%80%D0%BC%D0%B8-%D0%BD%D0%B0-%D1%82%D1%80%D0%B0%D1%84%D0%B8%D0%BA%D0%B0%D0%BD%D1%82-%D0%BD%D0%B0-%D0%BC%D0%B8%D0%B3%D1%80%D0%B0%D0%BD%D1%82%D0%B8-news878393.html", "text": "Ямболският окръжен съд блокира дяловете в три фирми на мъж от града, обвинен в трафик на бежанци от Сирия. Мярката е по искане на Комисията за противодействие на корупцията и отнемане на противозаконно придобитото имущество. Михаил Михайлов е обвинен, че на 27 юли 2016 година в района на 195 гранична пирамида, в землището на боляровското село Воден, без разрешение е превел от Турция в България 15 граждани на Сирия, между които и 6 деца. Блокираните дялове на Михайлов във фирмите са на стойност 5100 лева. Обвиняемият имал в банка и близо 110 хил. лева, но те са изтеглени, преди комисията да предяви иска си пред съда, са установили вещите лица. Решението на съда не е окончателно и подлежи на обжалване. Сподели:", "date": "2019.10.20", "title": "Блокираха дяловете в три фирми на трафикант на мигранти"}
{"url": "https://pik.bg/%D0%B3%D1%80%D0%B8%D1%88%D0%BE-%D0%BF%D0%BE%D0%BB%D1%83%D1%87%D0%B8-%D1%83%D0%BD%D0%B8%D0%BA%D0%B0%D0%BB%D0%BD%D0%B0-%D0%B2%D1%8A%D0%B7%D0%BC%D0%BE%D0%B6%D0%BD%D0%BE%D1%81%D1%82---%D0%BF%D0%BE%D0%B8%D0%B3%D1%80%D0%B0-%D1%82%D0%B5%D0%BD%D0%B8%D1%81-%D0%BF%D1%80%D0%B5%D0%B4-%D0%B2%D0%B8%D0%B5%D0%BD%D1%81%D0%BA%D0%B0%D1%82%D0%B0-%D0%BE%D0%BF%D0%B5%D1%80%D0%B0-%D1%81%D0%BD%D0%B8%D0%BC%D0%BA%D0%B8-news878388.html", "text": "Най-добрият ни тенисист Григор Димитров получи рядката възможност да играе пред едно от най-значителните музикални средища в Европа - Виенската опера. Българинът и Матео Беретини, който е негов евентуален съперник във втория кръг на турнира в австрийката столица, се изправиха в „мач\" на двойки срещу двама мъже, облечени като Моцарт, предаде БГНЕС. Организаторите на турнира бяха опънали мрежа за тенис пред операта, а двамата Моцарт раздадоха гигантски ракети и големи топки за тенис на двамата тенисисти за проявата. Григор ще започне участието си във Виена срещу квалификант в първия кръг. Миналата година той отпадна именно в тази фаза на надпреварата и няма точки за защитаване. Българинът е в търсене на юбилейната си победа №300 в професионалния тур във Виена. Сподели:", "date": "2019.10.20", "title": "Гришо получи уникална възможност - поигра тенис пред Виенската опера (СНИМКИ)"}
{"url": "https://pik.bg/%D1%81%D1%82%D1%80%D0%B0%D1%88%D0%B5%D0%BD-%D1%81%D0%BA%D0%B0%D0%BD%D0%B4%D0%B0%D0%BB-%D0%BA%D0%BE%D1%80%D0%B8%D1%82%D0%B0%D1%80%D0%BE%D0%B2-%D1%81%D1%80%D0%B0%D0%B2%D0%BD%D0%B8-%D1%83%D0%B1%D0%B8%D0%B5%D1%86%D0%B0-%D0%BF%D0%BE%D0%BB%D1%84%D1%80%D0%B8%D0%B9%D0%BC%D0%B0%D0%BD-%D1%81-%D0%B2%D0%B0%D1%81%D0%B8%D0%BB-%D0%BB%D0%B5%D0%B2%D1%81%D0%BA%D0%B8-news878405.html", "text": "Потресаващо изказване пред Нова тв направи журналистът Георги Коритаров. Той трябваше да коментира футболните страсти от последната седмица и расисткия скандал, в който беше забъркан националния ни отбор. Преди това обаче Коритаров направи анализ и на предсрочното освобождаване на австралийския убиец Джок Полфрийман. За шок на зрителите журналистът си позволи да сравни човекът, отнел живота на студента Андрей Монов, с Апостола на свободата Васил Левски. Кощунствения паралел с българската светиня Коритаров направи, провокиран от реплика на Петър Волгин. Пръв Волгин констатира, че за съжаление, в случая с Полфрийман, пуснат от съда предсрочно, НПО-секторът оказал влияние върху съдебната система. Жълтопаветната интелигенция закачи на знамето си един убиец, заключи журналистът. Веднага след скандалното изказване на Георги Коритаров социалната мрежа закипя от възмущение. \"Гнусно, Коритаров....\", написа психиатърът д-р Цветеслава Гълъбова, директор на психиатричната болница в Нови Искър. С уговорката, че съзнава, че ще думите му ще прозвучат еретично, Коритаров обяви, че Левски също е извършил убийство. \"Когато стана дума, че жълтопаветната интелигенция си била закачила един убиец на ревера , българската нация е закачила на своя национален ревер, като гордост, човек, който е убил ратайче, за да опази българска национална кауза - Апостола на свободата, Васил Левски. Не само че е извършил убийство, той е осъден на смърт, не защото е бил революционер, а по настояване на граф Игнатиев заради убийство\", скандализира Коритаров. Сподели:", "date": "2019.10.20", "title": "СТРАШЕН СКАНДАЛ: Коритаров сравни убиеца Полфрийман с Васил Левски"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D1%81%D0%B5%D0%B4%D0%B5%D0%BC-%D0%B4%D1%83%D1%88%D0%B8-%D1%81%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-%D0%B2-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BC%D0%B5%D0%B6%D0%B4%D1%83-%D1%81-%D0%B3%D0%BE%D1%80%D0%BD%D0%B0-%D0%BC%D0%B0%D0%BB%D0%B8%D0%BD%D0%B0-%D0%B8-%D0%B1%D0%B5%D0%BB%D0%BE%D0%BF%D0%BE%D0%BF%D1%86%D0%B8-news878406.html", "text": "Седем души са пострадали в катастрофа между два леки автомобила на пътя между селата Горна Малина и Белопопци. Това съобщиха от ОДМВР – София. Сигналът за инцидента е подаден в 19,08 часа. По първоначални данни ударът между двете коли е бил челен. Петима души са транспортирани към болници, като по първоначални данни трима са с по-тежки наранявания, а други двама ще бъдат прегледани на място. Няма загинали. На мястото на катастрофата има полицейски екипи, които регулират движението. Местопроизшествието е запазено. Сподели:", "date": "2019.10.20", "title": "ИЗВЪНРЕДНО: Седем души са пострадали в катастрофа между с Горна Малина и Белопопци"}
{"url": "https://pik.bg/%D0%B0%D1%80%D0%BD%D0%BE%D0%BB%D0%B4-%D1%88%D0%B2%D0%B0%D1%80%D1%86%D0%B5%D0%BD%D0%B5%D0%B3%D0%B5%D1%80-%D0%BC%D1%80%D0%B0%D0%B7%D1%8F-%D0%BF%D0%BE%D0%BB%D0%B8%D1%82%D0%B8%D0%BA%D0%B0%D1%82%D0%B0-news878328.html", "text": "Въпреки че заема губернаторския пост в продължение на осем години до 2011 г., 72-годишният Шварценегер сега разкрива, че никога не се е възприемал като политик и единствената му цел е била да помага на хората, предава БТА. \"Мразя политиката. Дори когато бях губернатор на Калифорния, никога не съм се считал за политик. Бях обществен служител, който се стремеше да прави нещата по-добри за хората\", споделя Арнолд Шварценегер в интервю за \"Шоуто на Греъм Нортън\". Роденият в Австрия актьор обаче признава, че е бил разочарован, че не може да се кандидатира за президент на САЩ. \"Това е единственото нещо, което не мога да направя в Америка - страната на неограничените възможности\", казва Шварценегер. \"Терминаторът\" допълва, че ако имаше това право, щеше да се изправи срещу Доналд Тръмп в битката за президентска номинация от Републиканската партия. Екшън актьорът и бивш губернатор на Калифорния Арнолд Шварценегер питае омраза към политиката, съобщи Контактмюзик. Сподели:", "date": "2019.10.20", "title": "Арнолд Шварценегер: Мразя политиката"}
{"url": "https://pik.bg/%D1%80%D0%B5%D1%81%D0%BF%D0%B5%D0%BA%D1%82%D0%B8%D1%80%D0%B0%D1%89-%D1%81%D0%BA%D0%B0%D0%BD%D0%B4%D0%B0%D0%BB-%D0%BF%D0%BE%D0%B2%D0%B8%D1%88%D0%B8%D1%85%D0%B0-%D0%BB%D0%B5%D0%BA%D0%B0%D1%80-%D1%83%D0%BB%D0%B8%D1%87%D0%B5%D0%BD-%D0%B2-%D0%B8%D0%B7%D1%82%D0%BE%D1%87%D0%B2%D0%B0%D0%BD%D0%B5-%D0%BD%D0%B0-%D0%BD%D0%B7%D0%BE%D0%BA-news878408.html", "text": "Лекар, уличен в източване на Здравната каса и фалшифициране на документи, беше повишен в национален консултант по очни болести, предава Нова тв. Става дума за доцент Борислав Кючуков, шеф на очната клиника в ИСУЛ, срещу когото и в момента се води разследване от прокуратурата и ГДБОП, посочва Нова. Проверка на Здравната каса, разследване на прокуратурата и ГДБОП уличи доцент Кючуков, че е източил 300 000 лева от здравните ни осигуровки за период от три години. Експертиза доказва, че лекарят е записвал в медицинската документация, че е извършил сложни операции на всички 860 пациенти, които са отишли в клиниката за рутинната процедура - премахване на перде. За рутинната процедура Здравната каса заплаща 360 лева, а за написаните от Кючуков усложнения – двойно повече-700 лв. След като лекар от отделението сигнализира за измамата, Касата назначи проверка от трима водещи експерти, които прегледаха пациентите на Кючуков. „В оперативния журнал при пациентите е написано едно и също нещо, а не може при всички пациенти да настъпи едно и също усложнение, няма как. Според мен е нереален този процент на усложнения”, коментира доцент Анета Мишева, проверяващ експерт. Проверяващият експерт проф. Ботьо Ангелов е категоричен, че е хванал доц. Кючуков в нарушения. „Това, което е писано вътре, че е правена такава предна витректомия, такова действие няма извършено хирургично. Но неговото нарушение най-вече е, че той е организирал организирана престъпна група. Това на практика е документално престъпление и то взето само едно. Умножено по 851 си представете колко документални престъпления са. Отделно информиране на Касата, отделно източване на ресурс”, коментира проф. Ботьо Ангелов, проверяващ експерт. Измама се потвърждава и от друг факт. Операцията от 700 лева се извършва с един специфичен инструмент за еднократно ползване, наречен витреотом. За всичките 860 пациенти обаче, клиниката е разполагала само с един. „Дадоха обяснения, че въпреки че е еднократен, са го използвали многократно и т.н”, обясни управителят на НЗОК Дечо Дечев. „Категорично е източване на Касата”. „Тук вече се намесват и чисто криминални елементи, в смисъл, че се описват състояние на пациента в официални документи - епикриза, оперативни протоколи и т.н., които явно не съдържат обективна информация”, обясни д-р Дечев. След като екипът Нова търси доцент Кючуков в ИСУЛ, е препратен към частния му кабинет. Междувременно, докато течеше разследването на ГДБОП, доцент Кючуков оглави експертния съвет по очни болести към здравния министър. Предложен от останалите членове на съвета, който реши да го защити. Здравната каса наложи глоба от 300 000 лева на болница ИСУЛ заради доказаното източване на пари, се твърди в тв разследването. Сподели:", "date": "2019.10.20", "title": "РЕСПЕКТИРАЩ СКАНДАЛ: Повишиха лекар, уличен в източване на НЗОК"}
{"url": "https://pik.bg/%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D0%B5-%D1%81%D1%8A%D1%81%D1%82%D0%BE%D1%8F%D0%BD%D0%B8%D0%B5%D1%82%D0%BE-%D0%BD%D0%B0-%D1%80%D0%B0%D0%BD%D0%B5%D0%BD%D0%B8%D1%82%D0%B5-%D0%BF%D1%80%D0%B8-%D0%B1%D0%B5%D0%BB%D0%BE%D0%BF%D0%BE%D0%BB%D1%86%D0%B8-news878416.html", "text": "Излязоха първи подробности за катастрофата със седем пострадали при тежката катастрофа на бензиностанция в село Белопопци край Елин Пелин. Състоянието на четирима от тях е тежко. Сигнал за инцидента бе подаден в 18:11 часа. От Бърза помощ са реагирали мигновено и са изпратили три линейки, които пристигат на място в 18:22 часа. В „Пирогов” са откарани 26-годишен мъж с контузия на глава и гръден кош и детето му – момиченце на 5 г., което е с контузия на ръката. В момента спешните екипи транспортират към болница мъж и жена на по 69 г. Тя е с тежка контузия на шийни прешлени и гръден кош, той е с фрактура на ръка. Сподели:", "date": "2019.10.20", "title": "Ето какво е състоянието на ранените при Белополци"}
{"url": "https://pik.bg/%D0%BF%D0%B0%D1%86%D0%B8%D0%B5%D0%BD%D1%82%D0%B8-%D0%B8-%D0%BB%D0%B5%D0%BA%D0%B0%D1%80%D0%B8-%D1%81-%D0%B3%D0%BE%D1%80%D0%B5%D1%89-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D0%BD%D0%BE%D0%B2%D0%B8%D1%82%D0%B5-%D0%BF%D1%80%D0%BE%D0%BC%D0%B5%D0%BD%D0%B8-%D0%B7%D0%B0%D1%81%D1%8F%D0%B3%D0%B0%D1%89%D0%B8-%D1%82%D0%B5%D0%BB%D0%BA-%D1%80%D0%B5%D1%88%D0%B5%D0%BD%D0%B8%D1%8F%D1%82%D0%B0-news878249.html", "text": "Предстои важна социална промяна, която засяга ТЕЛК решенията. Правителството постанови да отпадне изискването в комисиите да работят лекари по всички видове специалности, съобщава Нова телевизия. Пациенти и лекари коментират дали предстоящите промени няма да доведат до нови проблеми. Заради заболяванията си Красимира е със 75% намалена работоспособност. Една от диагнозите й е астма, което налага задължителното присъствие на белодробен специалист при явяване пред ТЕЛК комисия. „В деня, в който съм на ТЕЛК, ако там не е белодробната лекарка, ме викат още веднъж. Така чакам няколко дни. Случвало ми се е и седмица да чакам”, казва Красимира Кръстева. Проблемът идва от недостига на специалисти в цялата страна, а Монтана не прави изключение. „Не вярвам някой да дойде да работи в ТЕЛК-овете, защото работата е много, а заплащането е много малко”, коментира д-р Никола Петров. За кадровия дефицит в системата на медицинската експертиза признават и  здравните власти. „Лекарите специалисти в България са изключително малко на брой и практически няма как да бъдат осигурени в ТЕЛК съставите - посочва д-р Цветолюба Генкова от дирекция \"Медицински дейности\" в Министерството на здравеопазването. - Затова от догодина ТЕЛК комисиите ще могат да работят и без специалисти по конкретното заболяване. С възможност за заменяемост, така че да създадем по-голяма гъвкавост”. Лекари от ТЕЛК обаче предупреждават, че промените ще доведат до нови проблеми. „Трудности в обективизиране на оценката, тъй като ги няма тези специалисти и това ще затрудни ли повече работата на ТЕЛК-овете. Колкото по-тесни са специалистите, толкова по-обективна ще е оценката”, каза Никола Петров. От необективна оценка се притеснява и Красимира. Жената се тревожи, че процентът й инвалидност може да бъде намален. „Комисията не смятам, че ще може да прецени реално”, каза тя. От здравното министерство уверяват, че липсата на тесни специалисти няма да е в минус на пациентите. „Няма как това да доведе ощетяване. На практика, това, което трябва да решат ТЕЛК съставите е въз основа на една пълна и достатъчно подробна медицинска документация”, категорична е Цветолюба Генкова. Промяната ще стане факт от януари догодина, а очакванията са времето за придобиване на експертно решение. Сподели:", "date": "2019.10.20", "title": "Пациенти и лекари с горещ коментар за новите промени, засягащи ТЕЛК решенията"}
{"url": "https://pik.bg/%D0%BA%D0%BE%D0%BB%D0%B0-%D0%BF%D0%BE%D0%BC%D0%B5%D1%82%D0%B5-%D0%B6%D0%B5%D0%BD%D0%B0-%D0%BD%D0%B0-%D0%BF%D0%B5%D1%88%D0%B5%D1%85%D0%BE%D0%B4%D0%BD%D0%B0-%D0%BF%D1%8A%D1%82%D0%B5%D0%BA%D0%B0-%D0%B2-%D0%B1%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4-news878402.html", "text": "Кола блъсна 54-годишна жена на пешеходна пътека в Благоевград, предаде БГНЕС. Пътният инцидент е станал в 17:20 часа на кръговото кръстовище между улиците \"Васил Левски\" и \"Димитър Солунски\". Жената е откарана с линейка по спешност в болница. Тя е с фрактура на ръката и натъртвания, възможно е и сътресение на мозъка, тъй като наричала оказващия ѝ първа помощ фелдшер „татко”. В момента ѝ се правят пълни изследвания. Изясняват се обстоятелствата около инцидента. Сподели:", "date": "2019.10.20", "title": "Кола помете жена на пешеходна пътека в Благоевград"}
{"url": "https://pik.bg/%D0%BA%D1%8E%D1%80%D0%B4%D0%B8%D1%82%D0%B5-%D1%81%D0%B5-%D0%BE%D1%82%D1%82%D0%B5%D0%B3%D0%BB%D1%8F%D1%82-%D0%BE%D1%82-%D1%81%D0%B5%D0%B2%D0%B5%D1%80%D0%BD%D0%B0-%D1%81%D0%B8%D1%80%D0%B8%D1%8F-news878355.html", "text": "Конвой с бойци на „Сирийските демократични сили“ (СДС) е потеглил от обсадения от подкрепяните от Турция сирийски бунтовници Рас ал Айн, съобщава AFP. Кореспондент на агенцията съобщава, че поне 50 автомобила, включително линейки, са напуснали градската болница, която малко след тяхното заминаване е избухнала в пламъци. По-рано представител на СДС обяви, че кюрдските сили ще се изтеглят от някои части на Северна Сирия, но няма да напуснат големите градове, които са под техен контрол. Сподели:", "date": "2019.10.20", "title": "Кюрдите се оттеглят от Северна Сирия"}
{"url": "https://pik.bg/%D0%B3%D0%BE%D1%80%D0%B5%D1%89%D0%B0-%D1%82%D0%B5%D0%BC%D0%B0-%D0%B2%D0%B5%D0%BD%D1%86%D0%B8-%D1%81%D1%82%D0%B5%D1%84%D0%B0%D0%BD%D0%BE%D0%B2-%D0%BE%D0%B1%D1%8F%D1%81%D0%BD%D0%B8-%D1%87%D0%B5-%D0%BD%D0%BE%D0%B2%D0%B8%D1%8F%D1%82-%D1%88%D0%B5%D1%84-%D0%BD%D0%B0-%D0%B1%D1%84%D1%81-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B1%D1%8A%D0%B4%D0%B5-%D1%87%D0%B5%D1%81%D1%82%D0%B5%D0%BD-%D0%B1%D0%B8%D0%B7%D0%BD%D0%B5%D1%81%D0%BC%D0%B5%D0%BD-%D0%B0-%D0%BD-news878400.html", "text": "Новият шеф на БФС трябва да бъде „богат и честен бизнесмен, доказан в спортните среди и с авторитет, а не фалирал човек.\" Това заяви членът на Изпълкома на БФС в оставка и президент на ФК „Славия” Венцеслав Стефанов пред Нова тв. Той и бившият собственик на „Левски” Тодор Батков коментираха проблемите в родния футбол. „Президентите на водещите клубове трябва да бъдат в Изпълкома. И отсега нататък трябва работа, работа и пак работа, и то главно с детско-юношеския футбол”, допълни Батков. Двамата събеседници казаха още, че е нормално членовете на Изпълкома на БФС да подадат оставки, след като президентът Борислав Михайлов се оттегли от поста си. Според Батков, откакто Михайлов е президент на съюза, България има 3-4 пъти повече представители в УЕФА. Неговата оставка може да рефлектира и върху извънредните субсидии, които получаваме, смята още екс собственикът на „Левски”. Според Стефанов, твърде вероятно е расисткият скандал, изухнал след мача България – Англия, да е бил предварително подготвен. „Това е в стила на английските таблоиди. Продобен пример е и провокацията с Иван Славков преди години”, допълни Батков. Той обяви, че не може да търпи медиите на Острова да наричат футболистите ни „животни”, и то заради „поведението на няколко леконравни момчета”. Бившият собственик на „сините” обаче не спести критиките си към националния ни отбор. „С поведението си те не показаха дори желание за победа”, категоричен бе Батков. „Оттук нататък, при игра в чужбина, където и да ни хванат, ще ни разковават”, коментира Стефанов. Сподели:", "date": "2019.10.20", "title": "ГОРЕЩА ТЕМА: Венци Стефанов обясни, че новият шеф на БФС трябва да бъде честен бизнесмен, а не фалирал човек"}
{"url": "https://pik.bg/%D0%B4%D0%B6%D0%B0%D0%BA%D0%BF%D0%BE%D1%82%D0%B8%D1%82%D0%B5-%D0%BD%D0%B0%D0%B1%D1%8A%D0%B1%D0%B2%D0%B0%D1%82-%D0%B4%D0%BE-8-%D0%BC%D0%B8%D0%BB%D0%B8%D0%BE%D0%BD%D0%B0-%D0%BB%D0%B5%D0%B2%D0%B0-news878413.html", "text": "След тегленето на печелившите числа в 84-ия тираж на числовите игри на Български спортен тотализатор джакпотите в тях продължават да нарастват. За следващия тираж в четвъртък печалбите ще достигнат общо 7 787 000 лева. Джакпотът в играта 6/49 ще бъде 3 960 000 лева. За играта 6/42 джакпотът ще е 480 000 лева. В играта 5/50 сумата е до 3 000 000 лева, а в Тото Джокер – 132 000 лева, съобщиха от Българския спортен тотализатор. Печелившите комбинации в игрите, които бяха изтеглени на живо в предаването на СПОРТ ТОТО в ефирите на БТВ и БНТ, са: „Тото 2 - 6 от 49” – 41, 33, 17, 22, 23, 28; Печалби от играта: Има шестима участници, които са познали пет от шестте печеливши числа и всеки от тях печели по 5796 лева. Късметлия от град Съединение спечели чисто нов автомобил чрез жребий. „Тото 2 - 5 от 35”, първо теглене – 4, 11, 6, 10, 17; второ теглене – 24, 3, 14, 25, 15; Печалби от играта: В първо теглене на играта трима щастливци са познали печелившата комбинация и всеки от тях печели по 7653 лева. Във второ теглене един късметлия позна печелившата комбинация и ще прибере 22 961 лева. „Тото Джокер”, 3-те двойки позиции и цифри – 9/0, 2/6, 7/9; „Тото 2 – Рожден ден“ – 85 (година), 6 (месец юни), 28 (дата), 7 (неделя - ден от седмицата); „Тото 2 - 6 от 42” – 4, 6, 38, 9, 25, 7 + 18 (допълнително число за Втори тото шанс на играта - „Пари плюс“); Печалби от играта: Има шестима щастливци, които са познали пет от шестте печеливши числа и печелят по 1707 лева. За следващия тираж наградният фонд в „Пари плюс“ ще достигне сумата от 15 000 лева. „Тото 2 - Зодиак” – 35, 1, 15, 6, 16 + 9 (зодия стрелец); Печелившите числа в игрите Втори тото шанс на „Тото 2 - 5 от 35” и Втори тото шанс на „Тото 2 – 6 от 49“, които бяха изтеглени в петък, 18 октомври, за 83-ия тираж, са: „Втори тото шанс“ на „Тото 2 – 6 от 49“ – 16, 10, 31, 7, 37, 42 + 48; (допълнително число); „Втори тото шанс“ на „Тото 2 – 5 от 35“ – 22, 9, 32, 35, 20 + 1, 1; Печалби от играта: Късметлия от град Бургас спечели 5000 лева. В тях участваха всички играни комбинации за играта „Тото 2 - 5 от 35” и „Тото 2 – 6 от 49“ за предходния 83-и тираж без допълнителен залог. Утре, 21 октомври, ще бъдат изтеглени печелившите комбинации за 84-ия тираж. Във Втори тото шанс на играта „Тото 2 – 6 от 49“ печалбата ще достигне до 130 000 лева, а в „Тото 2 – 5 от 35“ – до 200 000 лева, отново без допълнителен залог. Единственото условие е да запазите фиша си до тегленето на двете игри на следващия ден. В играта с допълнителни печалби за почитателите на моментните лотарийни игри „ПЕЧАЛБИ ПЛЮС – СУМИ ЗА ДУМИ”, победител стана Ваня Стоева-Петрова, която спечели 600 лева, защото беше по-бърза и съобразителна от своя съперник Пламен Филев, който си тръгна с награда от 500 лева. В „ПЕЧАЛБИ ПЛЮС – СУМИ ЗА ДУМИ” могат да участват всички, които имат непечеливши талони от моментните лотарийни игри на Български спортен тотализатор. Необходимо е да регистрират кодовете за печалба от всеки талон в своя профил на https://lottery.toto.bg/ и да проследят дали някой от тях няма да бъде определен чрез жребий за участие на живо в предаванията по БНТ - четвъртък или неделя. Печалбата е до 1000 лева. Залози за игрите на Български спортен тотализатор се приемат във всички тото пунктове и в партньорски обекти, обозначени със стикер СПОРТ ТОТО, както и онлайн на интернет страницата www.toto.bg. Сподели:", "date": "2019.10.20", "title": "Джакпотите набъбват до 8 милиона лева"}
{"url": "https://pik.bg/%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D1%81%D0%BF%D0%B5%D1%86%D0%BE%D0%BF%D0%B5%D1%80%D0%B0%D1%86%D0%B8%D1%8F%D1%82%D0%B0-%D0%B7%D0%B0-%D0%B8%D0%B7%D0%B1%D0%BE%D1%80%D0%BD%D0%B0-%D1%82%D1%8A%D1%80%D0%B3%D0%BE%D0%B2%D0%B8%D1%8F-%D0%B2-%D0%BD%D0%B5%D1%81%D0%B5%D0%B1%D1%8A%D1%80-news878324.html", "text": "Това каза Божидар Димитров, говорител на Специализираната прокуратура, съобщи \"Фокус\". Акцията започна в събота и продължава и през днешния ден. Очаква се подробна информация да бъде предоставена в понеделник. Продължава специализираната полицейска операция в Несебър. Сподели:", "date": "2019.10.20", "title": "Продължава спецоперацията за изборна търговия в Несебър"}
{"url": "https://pik.bg/%D1%81%D0%BA%D0%B0%D0%BD%D0%B4%D0%B0%D0%BB-%D0%B4%D0%B5%D0%B6%D1%83%D1%80%D0%BD%D0%B8%D1%8F%D1%82-%D0%BF%D1%80%D0%BE%D0%BA%D1%83%D1%80%D0%BE%D1%80-%D0%B2-%D0%BA%D0%B0%D0%B2%D0%B0%D1%80%D0%BD%D0%B0-%D0%B7%D0%B0-%D0%B8%D0%B7%D0%B1%D0%BE%D1%80%D0%BD%D0%B8%D1%8F-%D0%B4%D0%B5%D0%BD-%E2%80%93-%D1%81%D1%8A%D1%81-%D1%81%D0%B5%D1%81%D1%82%D1%80%D0%B0-%D0%B2-%D0%BB%D0%B8%D1%81%D1%82%D0%B0%D1%82%D0%B0-%D0%BD%D0%B0-%D0%B1%D1%81%D0%BF-news878354.html", "text": "Това съобщиха за каварненци, които се съмняват, че случайно е премълчана роднинската връзка между определения за дежурен прокурор в Каварна и сестра му – кандидат за общински съветник от БСП, съобщава \"rns\". Административният ръководител на Районната прокуратура в Каварна – Галин Гавраилов, има над 18 години юридически стаж в органите на съдебната власт. От 1999 г. заема длъжността заместник-районен прокурор в Районна прокуратура – Каварна, а от юли 2010 г. до юни 2015 г. е административен ръководител на Районна прокуратура-Каварна. В момента е втори мандат административен ръководител на РП-Каварна. Малко вероятно е да не е запознат със законите, коментират хора в Каварна. Изпълняващият длъжността окръжен прокурор на Добрич е определил за дежурен прокурор в деня на изборите – 27 октомври, в Каварна, дежурен прокурор да е е Галин Гавраилов. Припомняме, че ролята на дежурен прокурор се поема за 24 часа. Именно на него се докладват всички данни за извършени престъпления, включително и при нарушения на правилата в Изборния кодекс. Той решава по кои от тях да продължи работата полицията и държавното обвинение, и по кои – да не се прави нищо. Каварненци очакват произнасяне на прокурор Златко Николов – изпълняващ длъжността на окръжен прокурор на Добрич спрямо Галин Гавраилов по отношение на етичното му и професионално поведение в случая, както и определяне на дежурен прокурор за деня на местните избори, който не е в укорима позиция, като сегашния. Сподели:", "date": "2019.10.20", "title": "СКАНДАЛ! Дежурният прокурор в Каварна за изборния ден – със сестра в листата на БСП!"}
{"url": "https://pik.bg/%D0%B5%D1%82%D0%BE-%D0%BA%D0%BE%D0%B8-%D0%BF%D0%BB%D0%BE%D0%B4%D0%BE%D0%B2%D0%B5-%D0%B8-%D0%B7%D0%B5%D0%BB%D0%B5%D0%BD%D1%87%D1%83%D1%86%D0%B8-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%8F%D0%B4%D0%B5%D0%BC%D0%BC-%D0%B2%D1%81%D0%B5%D0%BA%D0%B8-%D0%B4%D0%B5%D0%BD-%D0%B7%D0%B0-%D0%B4%D0%B0-%D1%81%D0%BC%D0%B5-%D0%B7%D0%B4%D1%80%D0%B0%D0%B2%D0%B8-news878238.html", "text": "„Една ябълка на ден държи лекаря далеч от мен“ е чудесен съвет и много хора го следват. Но това не означава, че трябва да ограничаваме консумацията на плодове само до ябълка. Защото има още много плодове и зеленчуци, които трябва да се консумират, за да се радваме на крепко здраве. В своя книга д-р Майкъл Грегър представя 12-те храни ( и не само), които трябва да се ядат всеки ден. Те включват боб (бобови растения), ленено семе, ядки, зърнени храни, подправки, напитки и ... упражнения! Плодовете са част от ежедневната доза храни, които трябва да приемате и ако сте сред тези, които се страхуват от съдържащата се в тях захар, няма повод за това. Научете се да разграничавате плодовата захар от тази, която се съдържа в сиропи, вафли, плодови напитки. Когато консумирате последната, последствията са повишаване на триглицеридите, омазняване на черния дроб и кръвното налягане. Но телата ни обработват захарта по различен начин, когато тя е част от плодовете. Освен това плодовете съдържат фибри, които забавят скоростта, с която захарта се абсорбира в телата ни. Според учения плодовете дори могат да помогнат в лечение на диабета и не трябва да се отхвърлят от никоя диета. Най-полезните плодове, според Греъм, са т.нар берита – ягоди, боровинки, малини. Той цитира проучване на Харвард, което доказва, че възрастните жени, които консумират плодове, имат по-бавен темп на когнитивен спад. Все по- голямо количество изследвания показват и ползите от горски плодове по отношение на сърдечно-съдовите заболявания. Много малко са тези, които могат да кажат, че не обичат плодовете. Беритата са подходящи за хората, които спазват всякакви диети – веган, палео, кето. Плодовете са с ниско гликемично съдържание и са по-добрият избор, ако трябва да избирате между тях и манго или ананас. Попай неслучайно е силен. Зеленолистните зеленчуци имат най-високата плътност на хранителни вещества от всяка друга храна, което означава, че засищат, без да ни товарят с калории. Хапвайте по две порции на ден рукола, зеле, цвекло, кейл. Освен това те са естествени растителни източници на калций. Броколи и карфиол са може би най-известните кръстоцветни зеленчуци, но не пренебрегвайте и червеното зеле. Те са здравословна гарнитура и засищат, чудени са като сгряваща храна. Освен това доказано помагат като превенция срещу рака. Гъбите технически не са зеленчуци, но трябва да ги включите в ежедневното си меню. Те имат естествената способност да понижават холестерола, а наред с това помагат в борбата с рака. Дори и най-обикновените гъби ще засилят имунната система и ще помогнат да се намалят инфекциите на горните дихателни пътища. Сподели:", "date": "2019.10.20", "title": "Ето кои плодове и зеленчуци трябва да ядемм всеки ден за да сме здрави"}
{"url": "https://pik.bg/%D0%B2%D0%B5%D1%81%D0%B5%D0%BB%D0%B0-%D0%BB%D0%B5%D1%87%D0%B5%D0%B2%D0%B0-%D1%81-%D0%BD%D0%BE%D0%B2-%D0%B3%D0%B0%D1%84-%D0%B2-%D1%82%D1%8A%D1%80%D0%BD%D0%BE%D0%B2%D0%BE---%D0%B7%D0%B0%D0%B4%D1%80%D1%8A%D1%81%D1%82%D0%B8-%D1%86%D0%B5%D0%BD%D1%82%D1%8A%D1%80%D0%B0-%D1%81%D1%8A%D1%81-%D1%81%D0%BA%D1%8A%D0%BF%D0%B0-%D1%82%D0%B5%D1%85%D0%BD%D0%B8%D0%BA%D0%B0-%D0%BE%D1%82-%D0%BA%D1%8A%D0%B4%D0%B5-%D0%BF%D0%B0%D1%80%D0%B8-news878313.html", "text": "Весела Лечева лъсна пореден гаф в предизборната си кампания. Социалистката очевидно не си взе никаква бележка след чутовния скандал, който забърка заедно с екипа си. Червената депутатка си бе разлепила плакатите директно върху некролозите, а за последния скандал дори бе глобена от ЦИК. Както ПИК съобщи, Лечева бе пропуснала да напише на агитационните си материали задължителния надпис \"Купуването и продаването на гласове е престъпление\". Според законовото изискване, освен че трябва да има такъв надпис, той трябва  да заема 10% от лицевата площ на агитационния материал и да е разположен в обособено поле. ОИК е установила, че действително има нарушение на чл. 183, ал. 2 от Изборния кодекс, а именно на агитационни материали, агитиращи в полза на местна коалиция БСП за България, на ул.“Магистрална“ до МОЛ-В.Търново; ул. „Н. Габровски“ до МОБАЛ „д-р Стефан Черкезов“ АД; бул. „България“ до НВУ„Васил Левски“; ул. „Христо Ботев“ до Автогара- юг информацията, че купуването и продаването на гласове е престъпление, заема по-малко от 10 на сто от лицевата площ на агитационния материал и не е разположена в обособено поле. Комисията е указала на местната коалиция в срок от 24 часа да приведе агитационните материали в съответствие с изискването на Изборния кодекс. При неизпълнение на даденото указание в указаният срок, материалите трябва да бъдат свалени от билбордовете, а предвидената санкция е в размер от 2000 до 5000 лв., при повторно нарушение – от 5000 до 15 000 лв. Всичко това явно не притеснява Лечева, която днес втрещи търновски с пореден гаф. Тя се изсипа в центъра на града с огромния си бус, налепен с нейния лик и номера на бюлетаната й, с което направо скандализира хората. \"Кой плаща подобно нещо. Тези нали нямаха пари, все се оплакват, а ги вижте какво правят. Ще идва тук и ще ни задръства града. Тя дори няма представа какво се случва тук, какви са проблемите ни, че да ни създава и още главоболия\", възмущават се търновци. Кандидат-кметът на ВМРО доц. Милен Михов пък събра овациите с личния си трабант. От години той участва с ретро автомобила в различни изложения и не парадира с лъскава кампания, за което събира и все повече симпатиите на своите съграждани. Сподели:", "date": "2019.10.20", "title": "Весела Лечева с нов гаф в Търново - задръсти центъра със скъпа техника, от къде пари?"}
{"url": "https://pik.bg/%D0%B0%D0%B2%D1%81%D1%82%D1%80%D0%B0%D0%BB%D0%B8%D0%B9%D1%81%D0%BA%D0%B0-%D0%B0%D0%B2%D0%B8%D0%BE%D0%BA%D0%BE%D0%BC%D0%BF%D0%B0%D0%BD%D0%B8%D1%8F-%D0%B8%D0%B7%D0%B2%D1%8A%D1%80%D1%88%D0%B8-%D0%BD%D0%B0%D0%B9-%D0%B4%D1%8A%D0%BB%D0%B3%D0%B8%D1%8F-%D0%B4%D0%B8%D1%80%D0%B5%D0%BA%D1%82%D0%B5%D0%BD-%D0%BF%D1%8A%D1%82%D0%BD%D0%B8%D1%87%D0%B5%D1%81%D0%BA%D0%B8-%D0%BF%D0%BE%D0%BB%D0%B5%D1%82-news878282.html", "text": "Австралийският авиопревозвач „Куонтас“ (Qantas) извърши най-дългия полет на пътнически самолет без междинно кацане, предаде ДПА, цитирана от БТА и БНР. Самолет „Боинг 787-9 Дриймлайнър“ с 49 пътници и кабинен екипаж измина разстоянието от 16 200 км от Ню Йорк до Сидни за 19:16 часа. Машината излетя в петък през нощта от нюйоркското летище „Джон Ф. Кенеди“ и кацна тази сутрин на аерогарата „Кингсфорд Смит“ в австралийския град. За да не се налага междинно спиране за презареждане, самолетът излетя с пълен резервоар, малък брой пътници с ограничено количество багаж и с празни товарни отделения. Полетът бе само пробен, но „Куонтас“ цели да пусне редовни директни полети от Брисбейн, Сидни и Мелбърн до Лондон и Ню Йорк. Най-дългият редовен полет в света сега е от Сингапур до Нюарк в щата Ню Джърси (18:30 часа) и е изпълняван от Сингапурските авиолинии. Учени направиха по време на полета тестове за мозъчната дейност, нивата на мелатонин и степента на бдителност на пилотите и кабинния персонал. За пътниците, повечето от които хора от ръководството на авиокомпанията, журналисти и учени, бяха организирани упражнения. Часовете за сервиране на храната, включването и гасенето на светлините в пътническия салон бяха съобразени така, че пътниците да могат по-лесно да се справят с умората от дългия полет и да се адаптират по-лесно към смяната на времето след кацане. При пристигането в Сидни главният изпълнителен директор на „Куонтас“ Алан Джойс каза, че това е исторически момент за компанията му и за авиацията като цяло. Сподели:", "date": "2019.10.20", "title": "Австралийска авиокомпания извърши най-дългия директен пътнически полет"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B0%D0%B4%D0%B5%D0%BB%D0%B8%D0%BD%D0%B0-%D1%80%D0%B0%D0%B4%D0%B5%D0%B2%D0%B0-%D1%81%D0%B5-%D0%BE%D0%B1%D1%8F%D1%81%D0%BD%D0%B8-%D0%B2-%D0%BB%D1%8E%D0%B1%D0%BE%D0%B2-%D0%BD%D0%B0-%D0%B2%D0%B8%D0%BA%D1%82%D0%BE%D1%80-%D0%BD%D0%B8%D0%BA%D0%BE%D0%BB%D0%B0%D0%B5%D0%B2-news869261.html", "text": "Аделина Радева най-после проговори за отношенията с екранния си партньор Виктор Николаев. Водещата на „Здравей, България“ развенча слуховете за търканията помежду им, обяснявайки се в любов на журналиста. „Голям късмет имам с тази телевизионна среща, с това, че ни събраха с Виктор в Нова телевизия“, споделя тв звездата и допълва, че с него се познавали отдавна и през годините работели изключително приятно. „Защото наистина не е без значение кого ще видиш пръв сутрин. Аз имам късмета да виждам този добър човек и професионалист, и истински приятел“, казва Аделина, признавайки, че не съпругът ѝ Борис Радев, а колегата ѝ Николаев е причината за сутрешната ѝ усмивка. Всъщност Радева и Виктор се срещат в БНТ преди почти 13 години, когато ръководството на телевизията майка за пръв път ги слага рамо до рамо като екранна двойка. Николаев обаче бързо напуска националната медия и се насочва към Нова тв, а пътищата им с Аделина се разделят. Когато през 2018-а журналистът научил, че именно тя ще замени дългогодишната му партньорка Ани Цолова, се почувствал истински щастлив, защото вече отлично я познавал и като човек, и като професионалист и буквално от първия ден двамата си паснали. Слуховете в нюзрума на телевизията обаче не пощадиха най-новото попълнение. Колеги на Виктор и Аделина веднага побързаха да разкрият, че многократно след ефир двамата са засичани да си тръгват заедно от работа. Николаев редовно возел колежката си до дома ѝ с личния си автомобил, защото тя не разполагала с кола и по принцип се придвижвала или с таксита, или с градски транспорт. В автомобила на Виктор екранните партньори можели да си споделят лични неща, които не биха могли да коментират пред останалите си колеги. Първа възражения, че Николаев се е превърнал в личен шофьор на Аделина, проявила жена му Людмила, която не смятала за редно той да вози водещата, при условие че тя не била свободна и си имала съпруг. Затова напоследък двамата разредили разходките с кола, но пак можели да бъдат засечени да хапват заедно в почивките. Сподели:", "date": "2019.10.20", "title": "САМО В ПИК И \"РЕТРО\": Аделина Радева се обясни в любов на Виктор Николаев"}
{"url": "https://pik.bg/%D1%81%D0%BF%D0%BE%D1%80%D1%82%D0%BD%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BA%D1%80%D0%B0%D1%81%D0%B5%D0%BD-%D0%BA%D1%80%D0%B0%D0%BB%D0%B5%D0%B2-%D0%BA%D0%B0%D1%82%D0%B5%D0%B3%D0%BE%D1%80%D0%B8%D1%87%D0%B5%D0%BD-%D0%BD%D1%8F%D0%BC%D0%B0-%D0%B4%D0%B0-%D1%81%D0%B5-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B8%D1%80%D0%B0%D0%BC-%D0%B7%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D0%B1%D1%84%D1%81-news878317.html", "text": "Спортният министър Красен Кралев отхвърли възможността да се кандидатира за президент на Българския футболен съюз (БФС), съобщи БНР. Той взе отношение по темата в Русе, където бе на посещение в спортни обекти. „Нямам никакво намерение да се кандидатирам за президент на Футболния съюз – категоричен бе Кралев. -  Казвал съм много пъти – към премиера Борисов имам дългосрочни ангажименти. Предстои ми още дълъг път да извървя с него, така че моето място е в спортното министерство. Има много работа, която трябва да свърша тук, много ангажименти, които съм поел, които трябва да си ги завърша, няма кой друг да ги завърши. Така че кариерата и бъдещето ми е свързана с министерството“. Кралев добави,  че във футболните среди има достатъчно много добре подготвени мениджъри, които могат да се справят със задачата да ръководят добре целия съюз. „Ако всичко протече по правилата и има нормален избор на председател на Изпълкома на новия конгрес, държавата ще продължи да помага на футбола, който е изключително важен спорт с голямо социално значение, като усилията ще са вложени най-вече в детско-юношеските школи”, допълни още министър Кралев. Сподели:", "date": "2019.10.20", "title": "Спортният министър Красен Кралев категоричен: Няма да се кандидатирам за президент на БФС"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B1%D0%BE%D0%BD%D0%BA%D0%B0-%D0%BE%D1%82-%E2%80%9E%D0%BF%D1%8A%D1%82%D1%8F%D1%82-%D0%BD%D0%B0-%D1%87%D0%B5%D1%81%D1%82%D1%82%D0%B0%E2%80%9C-%D0%BC%D0%B8%D0%B7%D0%B5%D1%80%D1%81%D1%82%D0%B2%D0%B0%D0%BB%D0%B0-5-%D0%B3%D0%BE%D0%B4%D0%B8%D0%BD%D0%B8-news874038.html", "text": "Прочулата се като злата свекърва от сериала „Пътя на честта“ актриса Галя Александрова в продължение на 5 години не получила нито една роля и била пред просешка тояга. Новата роля на екранната Бонка в продукцията на Маги Халваджиян била като спасителен пояс за актрисата, преминала през 9-те кръга на ада. Заради разправии с колектива на старозагорския театър, където Александрова се води на щат от години, тя била репресирана и не я пускали на сцената твърде дълъг период от време. Когато ръководството се сменило, директорът отишъл да ѝ иска прошка, но тя не склонила глава. „Отказах да дам прошка. И му го казах в лицето. Аз съм от тези актриси, които не си лягат с режисьорите, за да имат роли. Нито им правят подаръци. Нито пък ги обслужват. На никого не съм била досега обслужващ персонал. Но съм крайно разочарована не само от това, което в момента става в старозагорския театър, но и в театъра изобщо. Всички колеги на така наречената средна възраст сме буквално като изхвърлени. Това е манталитетът на българина!“, признава с тъга неотдавна любимката на старозагорската публика Александрова, която зрителите на „Пътят на честта“ определят като Джаро в пола заради свирепата ѝ героиня. 5-те години безработица съвсем обаче не са най-трудните за актрисата, която била на косъм да загуби живота си след зверска катастрофа. Бързайки за среща с близката си приятелка Стоянка Мутафова, екранната Бонка и спътниците ѝ катастрофират челно с цистерна, която не ги вижда заради гъстата мъгла. Страховитият сблъсък се случва на 14 септември 1995 г., навръх магичния Кръстовден. И до днес актрисата вярва, че именно Божият кръст я е запазил жива. „Никой не вярваше - и близките ми, и лекарите, че ще мога да се възстановя. С 22 шева на главата. Два месеца на екстензия. После раздвижвания. Но любовта ми към театъра, личната ми дисциплина, оптимизмът ми бяха причината да се върна и пак да играя. И когато доктор Братоев и покойният вече голям ортопед д-р Пройчев дойдоха да ме гледат в театъра в една постановка, след като стъпих на сцената след тази катастрофа, буквално не вярваха на очите си, че такова чудо може да стане с мен“, спомня си Александрова. Сподели:", "date": "2019.10.20", "title": "САМО В ПИК И \"РЕТРО\": Бонка от „Пътят на честта“ мизерствала 5 години"}
{"url": "https://pik.bg/%D1%81%D0%B4%D0%B5%D0%BB%D0%BA%D0%B0-%D1%80%D1%83%D1%81%D0%B8%D1%8F-%D1%89%D0%B5-%D0%B4%D0%BE%D1%81%D1%82%D0%B0%D0%B2%D0%B8-%D1%81%D0%B8%D1%81%D1%82%D0%B5%D0%BC%D0%B8-%D0%B7%D0%B0-%D0%BF%D1%80%D0%BE%D1%82%D0%B8%D0%B2%D0%BE%D0%B2%D1%8A%D0%B7%D0%B4%D1%83%D1%88%D0%BD%D0%B0-%D0%BE%D1%82%D0%B1%D1%80%D0%B0%D0%BD%D0%B0-%D0%BD%D0%B0-%D1%81%D1%8A%D1%80%D0%B1%D0%B8%D1%8F-news878283.html", "text": "Руският вицепремиер Юрий Борисов заяви, че между Москва и Белград има подписан договор за доставка на противовъзудшни системи „Панцир“, съобщава електронното издание на вестник “Известия“, цитирано от „Фокус”. Пред журналисти Борисов заяви, че има подписан договор за доставка на системи за противовъздушна отбрана тип „Панцир“ за Белград, без да уточнява детайли. По-рано сръбския посланик в Русия Мирослав Лазански съобщи, че Сърбия очаква до края на годината да получи от Москва и хеликоптери Ми-35. Информацията идва малко след визитата на премиера на Руската федерация Димитрий Медведев в Белград, където той разговаря с президента на Сърбия Александър Вучич, както и с други държавни служители. Медведев освен това присъства на церемониите по случай 75 години от освобождението на Белград през Втората световна война. Сподели:", "date": "2019.10.20", "title": "Сделка: Русия ще достави системи за противовъздушна отбрана на Сърбия"}
{"url": "https://pik.bg/%D0%BC%D1%8A%D0%BB%D0%BD%D0%B8%D1%8F-%D0%B2-%D0%BF%D0%B8%D0%BA-%D0%BD%D0%B0-%D0%B2%D0%BD%D0%B8%D0%BC%D0%B0%D0%BD%D0%B8%D0%B5%D1%82%D0%BE-%D0%BD%D0%B0-%D1%84%D1%83%D1%82%D0%B1%D0%BE%D0%BB%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D0%BD%D0%BE%D0%B2%D0%B8%D1%82%D0%B5-%D0%BF%D1%80%D0%B5%D1%82%D0%B5%D0%BD%D0%B4%D0%B5%D0%BD%D1%82%D0%B8-%D0%B7%D0%B0-%D0%B2%D0%BB%D0%B0%D1%81%D1%82-%D0%B2-%D0%B1%D1%84%D1%81---%D0%BA%D0%B0%D0%BA%D0%B2-news878262.html", "text": "- Първо националният ни тим без добри и класни футболисти трудно може да стане. Без български играчи, които да имат класа, стойност, а въпросните за да са налице трябва да има и добри специалисти, които да ги подготвят. - Да, на клубно равнище. Едното без другото е немислимо. Самородни таланти, да. Но талантът се разкрива по-нататък и зависи от много компоненти. И характер, и физическо усилие, и търпение. Но само да чакаш талантът да избуи, да изскочи... Има много подобни примери, играчи показват добри качества, но нещо им пречи да се реализират по оптимален начин. В момента обаче нещата не опират толкова до таланта, колкото до системата и организацията на учебно-тренировъчния процес в клубовете. Създаването на тези кадри. Даже и на това ниво, когато има съответна конкурентност при децата, при юношите, тогава бликва и талантът, който в край на краищата не може да не се забележи. Моето впечатление в годините, преди мен и след мен като футболист - конкуренцията и нивото на футболът ни беше много по-високо. Т.нар. среден клас играчи беше много по-високо от сега т.нар. футболисти стоящи на върха. И там, когато имаше средно ниво на много силни състезатели, оттам се вдигаше и класата на отбора. Сега такова нещо няма. - Даже това не стои за мен на дневен ред. То ще е смешно да кажем, че може да имаме редица класни футболисти без съзнателна, целенасочена подготовка от специалисти, които познават материала, спорта, развиват качествата на играчите. Така, че без треньорските кадри... - А това не е само в школите. Това е и в А-отборите същата работа (смее се). Това, което казвате не е само за ДЮШ, там даже може да се направи компромис, все пак има време да кажем за усъвършенстване. Но тази тенденция се наблюдава и в големите тимове. Опитът отива на заден план. Опитът на хора, които са достатъчно доказали, че имат треньорска класа у тях. По някакъв начин не знам, може би не отговарят на условията, на изискванията на повечето президенти, които имат вече доста \"футболни качества и познания\". И някак си тук опитният наставник остава като трън в очите на някои. По-лесно е да се вземе даден по-млад треньор и да го карат да се мъчи, да се труди, няма нищо лошо в това, има и успели такива хора. Но по-лесното е според мен президентът в един момент така да си оправдае проблема в отбора със старши треньора и да го махне. Аз го признавам това, дават сигурност на клуба собствениците, влагат средства, но те добре знаят, че всичко това е свързано с една обществена дейност, със запалянковци, които правят оценка също. А изглежда в момента във футбола ни големите резултати не са чак толкова важни, колкото моментното състояние и решаването на локален проблем. Има и президенти, които устояха. Да кажем Крушарски, който дълго време се бори за Акрапович, мина се през колебания, но беше твърдо зад него и ето резултатът е налице. Има някои отбори, в които младите треньори ги сменят много бързо, защото няма резултат. Аз не казвам, че не трябва да се сменят въпросните наставници, защото преценявайки качествата на даден човек в определен период от време в работата и виждайки, че няма перспектива и това става. Но пак заявявам трябва да го съчетаят това с опита и с класата на хора, които вече достатъчно са така да се каже на жаргон - изпатили във футбола, добре познават играта, не са изгоряли рано, успяли са да натрупат доста богат опит, имат спокойствието и увереността да ръководят. И точно в този момент, когато те отпишат от сметките, естествено, че губи и футболът. - Ами, не е добре. Не е добре. Пак казвам, една от причините, това е убеждението на хората, които имат правото да решават треньорския проблем. И се страхуват от разбиранията на тези наставници, от нивото им като специалисти от една страна. От друга страна, те са вече изпатили, достатъчно са лавирали в нашата футболна действителност. Трудно може да ги подведеш нещо, те добре си знаят правата и пълномощията. Трето, имам усещането, че аз това го почувствах на себе си едно време. Постигнал си много - омръзнало им е на някои хора да те гледат вече. Просто - елементарно, първично, но това е - новата генерация, новото лице. Въпреки, че знаят, че се рискува. Гаранция няма, че ще повторят този успех, който си го направил. Но има един момент, в който омръзва на някои тази физиономия на този човек, който така или иначе е постигнал успехи във футбола, и достигайки тези резултати той вече е на едно ниво, където разсъжденията му, вижданията му са много по-богати, по-стойностни, по-разбиращи. Но точно тогава се отказват. - Така е. Така е. Както се казва в общата кухня на разсъждения, на виждания се обогатяват тези хора. Нищо скрито не остава от тях. От това, което старши треньорът прилага и даже и в много случаи се съветва с тях. Сега последните години вече има традиция - имат право старши треньорите да си взимат щаба със себе си. По мое време това го нямаше. Където и да бях, аз се съобразявах и с клубната политика. В Етър имах един помощник треньор, в Левски други помощник треньори имах, в ЦСКА трети, в Локомотив София четвърти... Но за никой нищо лошо не мога да кажа, защото съм имал късмета да работя с кадърни хора и твърдо стоящи и вярващи в това, което аз като старши треньор прилагам. - Тук ние говорим за нещо също изключително важно. То е духовната свързаност, атмосферата в един отбор, задължително условие е да умееш да овладееш ситуацията. И тогава, когато имаш това доверие и увереност, че зад гърба ти стоят хора, които са единомишленици и знаят какво се иска, те помагат именно за тази позитивна атмосфера, която трябва да се създаде. Но не винаги се постига. Защото в много от тимовете за конкуренция за постове футболистите имат желание да докажат, понякога не на терена, а извън него, че треньорът не е прав. Обикновено ако се наруши атмосферата, ако има проблеми в един отбор, това е повече на тази база - или финансови претенции и различия, сравнявайки се един с друг, или това, че е примерно извън титулярите. Аз винаги имах един девиз, където и да започвах го повтарях винаги. Първият ми мач за сезона винаги е бил с тази приказка: \"Подали сме молба до УЕФА да ни разрешат да играем с повече футболисти, но сега не може - трябва с 11, ще изчакаме решението\". Буквално като нещо, което кой знае какъв ефект не е имало, но все пак да се подскаже, че 11 човека са на терена, другите, които са недоволни е нужно да доказват правото си, че трябва да играят. - Аз лично не съм убеден, че ние имаме толкова богат избор, за да правим такива големи промени. Но съм сигурен, че треньорите, които са били, опитът им това среднячество, изравнени по ниво футболисти от тях да избереш... Където няма много голяма класа, искаш, не искаш - подхождаш така. Защото имаш и правото, а и надеждата, че да - този път не си успял, кой знае каква перспектива извън тези 11 стартиращи, които си избрал не е имало. Знаеш, че и да направиш тези промени, кой знае каква разлика няма да се получи, обаче живееш с тази надежда, че ще бъде по-добре. Когато има безспорни лидери, много силни, класни играчи, те се налагат от само себе си. Треньорът е улеснен тогава. В Бразилия сигурно е друго, беше, сега не ги знам. Там пък от много класните да избереш най-добрите. А тук при нас е от средното да подбереш що годе състав, който да отговаря на твоята философия като треньор. - 100 процента е много трудно. Сега Краси Балъков например се опита, виждайки какво е нивото на нашия футбол да даде шанс в тези двубои на много хора. Да види в срещите всеки от визираните състезатели какво може, сигурно си има вече представа за тях, той имаше по-дълга перспектива. Но моето мнение е, че другият момент е да се спреш на някакъв тактически вариант по време на тези мачове, който е съобразен с възможностите, на това, с което реално разполагаш. А при нас нещата са така, че освен например ето сега в срещи със силни отбори да заложиш на защитата и да затвориш играта... Едното е - да подбереш хора дали са тези или други, разлика кой знае каква няма да се получи, другото нещо е да акцентираш поне в някакъв аспект на тактическата постановка и желание най-малкото да постигнеш що годе добър резултат. Какво да направиш? Това е истината за нас сега. - Пътят е много дълъг и тежък, и в този вариант, който вие казвате. Аз лично ако се официализира подобен полуфинален плейофен мач, шотландците не ги виждам като толкова опасен противник, който може да ни уплаши. Защото поне моето мнение е, че нивото на техния футбол и там се задъхват от тези техни проблеми, а именно наличието на много чужденци в клубните им елитни тимове. Така, че с националния отбор на Шотландия не е чак толкова страшно, според мен. Ако успеем да ги преодолеем другият тест мисля, че ще бъде доста по-сериозен. - Да. Там според мен ще имаме доста затруднения. Като ако се стигне до подобна конфигурация на плейофите, виждам Сърбия като по-вероятен противник за нашите национали евентуално ако преодолеем Шотландия. - Първо ще се възползвам, щом ми давате това право, да им кажа да не чакат януари и февруари, защото ако да кажем търпение искаме и проявяваме за развитието на децата да израстват. Това да оставиш толкова дълго време Футболния съюз без глава, ръководител (при евентуален по-дълъг период на заместване на подалия оставка президент на централата) мисля, че не е много нормално да се прави. Това е малко чиновнически. Сега сме октомври, чак януари или февруари - това е време, в което футболът се развива, живее. Това е едното - моето пожелание е по-бързо да решат този проблем, а не да правят скалъпвания на групи, кой, какво, кой ще надделее. Аз мисля, че по-навреме трябва да го решат този проблем. Второ, по всяка вероятност президент като изберат ще бъде футболен човек, предполагам. Който много добре би трябвало треньорските неволи в България да ги знае. Ако е бил футболист, като смятам, че това почти е сигурно, че ще бъде бивш състезател, той достатъчно трябва да е почувствал така личното удоволствие от факта, когато с качествен треньор се работи, човек, който е грамотен, давал му е вдъхновение, учил го е действително футбол да играе. Така, че това са неща, които казваме за човекът \"Х\" не може да не се съобразява с тези детайли. Ние достатъчно вече говорим за къде се крие проблемът у нас. Липсата на достатъчно млади таланти, а това значи липсата на достатъчно условия за подготовка на тези играчи и вторият момент, на който вие наблягате - да няма оправдание даден треньор, когато са му създадени достатъчно условия и възможности той да реализира труда си, да му държиш съответна отговорност тогава какво е направил. Защото сега в много от случаите се появява и тази нотка на оправдание: \"аз при такива условия работя, къде да ги направя футболисти - по баирите ли\". Това са обвързани неща и един президент на БФС нов, който смятам, че ще бъде футболен човек трябва да е наясно с тях. Задължително е въпрос на търпение, не на изчакване, а на работа. Защото това също е погрешно, казват, ами ще чакаме 2,3,4 години или 7 години. Това е въпрос на усилен труд в този период, в който търпението е задължително, но в сянката на това търпение се крие именно кадърността на хората, които ще подготвят футболистите. Да не забравяме, че футболът в България е в конкурентна битка с много други неща, които децата вече могат да бъдат заинтригувани и тя трябва да се печели. Сподели:", "date": "2019.10.20", "title": "МЪЛНИЯ В ПИК: На вниманието на Футболна България и новите претенденти за власт в БФС - какви огромни проблеми са налице? Георги Василев-Гочето с разтърсващ анализ"}
{"url": "https://pik.bg/%D0%BF%D0%B8%D1%8F%D0%BD-%D1%88%D0%BE%D1%84%D1%8C%D0%BE%D1%80-%D0%B7%D0%B0%D1%81%D0%B5%D1%87%D0%B5-%D0%BF%D1%8A%D1%82%D1%8F-%D0%BD%D0%B0-%D0%B1%D1%83%D1%81-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D1%81%D0%BA%D0%BE%D1%87%D0%B8-%D0%BD%D0%B0-%D0%B1%D0%BE%D0%B9%D1%81%D0%BD%D0%B8%D0%BC%D0%BA%D0%B8%D0%B2%D0%B8%D0%B4%D0%B5%D0%BE-news878335.html", "text": "Пиян шофьор предизвика инцидент в Пловдив и започна да се саморазправя след това. Случката се разиграла днес в квартал \"Христо Смирненски\", пише трафикнюз. Шофьорът на лек автомобил Мерцедес засякъл пътя на рекламния бус на Иван Запрянов на улица „Белица“, а след това виновният водач нападнал и шофьора му. Едвам ходещ пияният шофьор слязъл от колата и започнал да псува и вика, след това се върнал в автомобила си и двамата продължили по пътя си. Малко след това на улица „Дивна“, обаче сцената се повторила. На място веднага била извикана полиция. Като разбрал за идването на униформените агресивният мъж влязъл в един от входовете. Пристигналите униформи успели да го намерят и му направили проверка с дрегер. Тя се оказала положителна, като заради нарушението униформените свалили и номерата на автомобила му. Мъжът започнал да псува и обижда и униформените, но те бързо го озаптили. Оказало се че, виновният водач бил с отнета книжка, която му била върната само преди няколко дни. Предишното му нарушение също е свързано с алкохол. Сподели:", "date": "2019.10.20", "title": "Пиян шофьор засече пътя на бус в Пловдив, скочи на бой(СНИМКИ/ВИДЕО)"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D1%84%D0%B1%D1%80-%D0%BF%D1%83%D1%81%D0%BD%D0%B0-%D1%81%D0%BD%D0%B8%D0%BC%D0%BA%D0%B0-%D1%81-%D1%86%D0%B0%D1%86%D0%B0%D1%80%D0%BE%D0%B2-%D0%B8-%D0%B3%D0%B5%D1%88%D0%B5%D0%B2---%D0%BE%D1%82-%D0%B1%D1%8E%D1%80%D0%BE%D1%82%D0%BE-%D1%80%D0%B0%D0%B7%D0%BA%D1%80%D0%B8%D1%85%D0%B0-%D1%81-%D0%BA%D0%BE%D0%B3%D0%BE-%D1%81%D0%B0-%D1%81%D0%B5-%D1%81%D1%80%D0%B5%D1%89%D0%B0%D0%BB%D0%B8-%D0%B2-news878351.html", "text": "Федералното бюро за разследване на САЩ пусна снимка на страницата си във Фейсбук с главния прокурор на България Сотир Цацаров и неговия заместник Иван Гешев, видя ПИК. От Бюрото разкриха, че шефовете на българската прокуратура са се срещнали с ръководителите на международния отдел на ФБР. На срещата присъства и юридическото аташе на ФБР в България. Припомняме, че главният прокурор и неговият заместник бяха на посещение в САЩ преди няколко дни. Основна тема на разговорите беше сътрудничеството между правоохранителните органи на САЩ и България, обменът на информация, противодействието на корупцията и организираната престъпност, прането на пари, както и действията в защита на националната сигурност. Сподели:", "date": "2019.10.20", "title": "ПЪРВО В ПИК: ФБР пусна СНИМКА с Цацаров и Гешев - от Бюрото разкриха с кого са се срещали в САЩ шефовете на прокуратурата"}
{"url": "https://pik.bg/%D0%B5%D0%BA%D1%81%D0%BF%D0%B5%D1%80%D1%82-%D0%B4%D0%B5%D0%BB%D1%8A%D1%82-%D0%BD%D0%B0-%D1%85%D0%BE%D1%80%D0%B0%D1%82%D0%B0-%D0%B8-%D0%B4%D0%BE%D0%BC%D0%B0%D0%BA%D0%B8%D0%BD%D1%81%D1%82%D0%B2%D0%B0%D1%82%D0%B0-%D0%BA%D0%BE%D0%B8%D1%82%D0%BE-%D1%81%D0%B0-%D0%B2-%D1%80%D0%B8%D1%81%D0%BA-%D0%BE%D1%82-%D0%B1%D0%B5%D0%B4%D0%BD%D0%BE%D1%81%D1%82-%D0%B8-%D0%BE%D1%82-%D1%81%D0%BE%D1%86%D0%B8%D0%B0%D0%BB%D0%BD%D0%BE-%D0%B8%D0%B7%D0%BA%D0%BB%D1%8E%D1%87%D0%B2%D0%B0%D0%BD-news878274.html", "text": "Една трета от българите живеят в риск от бедност или социално изключване. Данните са на Евростат, като бяха ктоментирани пред Нова телевизия от Лъчезар Богданов - главен икономист в Института за пазарна икономика. С днешна дата данните обобщават картината с година назад и показват, че страната ни е на първо място по риск от бедност в целия Европейски съюз. Разликата между нас и Чехия, където положението е най-благоприятно, е 20 пункта. В същото време обаче, за последните 10 години България отбелязва най-голям напредък в борбата с бедността от всички държави в Европейския съюз – има ръст от 12 пункта. През 2008 година близо 45% от сънародниците или повече от 3 милиона души са били в риск. По данни на Националната статистика, 10 години по-късно, през 2018 година, под линията на бедност за страната ни от 351 лева, са били около милион и половина души. Плановете на кабинета за догодина са линията на бедност да стане 363 лева. Въпреки това, според прогнозните разчети под линията ще останат близо 1 700 000 души. Веднага след нас, по риск от бедност или социално изключване, се нареждат Румъния и Гърция. „В България делът на хората и домакинствата, които са в риск от бедност и от социално изключване, намалява  - анализира Лъчезар Богданов. - Комбинираният индикатор в изследването отчита едновременно три неща – дохода на домакинствата, ниска трудова интензивност, т.е. хората, които работят изключително малко в рамките на една година, както и материалните лишения. В България е отчетлив голям проблем при т.нар. „материални лишения” – поддръжката на жилище, наем, сметки, включително и отопление”. Сподели:", "date": "2019.10.20", "title": "Експерт:  Делът на хората и домакинствата, които са в риск от бедност и от социално изключване в България намалява"}
{"url": "https://pik.bg/%D0%B2%D0%BD%D0%B8%D0%BC%D0%B0%D0%BD%D0%B8%D0%B5-%D0%B6%D0%B5%D0%BD%D0%B8-%D0%B5%D1%82%D0%BE-%D0%BA%D0%B0%D0%BA-%D0%B4%D0%B0-%D1%81%D0%B2%D0%B8%D0%BA%D0%BD%D0%B5%D1%82%D0%B5-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D0%BB%D1%8E%D0%B1%D0%B8%D0%BC%D0%B8%D1%8F%D1%82-%D0%B2%D0%B8-%D0%B8%D0%B7%D0%BE%D1%81%D1%82%D0%B0%D0%B2%D0%B8-news878229.html", "text": "Край! Вече сте се изнесли, оставяйки една неуспешна връзка зад гърба си. Казали сте си, че ще останете приятели, но това едва ли ще се случи. Раздялата е вече факт, но на вас ще ви трябва малко повече време, за да го приемете. Сега е време да се научите да живеете без него, пише tialoto.bg. Първите дни със статуса „необвързана“ са направо странни, скучни и същевременно забавни. Стоите сама в новата квартира и се чудите какво да правите. Подреждате книгите си на рафта, плачете, взимате телефона, за да видите дали е качил нещо в социалните мрежи или по навик тръгвате да го набирате, за да разберете кога ще се прибере. Е, ако не можете да се вземете в ръце, връщането при мама и тати също е вариант, но готови ли сте да живеете отново с тях? Тъгата ще бъде ежедневният ви приятел, но постепенно ще откриете, че може да правите много интересни неща, за които преди не сте имали време, защото сте се съобразявали с него. Е, вместо да гледате мача в петък вечер, може да се обадите на дружките и да „ударите“ по няколко шота. Първия път ще се чувствате некомфортно и може би ще пазите благоприличие, защото се притеснявате от това какво ще кажат хората, но това чувство бързо ще ви мине. Сподели:", "date": "2019.10.20", "title": "ВНИМАНИЕ, ЖЕНИ: Ето как да свикнете след като любимият ви изостави"}
{"url": "https://pik.bg/%D0%BD%D0%B0%D0%B3%D0%BB%D0%BE%D1%81%D1%82-%D0%B1%D0%B5%D0%B7%D0%BA%D1%80%D0%B0%D0%B9-%D0%BF%D1%87%D0%B5%D0%BB%D0%B8%D1%87%D0%BA%D0%B0%D1%82%D0%B0-%D0%BC%D0%B0%D1%8F-%D0%BA%D0%B0%D1%86%D0%B0-%D0%BF%D0%BE-%D0%BC%D0%B0%D1%81%D0%B8%D1%82%D0%B5-%D0%BD%D0%B0-%D0%B2%D0%B8%D1%82%D0%BE%D1%88%D0%BA%D0%B0---%D0%BF%D0%BE%D0%B4%D0%BB%D1%83%D0%B4%D0%B8-%D1%81%D0%BE%D1%84%D0%B8%D1%8F%D0%BD%D1%86%D0%B8-%D1%81%D0%BD%D0%B8%D0%BC%D0%BA%D0%B8-news878353.html", "text": "Мая Манолова влуди столичани в хубавия неделен ден. След като разбра, че губи тежко от Йорданка Фандъкова, сестра Галева тръгна по кафетата и ресторантите на бул. Витоша, алармираха очевидци пред ПИК, като ни изпратиха и снимки от грозната сценка. \"Дойде на масата ми и седна на празния стол! Без да пита може или не! Започна да си пробутва листовките и да моли за подкрепа” изригна възмутен софиянец седнал на обяд в известен ресторант на бул. Витоша. Някои от посетителите започнаха да освиркват устата кюстендилка и започнаха да я замерят с лед и салфетки. Това не попречи на Манолова да продължи тура си заведенията и да нахалства по масите. Сподели:", "date": "2019.10.20", "title": "Наглост безкрай: Пчеличката Мая каца по масите на Витошка - подлуди софиянци (СНИМКИ)"}
{"url": "https://pik.bg/%D0%BF%D1%80%D0%B8%D0%B7%D0%BD%D0%B0%D0%BD%D0%B8%D0%B5-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%B0%D0%BD%D0%B8%D0%BC%D0%B0%D1%82%D0%BE%D1%80%D0%B8-%D1%81%D0%B0-%D1%87%D0%B0%D1%81%D1%82-%D0%BE%D1%82-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D0%BE%D0%BD%D0%BD%D0%B0-%D0%BF%D1%80%D0%BE%D0%B4%D1%83%D0%BA%D1%86%D0%B8%D1%8F-news878284.html", "text": "Български аниматори станаха част от световна телевизионна продукция. Епизодите им ще се гледат на всички континенти и са предназначени за всички възрасти. „Това може би е резултат от дългогодишната ни работа по нашия собствен продукт, с който след излизане на пилотния ни епизод показахме, че можем да доставим качество на световно ниво. Именно това ни донесе и този проект”, коментира огромното признание Станислав Цветков – главен аниматор в студио „Змей” пред Нова телевизия. „Трябва да излезем от идеята, че анимацията е само детско нещо. Всеки един човек има какво да види и в този сериал, и в анимацията като цяло”, коментира Яна Милошева от студио „Змей”. Сподели:", "date": "2019.10.20", "title": "ПРИЗНАНИЕ: Български аниматори са част от световна телевизионна продукция"}
{"url": "https://pik.bg/%D0%BC%D1%80%D1%80%D0%B1-%D1%81%D1%82%D0%B0%D1%80%D1%82%D0%B8%D1%80%D0%B0-%D1%80%D0%B5%D0%BC%D0%BE%D0%BD%D1%82%D0%B0-%D0%BD%D0%B0-%D0%BF%D1%8A%D1%82%D1%8F-%D0%BC%D0%B5%D0%B7%D0%B4%D1%80%D0%B0---%D1%80%D0%BE%D0%BC%D0%B0%D0%BD-news878170.html", "text": "Стартира работата по 4-километров участък от третокласния път Мездра - Роман в отсечката между Мездра и село Горна Кремена, съобщава МРРБ. Това стана ясно при инспекция на част от републиканската пътна мрежа във Врачанска област, която направи днес министърът на регионалното развитие и благоустройството Петя Аврамова. За ремонта на този участък са осигурени над 2,8 млн.лв. по програмата за текущ ремонт и поддържане от бюджета на АПИ. Предвижда се изпълнение на изцяло нова конструкция на пътното тяло, изграждане на банкети, канавки, както и дренажна система. До началото на зимния сезон се очаква ремонтът на участъка да бъде изцяло приключен, обещават от строителната фирма. \"За ремонтните дейности на 27,6 км от третокласния път Мездра - Роман има изготвен технологичен проект, който е одобрен\", коментира Аврамова и допълни, че индикативната стойност на ремонтните дейности е 16 млн. лв. Срокът за изпълнение е до края на следващата година. До края на април следващата година ще приключи ремонтът на част от пътя Софрониево - Бутан. В момента се извършват превантивни ремонтни дейности на 6,3 км от третокласния път, които стартираха още през май тази година. За тях са осигурени почти 660 хил. лв. от бюджета на Агенция \"Пътна инфраструктура\". В рамките на ремонтните дейности се предвижда изсичане на храсти и млада гора в обхвата на републиканския път, изпълнение на отводнителни мероприятия, частични ремонти на пътната настилка. Ремонт се прави и на мостовото съоръжение над река Огоста, което е строено 1966-та година. Ще бъдат подменени дилатационни фуги на моста, тротоарни конзоли и парапет за пешеходци. Ремонтът на моста трябва да приключи преди зимния сезон, уверява фирмата изпълнител. Временно, поради повреда на основна строителна машина, работата е била спряна, но повредата е отстранена и ремонтните дейности на пътя продължават. Сподели:", "date": "2019.10.20", "title": "МРРБ стартира ремонта на пътя Мездра - Роман"}
{"url": "https://pik.bg/%D0%B9%D0%BE%D1%80%D0%B4%D0%B0%D0%BD%D0%BA%D0%B0-%D1%84%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D0%BD%D0%B5-%D0%BE%D1%87%D0%B0%D0%BA%D0%B2%D0%B0%D1%85-%D1%87%D0%B5-%D0%BB%D1%8A%D0%B6%D0%B0%D1%82%D0%B0-%D1%89%D0%B5-%D0%B8%D0%B7%D0%BC%D0%B5%D1%81%D1%82%D0%B8-%D0%BE%D1%82-%D1%84%D0%BE%D0%BA%D1%83%D1%81%D0%B0-%D0%BF%D1%80%D0%BE%D0%B1%D0%BB%D0%B5%D0%BC%D0%B8%D1%82%D0%B5-%D0%B7%D0%B0-%D1%81%D0%BE%D1%84%D0%B8%D1%8F-%D0%B3-%D0%B6%D0%B0-%D0%BC%D0%B0%D0%BD%D0%BE-news878256.html", "text": "Не очактвах, че в тази предизборна кампания лъжгата ще измести фокуса от проблемите за София. Това заяви пред Нова телевизия кандидатът за нов мандат като кмет на столицата Йорданка Фандъкова. „Тиражира се непрекъснато лъжа, че обществени поръчки трябва да приключат до изборите – коментнира Йорданка Фандъкова. - Обяснявах непрекъснато по студия, че това не е вярно, но това продължава да се тиражира. Обществените поръчки ще приключат до края на годината или в началото на следващата. Така че новият кмет ще има правото да ги приеме. А тезди поръчски са наистина важни за града  - процедури за закупуване на нови трамваи, електробуси и тролейбуси, за мерки за подобряване качеството на въздуха и транспортното обслужване в кварталите”. Йорданка Фандъкова призна, че е притеснена от начина, по който опонентите й водят предизборните си кампании. „Притеснява ме начина, по който се провежда кампанията – вадят се пликове в студията, затварят се – коментира Фандъкова. – Мая Манолова повтаря за много сигнали за нарушения в прокуратурата. Оказва се обаче, че няма такива. Извади сигнал, който обаче лично аз съм подала и се прави проверка. Не става дума за билбордовете, а за лъжата. Мая Манолова каза, че няма нейни билбордове в София, но всички ги виждахме. След това, по метода: „Нпадението е най-добрата здащита”, започна да брои моите. Билбордове, плакати и транспаранти са нормалните начини за водене на кампанията. Въпросът е кой плаща. Моите се плащат от субсидиите на партиите, които ме подкрепят – ГЕРБ и СДС. Кой плаща обаче билбордовете и шатрата на Мая Манолова?” Йорданка Фандъкова взе отношение и по обвиненията, че не тя управлява София, а премиера Бойко Борисов. „Мантрата, че не аз управлявам София се повтаря непрекъснато – коментира тя. - Тази плоча се е въртяла и в други кампании. Не е нова. Със сигурност, явно Мая Манолова има неуредени отношения с Бойко Борисов. Нека намерят място и време да си ги уредят. Това е кампания за кмет – хората очакват да чуят решение на проблемите, конкретни проекти и тази мантра едва ли помага за това. Под всяко решение за града си слагам подписа. Това е огромна отговорност, която само човек, който е управлявал знае какво означава. Лично поканих в листата си хора от гражданската квота и съм им много благодарна. Проф. Иво Петров, арх. Николов, директора на 119-о училище – все авторитетни хора. Партиите трябва да отварят листите си за хора, представители на гражданите, които застават с лицата си и носят отговорност. Има и хора, които са работили досега и са допринесли за промяната на града. Факт е че листата ми се прие без каквато и да е промяна. Иначе е вредно за града всяко решение да се взима с договорки и на тъмно. Имам много ясна политическа подкрепа от колаицията на ГЕРБ и СДС и със сигурност в новия Общински съвет трябва да се търсят такива партньор, които ясно трябва да застанат за проектите. Това е основната разлика между мен и Мая Манолова. Защото криеки се зад много партии и фразата „граждани” не се знае кой носи отговорността. Мая Манолова твърди, че тя ще носи отговрностра. При първия момент, в който имаше проблем – билбордовете, тя побърза да се скри зад партията и каза, че те така са решили. От всички граждани, които искат промяната да продължи очаквам подкрепа. Факт е, че София се промени в последните години и съм убедена, че хората искат това да става с по-бързи темпове. Заставам с готови проекти.  Ясни са пропуските и грешките, от които съм си извадила ясна поука и мога да предложа решения на тези проблеми. В програмата ми има най-сериозните промени, които предлагам. Както в пътя на развитие, така и в екипа. Във всички области предлагам конкретни проекти, с конкретни срокове. Качествена е промяната със строителството на метрото. Престои пускане на 12 километрова линия от Трета линия. Подготвяме защита и финансиране на две нови линии. Метрото променя града и дава ново качество. Не само защото е най-удобния транспор, но и най-екологичен. Качествена е промяната, която носи довеждащия транспорт, този който помага да хората да стигнат до метрото и до друг вид транспорт. Качествена промяна със строителството на нови детски градини, училища, детски площадки.  Качествена промяна в чистотата на въздуха. София се развива и е нормално да има недостиг на детски градини. Младите хора с деца нарастват. Хората идват тук, защото има възможности за по-добра работа. Проблемът се решава със строителство на нови детски градини, отваряне на нови места. Има нужда и от модернизация на старите, на ремонт на стари училища. Инвестираме 80 млн. лв само тази година в детски градини, училища, детски площадки. В това включвам и модернизация. Мая Манолова иска 15 млн. лв. на година за това. Явно обаче са правили сметки на коляно. Споменах, че само за тази година 80 млн лв ще инвестираме. Мая Манолова твърди, че ще изкупува имоти за строеж на детски градини. То тези пари ще отидат само за изкупуването на имотите. Важно е да се каже, че намерихме терени за строителство в новите квартали. Където нямаше терени за строителство на детски градини и училища. Трябва да подредим строителството, да спрем безразборното застрояване и презастрояване. Това очакват хората. По законен начин успяхме да спасим пространства за зелени площи и градинки. Последните в „Младост” с консенсус на Общиския съвет и моя заповед спасихме пет такива терена. Спасяваме зелени площи без да нарушаване правото на собствениците. Работим по тези планове в „Овчакупел” и „Обеля” с гражданите. Имаме предложения за увеличаване отстоянието между сградите, повече паркоместа. Това ще даде глътката въздух, която искат гражданите на София. Програмата за кварталите е много важна и е един от основните ни приоритети заедно с борбата за чист въздух. Имаме възможност по-целенасочено да работим по малките улички, междублоковите пространства. Вчера гледа в  „Подуяне” едно страхотно междублоково пространство, което е реновирано. Важно е паркирането и работим и в тази наксока. Изпълняваме вече втора програма с конкретни мерки и проекти за чист въздух. Постигнали сме трайно намаляване на дните с превишение на прахови частици и особено голям проблем са пиковите стойности. Има дни и часове, в които проблемът е много сериозен. Заради това и ме радва, че всички мои опоненти припознават тези мерки за подобряване на качеството на въздуха. Голям проблем е отопляването на дърва и въглища. Там трябва да се работи за преминеване към отопляване с газ, електричество и пелети. До три години тези проекти трябва да бъдат завършени. Като една от мерките е заложен и бял билет в Градския транспорт, освен зеления, който е прилаган вече два пъти. Двете мерки трябва да вървят заедно. Само с безплатен транспорт опитът в други световни градове показва, че намаляването е много малко. Ясно е, че това струва пари и само ден бял билет струва на Градски транспорт около половин милион лева. Това е строителство на една детска градина. Заради това и залагаме такава мярка само в дни със сериозно превишаване на нормите. Ясно е, че проблем има. Имаме сега системи за ранна прогноза, за предварително известяване на гражданите. Предстои въвеждането в експлотация на още 22 станции, които Общината монтира. Настоявам и за инкриминиране на мерките за горене на отпадъци”. Йорданка Фандъкова отговори и дали би работила с Мая Манолова. „В кампанията досега не съм чула предложения за решения за Софиая от госпожа Мая Манолова – коментира Йорданка Фандъкова. - Привличам и ще направя структурни промени с експерти, които могат да решават проблемите на града. Не мисля, че Мая Манолова би приела да работи в Общината, ако не е кмет. Иначе, живея в София от 13-годишна, когато кандидатствах и ме приеха в 35-та гимназия. Познавам добре града, живяла съм в много квартали и съм наясно с проблемите”. Сподели:", "date": "2019.10.20", "title": "Йорданка Фандъкова: Не очаквах, че лъжата ще измести от фокуса проблемите за София, г-жа Манолова не е предложила нито едно решение за града"}
{"url": "https://pik.bg/%D0%B3%D0%BE%D1%80%D0%B5%D1%89%D0%BE-%D0%B2-%D0%BF%D0%B8%D0%BA-%D0%BD%D0%BE%D0%B2%D0%BE-%D0%BF%D1%80%D0%BE%D1%83%D1%87%D0%B2%D0%B0%D0%BD%D0%B5-%D0%BD%D0%B0-%D1%81%D0%BE%D0%B2%D0%B0-%D1%85%D0%B0%D1%80%D0%B8%D1%81-%D1%84%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D0%BE%D1%82%D0%B2%D1%8F%D0%B2%D0%B0-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D1%81-10---%D0%B1%D0%B0%D0%BB%D0%BE%D1%82%D0%B0%D0%B6%D1%8A%D1%82-%D0%B5-%D0%BF%D0%BE%D0%B4-news878414.html", "text": "Йорданка Фандъкова има 10% преднина пред Мая Манолова. Това сочи ново проучване на социологическата агенция \"Сова Харис\" във връзка с местните избори в София. Изследването е по поръчка на вестник \"Труд\". Според данните 10 дни преди вота за София кандидатът на ГЕРБ и СДС печели изборите в столицата с 10% преднина. Засега предвижданията са, че вота в София ще мине през балотаж, но е възможно победата на Фандъкова да е още по-категорична и дори да не се стигне до втори тур. Изследването сочи, че на първи тур Йорданка Фандъкова получава 31,2%, а Мая Манолова 24,7%. На втори тур разликата дори се очаква да се увеличи и кандидатът на ГЕРБ ще получи 37,6% срещу 28,5% за бившия омбудсман. ГЕРБ печели изборите и за общински съветници в столицата с 32,8%. Далеч назад с 22,4% остава БСП. Методика на изследването Изследването е проведено в периода между 9 и 16 октомври 2019 г. То е представително за пълнолетното население на Столична община, стратифицирана по признаците местоживеене, пол и възрастова група. Генералната съвкупност е 1 101 776 пълнолетни жители на Столична община. 1% на извадката съответства на ~1102 души. Максимална грешка за 50% относителен дял при 95% гаранционна вероятност: 3,0%. Методът на регистриране на информацията е стандартизирано face-to-face интервю, провеждано в дома на респондента. Последните дни от една предизборна кампания са от решаващо значение. В дните преди вота избирателите оформят окончателната си преценка за това, кого от кандидатите да подкрепят. Теренът на настоящото проучване приключи 10 дни преди изборния ден на местните избори, което предполага, че регистрираната картина все още подлежи на корекция от гласоподавателите. Същевременно получените резултати могат да послужат за надеждна ориентация при изясняване на съотношението на силите в предизборната ситуация в Столична община. В основата на предпочитанията на софиянци извън традиционната политическа ориентация стои и оценката за развитието на София през последните години. Най-голяма е групата на хората, които считат, че за общината са направени доста неща, но има още какво да се желае. Освен хората, поставящи тази трезва оценка, се очертават групите на даващите приоритет на постигнатото и на считащите резултатите за незадоволителни. Делът на всяка една от последните две групи е два пъти по-малък от този на първата. При тази постановка може да се направи извода, че успех на изборите ще постигнат кандидатите, които успеят да убедят гласоподавателите, че със своя екип ще надградят постигнатото, като същевременно реформират досегашния управленски модел. Изразено схематично, ситуацията може да се представи като борба в центъра на терена. Играта по крилата ще има само спомагателна роля. 2/3 заявяват, че ще гласуват Предстоящите избори в столицата се отличават с това, че се открояват двама главни претенденти, подкрепени от силни екипи и основните политически партии. Това противоборство формира облика на цялостната кампания. Първият ефект е избирателната активност. Повече от две трети от избирателите в столицата заявяват, че ще гласуват. Дори да допуснем, че не всички ще изпълнят намерението си, можем да очакваме, че спрямо избирателните списъци активността ще бъде около 60%. Такова участие в избори в България обичайно регистрираме на парламентарен вот. Трябва да отбележим, че този път изборите в столицата придобиха характеристиката на национални. Кампанията се води главно по националните медии, за разлика от всички останали общини. Също така и резултатите ще имат отражение в национален мащаб. Сред останалите претенденти за кметкия стол извън оста Фандъкова-Манолова има открояващи се политически фигури. Широкият спектър от предложения също допринася за по-масово участие в изборите. Досегашният кмет е с най-висока подкрепа В изследването регистрираме най-висока подкрепа за настоящата кметица Йорданка Фандъкова – 31,2% от гласоподавателите в общината. Сред заявилите, че ще гласуват, това представлява малко над 40%. Този резултат не е изненада, като се има предвид оценката за нейната досегашна работа, както и това, че зад нея стои управляващата партия и екипът, който в момента контролира общината. Основният й опонент Мая Манолова получава 24,7% от всички избиратели в Столична община или малко над 35% от заявилите, че ще гласуват. На пръв поглед разликата е преодолима. Балотажът изглежда сигурен, като се има предвид, че още около 7 кандидати ще получат най-малко 1% от гласовете. Градската десница пред избор на втория тур Интригата се пренася във втория тур. Съществуват предварителни очаквания, че значителна част от избирателите на третата политическа сила в столицата – градската десница – може да застанат срещу ГЕРБ, т.е. да заложат на промяната. Резултатът от настоящето проучване не потвърждава тази хипотеза. Напротив, преоценката в нагласите си, която правят избирателите на традиционната десница, е в обратна посока. Част от тях директно се насочват към кандидата на ГЕРБ-СДС още на първи тур. А хората, подкрепили десницата на първи тур, на балотажа или се определят за Йорданка Фандъкова, или заявяват, че няма да гласуват. Евентуален резерв за г-жа Манолова може да дойде от гласовете на другите леви и граждански кандидати като Георги Кадиев и Борис Бонев. Бившият омбудсман може да развие потенциала си още сред така наречените „нови софиянци“, които са се заселили в града през последните години. Тази немалка група хора засега няма обособено политическо представителство. В същото време очаквано е, че служителите на съсредоточените в столицата държавни институции, общинските администрации и представителите на едрия бизнес ще застанат преимуществено зад настоящия кмет. Тези предпоставки обуславят това, че дистанцията на балотажа се увеличава. ГЕРБ-СДС с най-много общински съветници БСП увеличава тежестта си Борбата за мнозинство в Общинския съвет също предлага заплетена интрига. Резултатите показват, че коалицията ГЕРБ-СДС ще има най-голям брой съветници. Групата им обаче ще е по-слабо представена в сравнение със сегашния Общински съвет. Групата на БСП ще увеличи значително своята тежест, като вероятно ще се утрои в сравнение със сегашното положение. Данните показват, че със сигурност представители в Столичния парламент ще излъчат още Демократична България-Обединение и ВМРО-БНД. Явно, чрез коалиция с тези формации ще се търсят варианти за съставяне на мнозинство. По-голямата избирателна активност ще повиши и прага за излъчване на общински съветници. Поне пет формации – АТАКА, Партия на ЗЕЛЕНИТЕ, ВОЛЯ, АБВ и Коалиция НФСБ са на границата за влизане в Общинския съвет – имат регистрирана подкрепа 1-1,5%. Вероятно заветната граница ще бъде около 1,6% от гласувалите. Колко от гореизброените формации ще я преминат не може да се каже в момента, но може да се предположи, че тези, които я преодолеят, ще имат важна роля при формирането на следващото мнозинство в СОС. Сподели:", "date": "2019.10.20", "title": "ГОРЕЩО В ПИК! Ново проучване на \"Сова Харис\": Фандъкова отвява Манолова с 10% - балотажът е под въпрос (ГРАФИКИ)"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-%D1%81%D0%B8%D0%BD-%D0%BD%D0%B0-%D1%88%D0%B0%D0%BC%D0%BF%D0%B8%D0%BE%D0%BD-%D0%BF%D0%BE-%D0%B1%D0%BE%D1%80%D0%B1%D0%B0-%D1%81%D0%BA%D0%BE%D1%87%D0%B8-%D1%81%D1%80%D0%B5%D1%89%D1%83-%D1%81%D0%BF%D0%B0%D1%80%D1%82%D0%B0%D0%BD%D1%81%D0%BA%D0%B8---%D0%BA%D0%BC%D0%B5%D1%82%D1%8A%D1%82-%D0%BD%D0%B0-%D0%B4%D0%B5%D0%B1%D1%8A-%D0%B8-%D0%B7%D0%B5%D0%BB%D0%B5%D0%BD%D0%BE%D0%B3-news878199.html", "text": "Найден Зеленогорски и протежето му Георг Спартански пребиха спорта в Плевен в последните 20 години. Това заяви пред журналисти синът на емблематичния плевенски спортист Камен Лозанов – вицеолимпийски, световен и европейски шампион по борба класически стил и почетен гражданин на Плевен. Камен-младши, който е републикански шампион за юноши старша възраст по класическа борба, изрази разочарованието си от отношението на местната власт към спорта в Плевен. „От 20 години за първи път спортен министър идва в Плевен, както и общински ръководител, кмет или кандидат-кмет се среща с него. А Плевен е един много спортен град. Излезли са световни шампиони, олимпийски оттук – знаете Тереза Маринова, Гълъбин Боевски е излязъл също от нашето спортно училище. Баща ми е може би първият световен шампион от Плевен. Той се е борил, вицеолимпийски шампион е“, разказа Лозанов-младши. Той е категоричен, че истината е една – след започването на управлението на Найден Зеленогорски, от 20 години в града за спорта не се случвало нищо. „Съсипаха спорта! Пребиха спорта. 2000 и някоя година, при мандата на Найден Зеленогорски, са били извикани всички ръководители на клубове и им е било казано, че залите трябва да се прехвърлят към Общината, а Общината поема тяхната поддръжка и другите консумативи. Да де, но след година и половина са ѝ казали, че Общината повече не може да поема консумативите на залата и ще трябва да си плащат наем“, върна се във времето, когато започвали проблемите борецът. Той не отрича, че наем трябва да се плаща, но в много други градове – като Враца, Монтана, Стара Загора, Общината поема тока и водата на спортните клубове. „А тук всеки един клуб трябва да се издържа самостоятелно. В залата по борба са 70-80 деца, в залата по бокс са 60, а през зимата токът е 1500 лв. Няма как този клуб да извади 7000-8000 лв. за 3-4 месеца. Така съсипват спорта в нашия град! До такова ниво го докарахме. За 20 години Найден Зеленогорски и Георг Спартански съсипаха спорта в град Плевен. Казвам ви го най-отговорно, за моите думи ще потвърдят всички спортни деятели в град Плевен. Министър Кралев го каза най-добре – най-много може да помогне кметът на Плевен, като се заеме с европроектите за спорт, докара нови инвеститори, развие икономиката на града, за дa може да се помогне на спорта. Но това го може кметът. И тук идва болният въпрос – за 20 години уцелихме антиспортни кметове, това е истината“, изрази разочарованието си спортистът. „Имахме 19-20 деца и искахме да ни дадат залата която е на другия клуб – на баща ми. Да разрешат те да тренират в 14, ние примерно в 16 часа. Общинският съвет гласува, че може. Но Спартански не изпълни решението на Общинския съвет и сега децата нямат къде да тренират. Представете си колко трябва да си антиспортен“, подчерта Камен Лозанов-младши. Сподели:", "date": "2019.10.20", "title": "ИЗВЪНРЕДНО В ПИК: Син на шампион по борба скочи срещу Спартански - кметът на ДеБъ и Зеленогорски съсипаха спорта в Плевен"}
{"url": "https://pik.bg/%D0%BE%D0%B1%D1%89%D0%B8%D0%BD%D1%81%D0%BA%D0%B8%D1%82%D0%B5-%D1%81%D1%8A%D0%B2%D0%B5%D1%82%D0%BD%D0%B8%D1%86%D0%B8-%D0%B2%D1%8A%D0%B2-%D0%B2%D1%80%D0%B0%D1%86%D0%B0-%D1%83%D0%B4%D1%8A%D0%BB%D0%B6%D0%B8%D1%85%D0%B0-%D0%B4%D0%BE%D0%B3%D0%BE%D0%B2%D0%BE%D1%80-%D0%BD%D0%B0-%D0%BA%D0%BB%D0%B8%D0%B5%D0%BD%D1%82-%D0%BD%D0%B0-%D0%BA%D0%BF%D0%BA%D0%BE%D0%BD%D0%BF%D0%B8-news878217.html", "text": "Удължиха с 90 дни договора на настоящия управител на общинското ДКЦ-1 д-р Огнян Тошев, съобщава „Конкурент”. На последното си заседание местният парламент във Враца удължи контракта му с до 3 месеца, докато новоизбраните общински съветници свикат конкурс за поста. Предложението за удължаване на договора на д-р Тошев внесе Румен Антов. Той поясни, че управителят има договорни отношения до 24 октомври и за да няма сътресения, мнозинството одобри той да бъде удължен. На предходното заседание съветниците решиха при затворени врати дали управителят на ДКЦ-1 не е нарушил законите, назначавайки съпругата си на работа в общинското здравно заведение. Д-р Тошев е разследван за конфликт на интереси от КПКОНПИ. Сподели:", "date": "2019.10.20", "title": "Общинските съветници във Враца удължиха договор на клиент на КПКОНПИ"}
{"url": "https://pik.bg/%D0%B2-%D0%B4%D1%80%D0%B0%D0%BC%D0%B0%D1%82%D0%B8%D1%87%D0%B5%D0%BD-%D1%81%D0%BF%D0%BE%D1%80-%D1%81%D0%BC%D1%8A%D1%80%D1%84%D0%BE%D0%B2%D0%B5%D1%82%D0%B5-%D0%BF%D0%BE%D0%B1%D0%B5%D0%B4%D0%B8%D1%85%D0%B0-%D0%B0%D1%80%D0%BC%D0%B5%D0%B9%D1%86%D0%B8%D1%82%D0%B5-news878407.html", "text": "В дерби от 13-ия кръг на efbet Лига Локомотив Пловдив победи ЦСКА с 1:0 с попадение на Томашевич, който беше точен в 16-ата минута. Голът дойде след много спорна ситуация за засада. В 82-ата минута Локо остана с човек по-малко, след втори жълт картон на голмайстора Томашевич, но \"червените\" така и не стигнаха дори до точка. По този начин след успеха Локомотив се изравни по точки с Левски и има 29, ЦСКА е с актив от 22. Лидер във временното класиране е действащият шампион Лудогорец с 33 пункта. В 16-ата минута на двубоя Локомотив Пловдив откри резултата. Умарбаев пусна отличен пас към Томашевич, който реализира попадение във вратата на Бусато, за да изведе \"смърфовете\" напред в резултата. В 82-ата минута Томашевич получи втори жълт картон и домакините останаха с човек по-малко. Още във втората минута Ожболт излезе на голова позиция, но не сполучи. В 14-ата минута Али Соу беше изведен на чиста голова позиция, но ударът на нападателя на \"червените\" мина встрани от вратата. В 16-ата минута Умарбаев намери добре Томашевич, който беше забравен от бранителите на ЦСКА и с точен удар матира Бусато, но играчът на \"смърфовете\" отбеляза след изключително спорно положение за засада. ЦСКА отвърнаха като ужилени, като Занев в 20-ата минута прати топката встрани от вратата. Домакините отговориха с удар на Умарбаев в 28-ата минута, но несполучлив. Шест минути по-късно Ожболт стреля добре, Бусато беше на ниво и спаси. Бирсент Карагарен направи невероятен пропуск минута преди почивката, след като Бусато спаси далечен удар на Георги Илиев, топката се озова в Карагарен, но той беше отчаян от вратаря на гостите в ситуацията. През втората част ЦСКА опита да се върне в двубоя и създаде териториално превъзходство в половината на домакините, но отново Соу направи пропуски от чисти позиции. В 49-ата минута той пропусна от няколко метра, след като Луков се справи великолепно със ситуацията. Домакините отвърнаха с удар на Умарбаев в 56-ата минута, но бранител беше на точното място. Малко по-късно отново той стреля, Бусато улови. В 82-ата минута Томашевич направи безсмислено нарушение срещу Кери, и получи втори жълт картон като остави Локо с човек по-малко на терена, акцентира \"Гонг\". До края на срещата ЦСКА натисна, но не се стигна до попадение. голмайстор: 1:0 Томашевич (16), ч. к - Томашевич (82) Луков, Малембана, Алмейда, Езе, Томашевич, Петрович, Умарбаев, Карагарен, Георги Илиев, Д. Илиев, Ожболт Бусато, Кери, Уот, Занев, Отабор, Малинов, Мазику, Соу, Албентоса, Антов, Гълъбов съдия: Станислав Тодоров Сподели:", "date": "2019.10.20", "title": "В ДРАМАТИЧЕН СПОР: \"Смърфовете\" победиха \"армейците\"..."}
{"url": "https://pik.bg/%D0%BE%D1%82%D0%BB%D0%B0%D0%B3%D0%B0%D1%82-%D0%BE%D0%B1%D1%8F%D0%B2%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%80%D0%B5%D0%B7%D1%83%D0%BB%D1%82%D0%B0%D1%82%D0%B0-%D0%BE%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D0%BA%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8-%D0%B2-%D0%B0%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD-news878202.html", "text": "Обявяването на предварителните резултати от президентските избори в Афганистан, очаквано в събота, ще бъде отложено, съобщиха от Независимата избирателна комисия, цитирана от AFP. По-рано представители на комисията заявиха, че резултатите вероятно ще бъдат обявени със закъснение. Но в съобщението си Ава Алам Нуристани, която оглавява Независимата избирателна комисия, не каза колко ще се забави преброяването на гласовете. \"За съжаление поради някои технически проблеми и заради нуждата от прозрачност не можахме да обявим резултатите въз основа на изборния график\", каза тя, извинявайки се на пресконференция. Преди това Комисията заяви, че по-малко от една трета, или около 2,7 милиона от 9,6 милиона регистрирани избиратели в Афганистан, са пуснали бюлетини в първия тур на президентските избори на 28 септември. Придружени от страхове от измами и заплахи от насилие, отправени от талибаните, на тези избори беше отчетена рекордно ниска избирателна активност. Основните конкуренти за президентския пост са сегашният президент Ашраф Гани и премиерът на страната Абдула Абдула. Сподели:", "date": "2019.10.20", "title": "Отлагат обявяването на резултата от президентските избори в Афганистан"}
{"url": "https://pik.bg/%D0%B2%D0%BB%D0%B0%D0%B4%D0%B8%D1%81%D0%BB%D0%B0%D0%B2-%D0%B3%D0%BE%D1%80%D0%B0%D0%BD%D0%BE%D0%B2-%D0%B8-%D0%BA%D1%80%D0%B8%D1%81%D1%82%D0%B0%D0%BB%D0%B8%D0%BD%D0%B0-%D0%B3%D0%B5%D0%BE%D1%80%D0%B3%D0%B8%D0%B5%D0%B2%D0%B0-%D0%BE%D0%B1%D1%81%D1%8A%D0%B4%D0%B8%D1%85%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0-%D0%BD%D0%B0-%D0%BF%D1%8A%D1%80%D0%B2%D0%B0%D1%82%D0%B0-%D1%81%D0%B8-%D0%B4%D0%B2%D1%83%D1%81%D1%82-news878265.html", "text": "Министърът на финансите Владислав Горанов се срещна с новия управляващ директор и председател на Изпълнителния съвет на Международния валутен фонд (МВФ) Кристалина Георгиева, съобщкиха за ПИК от финансовото министерство. Срещата се състоя по време на редовните годишни срещи на Съветите на управителите на Групата на Световната банка и на МВФ, които се провеждат  в периода 18 - 20 октомври 2019 г. във Вашингтон, САЩ. Това е първата официална среща между двамата, след като Кристалина Георгиева беше избрана да застане начело на МВФ на 25 септември 2019 година. В рамките на разговора бяха обсъдени глобалното икономическо развитие и възможностите за насърчаването му, както и приоритетите в областта на икономическата политика в световен мащаб за осигуряване на по-силен и устойчив растеж. Министър Горанов се срещна и с Аксел ван Тротсенбърг, упралвяващ директор „Операции“ в Световната банка, който пое позицията на Кристалина Георгиева в Банката. По време на срещата беше дадена висока оценка на установеното от близо три десетилетия партньорство между България и СБ. Обсъдени бяха също така възможности за издигане статута на страната ни в Групата на Световната банка, включително чрез донорско участие в Международната асоциация за развитие. Сподели:", "date": "2019.10.20", "title": "Владислав Горанов и Кристалина Георгиева обсъдиха световната икономика на първата си двустранна среща"}
{"url": "https://pik.bg/%D0%B4%D0%B8%D0%BC%D0%B8%D1%82%D1%8A%D1%80-%D0%BC%D0%B0%D1%80%D0%B3%D0%B0%D1%80%D0%B8%D1%82%D0%BE%D0%B2-%D1%81%D1%82%D0%B0%D0%BD%D0%B4%D0%B0%D1%80%D1%82%D0%B8%D1%82%D0%B5-%D0%B7%D0%B0-%D0%B1%D0%B5%D0%B7%D0%BE%D0%BF%D0%B0%D1%81%D0%BD%D0%BE%D1%81%D1%82-%D0%BD%D0%B0-%D1%81%D1%82%D0%BE%D0%BA%D0%B8%D1%82%D0%B5-%D0%BD%D0%B5-%D1%81%D0%B0-%D1%81%D0%B0%D0%BC%D0%BE%D1%86%D0%B5%D0%BB-%D0%B0-%D1%80%D0%B5%D0%B7%D1%83%D0%BB%D1%82%D0%B0%D1%82-%D0%BE%D1%82-%D0%BF%D1%80%D0%BE%D0%B4%D1%8A-news878267.html", "text": "Особено, когато говорим за безопасност на стоките, стандартът е този, който определя правилата и изискванията, на които дадена стока трябва да отговаря, за да бъде безопасна. Това каза председателят на Комисията за защита на потребителите Димитър Маргаритов в ефира на телевизия Bulgaria ON AIR. „Тези стандарти не са някаква самоцел. В резултат на продължителни практически изпитвания е установено по какъв начин трябва да бъде конструиран даден предмет в зависимост от предназначението му, за да не крие рискове за живота и здравето на хората изобщо и на децата – в частност“, подчерта Маргаритов. „Понеже в България действат доста добре формулирани и подробни стандарти, се случва така че се попада на стоки, които не отговарят на изискванията им. Има различни видове рискове – от порязване, задушаване и т.н. Има рискове за живота, за здравето…“, добави той. „За всяка стока, която би могла да бъде опасна, това се преценява и то по един изключително точно регламентиран начин – в акредитирани лаборатории или от вещи лица, които са оторизирани да правят тази оценка. Затова дори тогава, когато липсва един документ, от който да става ясно, че е направено съответното изпитване в лабораторни условия или експертизи и тази стока отговаря на стандарта за безопасност, тя не бива допускана изобщо на пазара и по-честите случаи, при които ние задържаме такива стоки, са действително на границата, а не в търговските обекти“, посочи председателят на КЗП. Маргаритов заяви, че всеки търговец би трябвало да е запознат със законовите изисквания и да разполага с необходимите документи за дадените стоки. Това важи и за случаите, в които се касае за внос от трети страни. „Търговецът трябва да е наясно какво е действащото законодателство, кои са стандартите, на които трябва да отговарят съответните групи стоки, които той внася от държави извън Европейския съюз, където е възможно да важат други правила. Една стока може да бъде опасна съобразно действащото в ЕС законодателство, но в трети страни тя да се продава, защото там има други стандарти“, каза още той. Стандартите за детските дрехи са изключително сериозни. „Има значение и възрастовата група, за която са предназначени облеклата. Единият от възможните рискове е свързан с лесното откъсване на дребни елементи, които обикновено са прикрепени по недостатъчно траен начин върху дрехата и могат да се отделят“, разясни председателят на КЗП. „Същевременно трябва да споменем и една друга голяма група рискове, свързани с т. нар. връзки със свободни краища и шнурове – закачване за транспортно средство, за велосипед, за така модерните напоследък тротинетки, което дори и за по-големи деца може да крие опасност от нараняване, обърна внимание той. При имитиращите храни стоки опасността се крие в това, че те или части от тях могат да бъдат погълнати от децата и да предизвикат задушаване. „Някои изключително сполучливо наподобяват плодове и зеленчуци и това може лесно да заблуди особено по-малко дете. Ние много често си мислим, че могат да причинят само някакви стомашни разстройства, но рисковете по-скоро са от задушаване, ако попадне в дихателните пътища елемент от тази стока“, посочи председателят на КЗП. Има и опасни стоки, от които удря ток. Например, пакетче с дъвки. „Произведено е от пластмаса. Тази част, която се подава, може да дръпнете. Примерно едно дете подава на друго да си вземе дъвка. И при дърпането се получава удар от ток. Понеже съм го изпробвал и върху себе си, мога да кажа, че не само че не е приятно, но действително токът е доста силен импулс и не само уплахата може да бъде рискът, който се появява“, обясни Маргаритов. Запалките с необичаен външен вид могат да изненадат с неочаквано възпроизвеждане на пламък от най-неподозирани места. Маргаритов даде пример със запалка във формата на мобилен телефон: „Конструирана е по такъв начин, че не отговаря на стандарта – когато приплъзнете капачето, пламъкът може да се озове в ръката Ви. Ако не знаете и се опитате да извлечете този пламък, вероятността, когато запалите, той да изгори ръката Ви, е много голяма.“ В края на разговора председателят на КЗП припомни, че ако потребител закупи опасна стока, има право да я върне, а търговецът е длъжен да му възстанови заплатените за нея пари и да унищожи всички налични при него количества. Сподели:", "date": "2019.10.20", "title": "Димитър Маргаритов: Стандартите за безопасност на стоките не са самоцел, а резултат от продължителни практически изпитвания"}
{"url": "https://pik.bg/%D0%BD%D0%B0%D0%B9-%D0%BB%D0%B0%D0%BA%D0%BE%D0%BC%D0%BE%D1%82%D0%BE-%D0%BA%D1%83%D1%87%D0%B5-%D0%B3%D1%80%D0%B8%D0%B7%D0%BD%D0%B0-%D1%82%D0%B0%D1%80%D0%B5%D0%BB%D0%BA%D0%B0-%D1%81-%D0%BA%D1%80%D0%B5%D0%BD%D0%B2%D0%B8%D1%80%D1%88%D0%B8-%D0%B7%D0%B0-%D1%87%D0%B0%D1%81%D1%82%D0%B8-%D0%BE%D1%82-%D1%81%D0%B5%D0%BA%D1%83%D0%BD%D0%B4%D0%B0%D1%82%D0%B0-news878130.html", "text": "Точно половин секунда бе необходима за кучето от порода Японска акита да изяде една тарелка с кренвирши. Състезанието „Най-лакомо куче“ се проведе на финалите за Световната киноложка купа за Пловдив 2019 в панаира. Организаторите призоваха за участие домашни любимци, които не са яли поне от седмица. В надпреварата участваха 6 кучета, като най-дребното бе малко по-голямо от купата с кренвирши, които трябваше да изяде. Японската акита е от Пловдив и както стана ясно на състезанието, печели „Най-лакомо куче“ за втори път, уточнява \"Марица\". Сподели:", "date": "2019.10.20", "title": "Най-лакомото куче гризна тарелка с кренвирши за части от секундата"}
{"url": "https://pik.bg/%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D1%89%D0%B5-%D1%81%D0%B5-%D1%81%D1%80%D0%B5%D1%89%D0%BD%D0%B5-%D1%81-%D0%BB%D0%B8%D0%B4%D0%B5%D1%80%D0%B8%D1%82%D0%B5-%D0%BD%D0%B0-%D0%BE%D1%81%D0%BD%D0%BE%D0%B2%D0%BD%D0%B8%D1%82%D0%B5-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0%D1%80%D0%BD%D0%B8-%D0%BF%D0%B0%D1%80%D1%82%D0%B8%D0%B8-news878236.html", "text": "Днес ще се проведе свиканата от македонския президент Стево Пендаровски среща с лидерите на най-големите парламентарни партии в страната, съобщава БНР. Пендаровски изрази увереност, че точно сега е моментът да покажат единство за стратегическата ориентация на страната, независимо от политическите различия по много въпроси. Очаква се на срещата премиерът Зоран Заев да представи искането си за предсрочни избори, за което съобщи, след като Европейският съвет не определи дата за начало на преговори със Скопие за членство в Европейския съюз. Заев беше категоричен, че няма да се откаже от проевропейския път на Северна Македония. Междувременно председателят на опозиционната ВМРО-ДПМНЕ Християн Мицкоски, цитиран от македонски медии, заяви, че не е сигурен, че Заев няма да размисли за изявлението си за бързи предсрочни избори. Мицкоски подчерта, че няма да се съгласи на предсрочен вот без служебно правителство и без да бъде спазено всичко предвидено в закона за изборите. Сподели:", "date": "2019.10.20", "title": "Президентът на Северна Македония ще се срещне с лидерите на основните парламентарни партии в страната"}
{"url": "https://pik.bg/%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%8F%D1%82-%D0%BD%D0%B0-%D1%86%D0%B8%D0%BA-%D0%B3%D0%BE%D1%82%D0%BE%D0%B2%D0%B8-%D1%81%D0%BC%D0%B5-%D0%B7%D0%B0-%D0%BC%D0%B5%D1%81%D1%82%D0%BD%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8-news878275.html", "text": "Централната избирателна комисия (ЦИК) е готова за местните избори. Това заяви пред БНР Стефка Стоева, председател на ЦИК. Тя поясни, че около 60% от членовете на общинските и на секционните избирателни комисии са работили и на предишни избори. „Този път проведеното обучение беше изключително сериозно – разясни Стоева. -  Миналата седмица, само в рамките на пет дни, членове на ЦИК посетиха всички 28 областни центрове в страната и проведоха обучение на членовете на ОИК. На тези обучения имаше членове на МВР, на пожарната, на ГРАО, на информационно обслужване, на областни и на общински администрации“. Председателят на ЦИК не скри очакването си, че в изборния ден ще има проблеми и ще има нарушения. „Надявам се обаче те да са от такова естество, че да не водят до касиране на вота. Надяваме се да бъдат овладявани своевременно и професионално“, коментира Стефка Стоева. Тя съобщи, че досега в ЦИК са подадени 69 сигнала и са заведени 230 жалби. „Преобладават тези, свързани с регистрацията на кандидати, с нарушения в предизборната кампания, с неизпълнението на споразумението между БНТ и политически партии, което за първи път виждаме на избори“, уточни Стоева. След приключването на изборите ЦИК ще излезе с препоръки към законодателната власт. „След като отчетем резултатите и изготвим нашите анализи, ще се обърнем към народните представители, ще поставим проблемите, тяхна е политическата воля какви решения ще предприемат“, каза тя. Сподели:", "date": "2019.10.20", "title": "Председателят на ЦИК: Готови сме за местните избори"}
{"url": "https://pik.bg/%D0%B2%D0%B0%D0%BB%D0%B5%D0%BD%D1%82%D0%B8%D0%BD-%D0%BC%D0%B8%D1%85%D0%BE%D0%B2-%D0%B7%D0%B0-%D1%81%D0%BA%D0%B0%D0%BD%D0%B4%D0%B0%D0%BB%D0%B8%D1%82%D0%B5-%D0%B2%D1%8A%D0%B2-%D1%84%D1%83%D1%82%D0%B1%D0%BE%D0%BB%D0%B0-%D0%BD%D0%B8-%D0%BF%D0%BE%D0%BB%D0%B8%D1%82%D0%B8%D1%86%D0%B8%D1%82%D0%B5-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D1%82-%D0%B3%D0%BE%D0%BB%D1%8F%D0%BC%D0%B0-%D1%87%D0%B0%D1%81%D1%82-%D0%BE%D1%82-%D0%B0%D0%B3%D0%B8%D1%82%D0%BA%D0%B8%D1%82%D0%B5-%D0%B2-news878279.html", "text": "Футболът е сериозна политика. Агитките на стадионите са платени митинги. Много от политиците използват голяма част от агитките в предизборни кампании. Това каза пред БНР Валентин Михов, член на Изпълкома на БФС в оставка. Според него всичко за мача България – Англия е било замислено отдавна провокативно. „Самото ръководство на английския футбол започна да нагнетява обстановката десетина дни преди мача в понеделник – коментира Михов. -  Това беше подготвено, за да се стигне до оставките във Футболния съюз“. Валентин Михов изрази убеденост, че българският футбол може да реши въпроса с проявите на феновете. „Трябва превантивно да се работи с феновете – категоричен бе Михов.  – Сред тях има много свестни хора, но има и такива, които искат да се покажат. В основата на работата на бъдещото ръководство на БФС трябва да бъде сериозната работа с феновете. Те си имат ядро, ръководители, трябва с тях да се работи“. Михов беше категоричен, че „в България сме далечни роднини на корупцията“. „За да има корупция, трябва да има пари. Българският футбол няма такива пари, някои отбори изнемогват… За уредени мачове трябва да има доказателства. Че има заигравания, че има някои съдии, които се подлагат на някакви интереси, сигурно е така. Това, което става в Европа, е далече от България. При нас е много по-спокойно и по-честно”. Сподели:", "date": "2019.10.20", "title": "Валентин Михов за скандалите във футбола ни: Политиците използват голяма част от агитките в предизборни кампании"}
{"url": "https://pik.bg/%D0%B3%D0%BE%D1%80%D0%B5%D1%89-%D0%B1%D0%B0%D1%80%D0%BE%D0%BC%D0%B5%D1%82%D1%8A%D1%80-%D0%BD%D0%BE%D0%B2%D0%BE-%D0%BF%D1%80%D0%BE%D1%83%D1%87%D0%B2%D0%B0%D0%BD%D0%B5-%D0%BD%D0%B0-%D0%BC%D0%B5%D0%B4%D0%B8%D0%B0%D0%BD%D0%B0---%D1%84%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D0%B2%D0%BE%D0%B4%D0%B8-%D0%BD%D0%B0-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D1%81-35-%D0%B3%D1%80%D0%B0%D1%84%D0%B8%D0%BA%D0%B0-news878356.html", "text": "Кандидатът за кмет на ГЕРБ и СДС в София Йорданка Фандъкова е фаворит за победа на предстоящите избори на 27 октомври. Това сочи проучване на агенция \"Медиана\", проведено на терен между 14 и 19 октомври. В изследването са участвали 551 жители на община София над 18 години. Към момента (една седмица преди изборите) може да се каже, че кметските избори в София ще се решат на балотажа на 3-ти ноември. В столицата доминират обществените нагласи за промяна на кмета, но най-малкото на първия тур на изборите те няма да се консолидират около един претендент. Гласовете за промяна се разпръскват в широк диапазон от кандидати. Това дава добри шансове за настоящия кмет, зад който застава напълно консолидираната партия ГЕРБ. Данните показват практически 100% консолидация на симпатизантите на ГЕРБ зад кандидатурата на Йорданка Фандъкова. Данните (към 20-ти октомври) показват леко преимущество (3.5 %) за Йорданка Фандъкова пред основния й опонент Мая Манолова. Борислав Игнатов е трети с близо 10 % от гласовете на избирателите. Така нареченият патриотичен вот е практически поделен почти поравно между Ангел Джамбазки и Волен Сидеров – съответно четвърти и пети в кметската надпревара. Прави впечатление, че Георги Кадиев успява да отцепи близо 2 % от симпатизантите на БСП, които заявяват, че биха гласували за него, а не за кандидата подкрепен от партията. Засега изглежда, че местният парламент ще бъде съставен от много широк спектър политически формации и в него ще присъства 10-11 политически сили. Данните показват, че ГЕРБ ще имат най-голяма група, но ще бъдат далече от формиране на мнозинство и възможност за доминация в общинския съвет. На базата на това изследване не може да се прогнозира крайният резултат от кметската надпревара. До голяма степен всичко зависи от тава дали ще наблюдаваме консолидация на гласовете за промяна – накъде ще се насочат избирателите на Игнатов, Джамбазки, Сидеров, Кадиев, Бонев и другите – или пред урните ще отидат само твърдите привърженици на оставащите в състезанието кандидати. (Във втория случай Йорданка Фандъкова ще победи поради пълната консолидация на ГЕРБ зад нейната кандидатура). На изборите на 27-ми октомври маже да се очаква висока изборна активност - близо 60 % от избирателите вероятно ще гласуват. Сподели:", "date": "2019.10.20", "title": "ГОРЕЩ БАРОМЕТЪР: Ново проучване на \"Медиана\" - Фандъкова води на Манолова с 3,5% (ГРАФИКА)"}
{"url": "https://pik.bg/%D0%BD%D0%B0%D0%BC%D0%B5%D1%80%D0%B5%D0%BD-%D0%B5-%D0%BE%D0%B1%D1%8F%D0%B2%D0%B5%D0%BD%D0%B8%D1%8F%D1%82-%D0%B7%D0%B0-%D0%B8%D0%B7%D0%B4%D0%B8%D1%80%D0%B2%D0%B0%D0%BD%D0%B5-%D1%81%D1%82%D0%BE%D1%8F%D0%BD-%D0%BC%D0%B8%D0%BB%D1%87%D0%B5%D0%B2-news878276.html", "text": "Намерен е обявеният за издирване Стоян Милчев, съобщиха от пресцентъра на МВР, цитирани от „Фокус”. Според данните, вчера мъжът е открит в добро физическо състояние на територията на община Стралджа. Милчев бе обявен за издирване на 18 октомври, по молба на близките му, след като напуснал психиатричното отделение на ямболската болница. Сподели:", "date": "2019.10.20", "title": "Намерен е обявеният за издирване Стоян Милчев"}
{"url": "https://pik.bg/%D0%BE%D0%BF%D0%BE%D0%B7%D0%B8%D1%86%D0%B8%D1%8F%D1%82%D0%B0-%D0%B2-%D0%B0%D0%BB%D0%B1%D0%B0%D0%BD%D0%B8%D1%8F-%D0%BF%D0%BE%D0%B8%D1%81%D0%BA%D0%B0-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D0%BF%D1%80%D0%B5%D0%BC%D0%B8%D0%B5%D1%80%D0%B0-%D0%B5%D0%B4%D0%B8-%D1%80%D0%B0%D0%BC%D0%B0-news878245.html", "text": "В свое прессъобщение депутатът на опозицията Арбен Кашаху, представител на Демократическата партия на Албания, поиска оставката на министър-председателя на страната Еди Рама, съобщава Albanian Daily News, цитирани от „Фокус”. По-рано еврокомисарят по политиката за съседство и преговори за разширяване Йоханес Хан заяви, че на срещата на високо равнище на 18 октомври, лидерите от ЕС не са взели решение за предоставянето на дата за преговори за присъединяване на Тирана. Такава дата не беше предоставена и на Северна Македония. Във връзка с това, Кашаху обяви, че премиерът Рама е поставил своето лично богатство и жажда за политическа власт преди албанското европейско бъдеще и обяви, че министър-председателят носи основна вина за провала в преговорите. Депутатът осъди опита на Рама да обвини ЕС за своя собствен провал, вместо да поеме отговорност за него. Той подчерта, че Албания може да се присъедини към Общността, ако начело на страната стои по-компетентен министър-председател. „Еди Рама отново поставя интереса и личното си богатство и власт преди интересите на албанците и европейската съдба на Албания. Той задейства пропаганден механизъм, за да обвини ЕС, без да поеме каквато и да е отговорност. Това не е вина на Европа. Основната пречка пред започването на преговорите е Еди Рама. От шест години той пречи на албанската мечта да станем част от европейското семейство със своята некомпетентност. Затова, трябва да е ясно на всички, че ако Албания иска да се присъедини към ЕС, това ще трябва да стане без Еди Рама. За доброто на нашата страна, той трябва да подаде оставка“, посочва Кашаху в своето писмо до министър-председателя. Сподели:", "date": "2019.10.20", "title": "Опозицията в Албания поиска оставката на премиера Еди Рама"}
{"url": "https://pik.bg/%D1%82%D1%80%D0%B8%D0%BC%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%BF%D1%80%D0%B8-%D0%B1%D0%B5%D0%B7%D1%80%D0%B5%D0%B4%D0%B8%D1%86%D0%B8-%D0%B2-%D1%81%D0%B0%D0%BD%D1%82%D1%8F%D0%B3%D0%BE-news878244.html", "text": "Трима души за загинали при пожар в супермаркет в Сантяго, който е бил опустошен рано тази сутрин, докато втори ден продължават сблъсъците с насилие между протестиращи и силите за сигурност, съобщи кметът на чилийската столица Карла Рубилар, предаде „Франс Прес”, цитирана от БНР. Заради напрежението в Сантяго правителството обяви вчера извънредно положение в града. Протестиращите недоволстват от повишението на цените на транспортните услуги. Те носеха тенджери и тракаха с капаците им или удряха по тях. Протестните действия прераснаха в прояви на насилие, когато сред участниците се появиха маскирани лица, които влязоха в конфронтацията със специалните полицейски сили и армията. Сблъсъци имаше на площад \"Италия\", близо до централата на правителството, както и в южното предградие на столицата Пунта Алто. Протести срещу дясното правителство на Чили имаше и в градовете Валпараисо и Виня дел Мар, но там до сблъсъци не се стигна. Снощи президентът на Чили Себастиан Пинера обеща, че чилийското правителство ще отмени повишението на цените на билетите за метрото в столицата. В реч, предавана по телевизията, Пинера уточни, че ще бъде необходим спешен закон за целта и че ще има преговори за преодоляване на \"трудната ситуация\". Пинера призна, че демонстрантите имат \"добри причини\" да протестират, но добави, че никой няма право да проявява насилие като тези, разрушили, опожарили или повредили над 78 сакнции на метрото на Сантяго. Междувременно Хералдо Мунос, лидер на левоцентристката Партия за демокрация призова министъра на транспорта да подаде оставка. По-рано през деня правителствената говорителка Сесилия Перес порица \"безотговорните популистки лидери\", които по думите й подстрекават насилието, и предупреди срещу повторение в Чили на събитията от Еквадор и Венецуела през последните месеци. Сподели:", "date": "2019.10.20", "title": "Трима загинали при безредици в Сантяго"}
{"url": "https://pik.bg/%D1%82%D1%80%D1%8A%D0%BC%D0%BF-%D1%81%D1%80%D0%B5%D1%89%D0%B0%D1%82%D0%B0-%D0%BD%D0%B0-%D0%B3-7-%D0%BF%D1%80%D0%B5%D0%B7-2020-%D0%B3-%D0%BD%D1%8F%D0%BC%D0%B0-%D0%B4%D0%B0-%D0%B5-%D0%B2-%D0%B3%D0%BE%D0%BB%D1%84-%D0%BA%D0%BB%D1%83%D0%B1%D0%B0-%D0%BC%D0%B8-news878248.html", "text": "Президентът на САЩ Доналд Тръмп късно снощи се отказа от плановете да бъде домакин на срещата на върха на Г-7 през 2020 г. в своя голф клуб във Флорида, след като демократи и други порицаха решението като доказателство, че президентът злоупотребява с поста си за лична облага, предаде Ройтерс. В серия от туитове Тръмп съобщи, че ще се откаже от плана, обявен в четвъртък от шефа на неговия кабинет Мик Мълвейни, срещата от 10 до 12 юни да се състои в голф курорта \"Тръмп Нешънъл Дорал\" край Маями. Сподели:", "date": "2019.10.20", "title": "Тръмп: Срещата на Г-7 през 2020 г. няма да е в голф клуба ми"}
{"url": "https://pik.bg/%D1%81%D1%82%D0%B0%D1%87%D0%BA%D0%B0-%D0%B7%D0%B0%D1%81%D0%B5%D0%B3%D0%BD%D0%B0-%D0%BD%D0%B0%D0%B4-300-%D0%BF%D0%BE%D0%BB%D0%B5%D1%82%D0%B0-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-news878286.html", "text": "Стачка засегна над триста полета в Германия днес, съобщиха световните агенции, цитирани от БНР. До обед протестираха членове на кабинния персонал на четири дъщерни компании на германския авиопревозвач „Луфтханза“. Искането е за увеличение на заплатите и по-добри условията на труд. По-рано през седмицата синдикатът на германските стюарди и стюардеси УФО отмени планираната за днес стачка на кабинния персонал на „Луфтханза“, след като компанията се съгласи да увеличи заплатите с 2 процента. Конфликтът между синдиката и „Луфтханза“ продължава вече няколко години. Сподели:", "date": "2019.10.20", "title": "Стачка засегна над 300 полета в Германия"}
{"url": "https://pik.bg/%D1%80%D0%B5%D0%B7%D0%B8%D0%BB-%D0%BC%D0%B0%D1%8F-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D0%BF%D0%BE%D0%B7%D0%B8%D1%80%D0%B0-%D1%81-%D0%B3%D0%BE%D0%BB-%D0%BA%D0%B0%D0%BD%D0%B4%D0%B8%D0%B4%D0%B0%D1%82-%D0%BA%D0%BC%D0%B5%D1%82-%D1%81%D0%BD%D0%B8%D0%BC%D0%BA%D0%B0-news876815.html", "text": "Мая Манолова отново се орезили и накара социалните мрежи да избухнат във възмущение. Тя позира със снимка със скандален кандидат кмет, който се снима гол на плакатите си. „Истинските кандидати за кмет на София“, похвали се във Фейсбук ексцентричният кандидат Георги Георгиев-Готи, пускайки снимката си с кюстендилката. Готи доскоро беше неизвестен на широката публика, но се прочу като един от най-провокативните по отношение на агитационните му материали, на които е гол… по тиква, припомня \"Трибюн\". Фриволните плакати на кандидат-кмета са обект на шеги в интернет, а сега с тях успя да се орезили и Манолова. Сподели:", "date": "2019.10.20", "title": "РЕЗИЛ: Мая Манолова позира с гол кандидат кмет (СНИМКА)"}
{"url": "https://pik.bg/%D0%BB%D0%BE%D0%B2-%D0%BD%D0%B0-%D0%B2%D0%B5%D1%89%D0%B8%D1%86%D0%B8---%D1%85%D0%B8%D0%BB%D0%B0%D1%80%D0%B8-%D0%BA%D0%BB%D0%B8%D0%BD%D1%82%D1%8A%D0%BD-%D1%80%D1%83%D1%81%D0%B8%D1%8F-%D0%B4%D1%8A%D1%80%D0%B6%D0%B8-%D0%BA%D0%BE%D0%BC%D0%BF%D1%80%D0%BE%D0%BC%D0%B0%D1%82-%D1%81%D1%80%D0%B5%D1%89%D1%83-%D1%82%D1%80%D1%8A%D0%BC%D0%BF-news877953.html", "text": "Бившият държавен секретар на САЩ Хилари Клинтън заяви в обширно интервю за американска медия, че Русия има и държи някакъв Клинтън смята, че Джил Щайн - кандидат на Зелената партия за президент на САЩ през 2016 г., е \"Да, тя е руски актив. Те знаят, че . Не знам кой ще бъде, но ви гарантирам, че ще имат силен , където най-много се нуждаят\", отбеляза тя. компромат срещу президента Доналд Тръмп. билa актив на руснаците. не могат да спечелят без кандидат от трета партия съперник от трета партия в ключовите щати Сподели:", "date": "2019.10.20", "title": "ЛОВ НА ВЕЩИЦИ - Хилари Клинтън: Русия държи компромат срещу Тръмп"}
{"url": "https://pik.bg/%D0%B2%D0%B8%D0%BF-%D1%81%D0%BB%D1%83%D1%85%D0%BE%D0%B2%D0%B5-%D0%B2%D0%B5%D0%BD%D0%B5%D1%82%D0%B0-%D1%80%D0%B0%D0%B9%D0%BA%D0%BE%D0%B2%D0%B0-%D1%80%D0%B0%D0%B7%D0%BA%D1%80%D0%B8-%D0%B8%D0%BC%D0%B0-%D0%BB%D0%B8-%D0%BC%D1%8A%D0%B6-%D0%B4%D0%BE-%D1%81%D0%B5%D0%B1%D0%B5-%D1%81%D0%B8-news878178.html", "text": "Венета Райкова отрече категорично да има мъж до себе си. Повод за коментара й са многобройните слухове, които я свързват с мъже. В социалната мрежа водещата обясни, че след развода си няма половинка и се чувства добре. Не е вярно! Откакто се разведох не е имало никакъв мъж в живота ми! Посветила съм живота си на детето си и на работата си - книгите и интервютата ми! Нищо друго не ме интересува! Мъж вкъщи не е идвал, нито се е качвал в колата ми и нито един комшия няма как да твърди подобно нещо. Много моля да не забърквате името ми в подобни статии!“, отсече Райкова, цитирана от столичен всекидневник. Сподели:", "date": "2019.10.20", "title": "ВИП СЛУХОВЕ: Венета Райкова разкри има ли мъж до себе си"}
{"url": "https://pik.bg/%D0%B0%D0%BD%D0%B3%D0%B5%D0%BB-%D0%B4%D0%B6%D0%B0%D0%BC%D0%B1%D0%B0%D0%B7%D0%BA%D0%B8-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B8%D1%82%D0%B5-%D0%BD%D0%B5-%D0%B7%D0%BD%D0%B0%D1%8F%D1%82-%D0%B4%D0%BE%D1%80%D0%B8-%D0%BA%D0%BE%D0%B8-%D0%B0%D0%B2%D1%82%D0%BE%D0%B1%D1%83%D1%81%D0%B8-%D0%B2-%D0%BA%D0%BE%D0%B8-%D1%87%D0%B0%D1%81%D1%82%D0%B8-%D0%BD%D0%B0-%D1%81%D0%BE%D1%84%D0%B8%D1%8F-%D0%BE%D1%82%D0%B8%D0%B2%D0%B0%D1%82-news878292.html", "text": "\"Напомням на софиянци, че не избират само кмет, а и листа. Кметът взима решения заедно с общинските съветници в СОС\", каза още той. \"Между мен и другите кандидати има съществени разлики. Например една основна - никой няма да премахне циганските катуни. Те не смеят, защото срещу тях стоят БХК, фондации и организации, които подкрепят беззаконието в София. Всичките ми конкуренти подкрепят джендър пропагандата в София, гей парадите и намесата в семейните работи. Защо си затваряме и очите за българите, които живеят около циганските махали. Тези хора живеят с болести, проституция и мръсотия\", допълни Джамбазки. \"Кандидатите не знаят дори кои автобуси в кои части на София отиват. Те не знаят и кои населени места са включени в Столична Община. Тези хора са наизустили едни думички\", разкри кандидатът за кмет на София от ВМРО. \"Първата точка в програмата ни за управление е ред и сигурност, продължава с паркирането и крайните квартали – \"Младост\", \"Люлин\", \"Надежда\" и \"Овча купел\". На тези места трябва осветление – това ни казват жителите на тези квартали на срещи\", разкри той. \"Трябва ли да продължаваме да виждаме беззаконието. Нормалният човек дупчи билет в автобуса, циганите се качват не дупчат, а ако контрольор ги спре, те го бият. Искам ред\", коментира Джамбазки. \"Сигурността, канализацията в районите \"Кремиковци\", \"Нови Искър\" и \"Връбница\" - част от несвършените неща в София\", заяви кандидатът за кмет на София. \"На София трябва ред, отворена Витоша, премахнати цигански гета и чист въздух\", завърши Ангел Джамбазки. Няма да гадая дали ще отида на балотаж. Това го решават хората, заяви в ефира на БНТ  евродепутатът Ангел Джамбазки. ѝ Сподели:", "date": "2019.10.20", "title": "Ангел Джамбазки: Кандидатите не знаят дори кои автобуси в кои части на София отиват"}
{"url": "https://pik.bg/%D0%B7%D0%B2%D0%B5%D0%B7%D0%B4%D0%B8%D1%82%D0%B5-%D0%B3%D0%BE%D0%B2%D0%BE%D1%80%D1%8F%D1%82-%D0%BE%D1%82%D0%B4%D0%B0%D0%B9%D1%82%D0%B5-%D1%81%D0%B5-%D0%BD%D0%B0-%D1%88%D0%BE%D0%BF%D0%B8%D0%BD%D0%B3-%D1%82%D0%B5%D1%80%D0%B0%D0%BF%D0%B8%D1%8F-%D0%B4%D0%BD%D0%B5%D1%81-%D0%B5-%D0%B4%D0%B5%D0%BD-%D0%B7%D0%B0-%D0%BF%D0%BE%D0%BB%D0%BE%D0%B6%D0%B8%D1%82%D0%B5%D0%BB%D0%BD%D0%B8-%D0%B5%D0%BC%D0%BE%D1%86%D0%B8%D0%B8-news878220.html", "text": "- В това време хората са много чувствителни и лесно се нараняват. Те се затварят в себе си, потопени в собствения вътрешен свят. Вътрешните преживявания сега са по-важни от това, което се случва във външния свят. Настроението става променливо, нестабилно. През този период е по-добре да не се вземат решения и да не се правят необмислени действия. Време, което трябва да се отдели за семейството, дома и за грижи за близките хора, създаване на домашен уют и комфортна обстановка. Почистването и измиването у дома сега е лесно и ефективно. Уязвими са стомаха, дванайсетопръстникът, диафрагмата, млечните жлези. Може да възникне проблем с храносмилателната система. Бъдете готови за такива неприятни явления, свързани с органите на храносмилането като тежест и киселини в стомаха, оригване. Двадесет и вторият лунен ден е спокоен, приятен ден, преминаващ под символите на Слона, книгата, ключа, олицетворява мъдростта, интелигентността, благоразумието, силата, търпението, прозрението, енергията, духовното търсене. Това е ден за натрупване на знания и предаването им на други, ден за работа с различни източници, благоприятен период за преосмисляне на предишния опит и за равносметка. Днес човек трябва да мисли само в положителна посока. Вашите интелектуални способности в този лунен период са напълно активирани и жадуват за нови знания. Ако го прекарате в пасивност, мързел и безсмислени забавления, например да гледате телевизия или да играете карти, тогава енергията на Луната ще се обърне срещу вас и в крайна сметка ще забележите, че паметта ви започва да се влошава всеки ден и способността ви да се концентрирате намалява. Увеличават се способностите на човека за творческо и духовно обновление, засилва се интуицията. Изведнъж могат да се появят добри нови възможности. Може да намерите нови решения на стари проблеми, да ви хрумнат нови оригинални идеи. Енергията на този лунен ден ни помага да усвоим дълбоки познания, да разберем основната същност на събитията. Необходимо е да се види положителната страна на всичко, което се случва с вас и да осъзнаете, че изход винаги има. Не трябва да се предприема нищо ново, никакви действия, от които да очаквате успех или наслада. Не трябва да се рискува, защото това може да повлече след себе си много непредсказуеми и неуправляеми събития. Не трябва да се претоварвате физически и емоционално. Избягвайте спорове и конфликти. Днес не вземайте сериозни решения, съсредоточете се върху по-обикновените въпроси. Този ден е много подходящ за общуване, защото хората сега не са склонни да се преструват и да лъжат. Те са готови да споделят мислите си и да окажат безкористна помощ. Добре е да проявите своята щедрост и великодушие, да направите подарък на някого, дори нещо дребно да е. Бъдете щедри по отношение на децата. Трябва също да се помни, че през този период действията, свързани с благотворителност, носят фантастични резултати. Колкото повече дарявате днес за нуждите на духовните общества и общности, толкова повече ще се върне при вас по-късно. Основното е, че вашият принос трябва да бъде искрен и лишен от егоистични цели. Много благоприятен ден за пътувания, поклонения на свети места, полагане на обет и на клетва. Днес е необходимо да се диша много чист въздух. Ако не можете да сте навън, по-често проветрявайте помещенията. Добър ден за медитация върху сакрални символи, мандали, янтри, карти таро. Свещените текстове могат да повдигнат завесата на тайните знания, да разкрият значението на своите редове и притчи. Заболявания появили се днес са доста опасни. Този ден трябва да обърнете внимание на тазобедрените стави и долната част на гръбначния стълб. Единственият лунен ден, когато употребата на сладко е желателна и се приветства. Също употребявайте повече зеленчуци, изобщо растителна храна в големи количества. Благоприятно е за покупки на дрехи и украшения, за неща доставящи удоволствие. Добър знак е да намерите дребни монети с герба нагоре. – Не бива да бъдете пасивни, да стоите и да чакате щастливият случай сам да дойде. Не трябва да изпадате в униние, да се разстройвате и да бъдете тъжни. Не се поддавайте на емоциите и гнева. Не изоставяйте работата си и не бягайте от отговорности. Луната е в знак Рак до 19:30ч на 21 октомври Доминиращ 22 лунен ден до 23:21ч на 20 октомври (от 22:25ч на 19 октомври) Следва 23 лунен ден от 23:21ч на 20 октомври до 00:25ч на 22 октомври 4 слънчев ден Сподели:", "date": "2019.10.20", "title": "ЗВЕЗДИТЕ ГОВОРЯТ: Отдайте се на шопинг терапия, днес е ден за положителни емоции"}
{"url": "https://pik.bg/%D0%B4%D1%80%D0%B0%D0%BC%D0%B0-%D1%82%D0%B8%D1%82%D0%B8-%D0%BF%D0%B0%D0%BF%D0%B0%D0%B7%D0%BE%D0%B2-%D0%B7%D0%B0%D0%B3%D1%83%D0%B1%D0%B8-%D0%BC%D0%B0%D0%B9%D0%BA%D0%B0-%D1%81%D0%B8-news878179.html", "text": "Тити Папазов се разплака при спомена за майка си. Пред камерите на Папараци тази неделя баскетболният треньор за пръв път признава, че наскоро е загубил майка си. При тези думи очите му се пълнят със сълзи. \"Утре трябваше да навърши 91 години\", с мъка сподели той, цитиран от хотарена.нет. Сподели:", "date": "2019.10.20", "title": "ДРАМА: Тити Папазов загуби майка си"}
{"url": "https://pik.bg/%D1%80%D0%B0%D1%84%D0%B0-%D0%BD%D0%B0%D0%B4%D0%B0%D0%BB-%D1%81%D0%B5-%D0%BE%D0%B6%D0%B5%D0%BD%D0%B8-%D0%B2-%D0%B7%D0%B0%D0%BC%D1%8A%D0%BA-%D0%BD%D0%B0-%D0%BE%D1%81%D1%82%D1%80%D0%BE%D0%B2-%D0%BC%D0%B0%D0%B9%D0%BE%D1%80%D0%BA%D0%B0-news878197.html", "text": "Рафаел Надал вече е женен мъж. Тенисистът сключи брак с приятелката си от 14 години Мария Франсиска Перейо в замък на остров Майорка, предаде БГНЕС. Надал, който е 19-кратен шампион от Големия шлем, се ожени за 31-годишната Перейо в замъка Ла Форталеза в присъствието на 350 гости, които бяха специално поканени за частната церемония. Според непотвърдена информация сред поканените е бил и абдикиралият испански крал Хуан Карлос. 33-годишният Надал се запознава със съпругата си чрез своята по-малка сестра Марибел, която е приятелка от детинство с Перейо. Сподели:", "date": "2019.10.20", "title": "Рафа Надал се ожени в замък на остров Майорка"}
{"url": "https://pik.bg/%D0%BD%D0%B0%D1%82%D0%BE-%D1%89%D0%B5-%D0%BE%D1%82%D0%B1%D0%B5%D0%BB%D0%B5%D0%B6%D0%B8-70-%D0%B3%D0%BE%D0%B4%D0%B8%D1%88%D0%BD%D0%B8%D0%BD%D0%B0%D1%82%D0%B0-%D1%81%D0%B8-%D0%B2-%D0%BB%D1%83%D0%BA%D1%81%D0%BE%D0%B7%D0%B5%D0%BD-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8-%D0%B3%D0%BE%D0%BB%D1%84-%D0%BA%D1%83%D1%80%D0%BE%D1%80%D1%82-news878079.html", "text": "Срещата на върха на 70-годишнината на НАТО на 3 и 4 декември във Великобритания ще се състои в луксозен голф курорт близо до Лондон, се казва в изявление на алианса, цитирано от Франс прес и Канал 3. Срещата под ръководството на генералния секретар на НАТО ще премине в хотел \"Гроув\" в графство Хертфордшър на 4 декември, а на 3 декември ще има прием в Бъкингамския дворец. \"Гроув\" е едно от най-престижните игрища за голф във Великобритания. Комплексът е замък от ХIII век, превърнат в луксозен хотел. Сред водещите теми на тази среща на върха ще са напреженията в алианса, предизвикани от военната операция на Турция в Североизточна Сирия. Друга тема, която ще обсъдят лидерите на страните от НАТО, ще е укрепването на колективната отбрана срещу Русия, \"която продължава да разгръща ракети, способни да достигнат европейски градове\", заяви генералният секретар Йенс Столтенберг. Сподели:", "date": "2019.10.20", "title": "НАТО ще отбележи 70-годишнината си в луксозен британски голф курорт"}
{"url": "https://pik.bg/%D0%BB%D0%B5%D0%B9%D0%B4%D0%B8-%D0%B3%D0%B0%D0%B3%D0%B0-%D1%81%D0%B5-%D0%BF%D1%80%D0%B5%D0%B1%D0%B8-%D0%BD%D0%B0-%D1%81%D1%86%D0%B5%D0%BD%D0%B0%D1%82%D0%B0-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%BA%D0%BE%D0%BD%D1%86%D0%B5%D1%80%D1%82-%D0%B2%D0%B8%D0%B4%D0%B5%D0%BE-news878166.html", "text": "Лейди Гага си направила скенер на цялото тяло, след като падна от сцената по време на концерт в Лас Вегас, съобщава „Контакт мюзик“. По време на изява в четвъртък вечер в американската столица на хазарта 33-годишната певица падна от сцената заедно със случайно избран за помощник зрител от публиката. Поп-дивата извика при себе си един от редовните посетители на концертите й. След това, докато пееше, тя скочи върху помощника си и обви краката си около кръста му. Каскадата обаче продължи само секунда, след което двамата паднаха през ръба на сцената. Според очевидци явно Лейди Гага е била с по-малко късмет, тъй като тя пада по гръб, а зрителят – „на меко“ върху нея. Все пак певицата явно се е отървала без контузии, тъй като веднага скача на крака и се качва отново на сцената, за да продължи изпълнението си. Лейди Гага успя да завърши концерта си, но според екипа й веднага след това се е потопила във вана с лед. След скенера певицата написа в „Инстаграм“ профила си, че няма нищо счупено и успокои фена си, който я изпусна. Тя написа: „Единственото нещо, което трябва да се направи е да монтираме няколко стъпала на проклетата сцена, за да мога да се кача отново. Ти добре ли си? Не унивай. Всичко е наред! Вината не е твоя, така че продължаваме напред!“ Сподели:", "date": "2019.10.20", "title": "Лейди Гага се преби на сцената по време на концерт (ВИДЕО)"}
{"url": "https://pik.bg/%D0%BE%D0%B4%D0%B8%D1%81%D0%B5%D1%8F-%D1%82%D1%80%D0%B8%D0%B7%D0%BD%D0%B0%D1%87%D0%BA%D0%B8%D1%82%D0%B5-%E2%80%93-%D0%BE%D1%81%D0%B8%D0%BD%D0%BE%D0%B2%D0%B5%D0%BD%D0%B8-%D1%82%D1%8A%D1%80%D1%81%D1%8F%D1%82-%D1%80%D0%BE%D0%B4%D0%BD%D0%B0%D1%82%D0%B0-%D1%81%D0%B8-%D0%BC%D0%B0%D0%B9%D0%BA%D0%B0-%D0%B2-%D0%BB%D0%BE%D0%BD%D0%B4%D0%BE%D0%BD-news878177.html", "text": "„Аз и сестрите ми сме осиновени“, това сензационно разкри една от тризначките – Надежда. Бившите брадърки от няколко години живеят в Англия и са загърбили всичко в България. Надежда й сестрите й отдавна знаят, че са осиновени, но жената, която ги отглежда и до днес не им е казала коя е родната им майка. Тризначките научили, че истинската им майка е чужденка, която живее на Острова, когато ги ражда. Именно поради тази причина заминават за Англия. Освен да работят те търсят и майка си. „Потърсих консула да ми каже, но и той мълчи, Държавата също“, жалва се Надежда, която в Англия се подвизава с името Хоуп. Една от тризначките е категорична, че никога не се е чувствала българка. Според нея тя и сестрите й не е трябвало да попадат у нас, пише столичен всекидневник. „България ми е причинила много лоши неща. Със сигурност не съм българка. Никога не съм навредила на никого, Защо съм попаднала тук, не знам, Опитвам се да разбера, но всички крият от години“, казва още Надежда. Сподели:", "date": "2019.10.20", "title": "ОДИСЕЯ: Тризначките – осиновени! Търсят родната си майка в Лондон"}
{"url": "https://pik.bg/%D0%BD%D0%BE%D1%89%D0%B5%D0%BC-%D0%BF%D1%81%D0%B8%D1%85%D0%B0%D1%80-%D1%81-%D0%BC%D0%B0%D1%81%D0%BA%D0%B8-%D0%BD%D0%B0-%D0%BA%D0%BB%D0%BE%D1%83%D0%BD-%D0%B8-%D0%BF%D1%80%D0%B0%D1%81%D0%B5-%D1%81%D1%82%D1%80%D1%8F%D1%81%D0%BA%D0%B0-%D1%88%D0%BE%D1%84%D1%8C%D0%BE%D1%80%D0%B8-news878161.html", "text": "Маскиран психар изскача нощем пред колите по пътя от Хасково към Симеоновград. За случаите, наподобяващи историите на Стивън Кинг, разказват очевидци. \"Марица\" дори публикува снимка на индивида. Фотосът се върти и по социалните мрежи в интернет. Последно, стрейнджърът е бил забелязан снощи, когато изскочил пред лека кола. Шофьорът забил спирачки, а клоунът му изпял песен, след което се шмугнал в храсталаците. За подобна случка разказват и младежи от Хасково. \"Пътувах точно преди година по същия път. Тогава пред нас изведнъж се показа мъж. Той носеше маска, но не на клоун, а на прасе. Заобиколихме го и подминахме. Малко след това се разминахме с друг автомобил. Обърнахме, за да го догоним, но караше бързо и не успяхме. В обсега на фаровете забелязахме маскирания, легнал по средата на шосето. Когато го наближихме, опита се да ни замери с нещо, вероятно с камък\", разказва очевидец на странната случка. Сподели:", "date": "2019.10.20", "title": "НОЩЕМ: Психар с маски на клоун и прасе стряска шофьори"}
{"url": "https://pik.bg/%D0%B2%D0%B5%D1%87%D0%B5%D1%80%D0%B8-%D0%BD%D0%B0-%D0%BF%D0%BE%D0%BB%D1%81%D0%BA%D0%BE%D1%82%D0%BE-%D0%BA%D0%B8%D0%BD%D0%BE-%D0%B7%D0%B0%D0%BF%D0%BE%D1%87%D0%B2%D0%B0%D1%82-%D0%B2-%D0%B1%D1%83%D1%80%D0%B3%D0%B0%D1%81-%D0%BE%D1%82-%D0%BF%D0%BE%D0%BD%D0%B5%D0%B4%D0%B5%D0%BB%D0%BD%D0%B8%D0%BA-news878151.html", "text": "От 21 до 24 октомври почитателите на киното в Бургас ще имат възможност да гледат четири интересни филма, представящи различни моменти и личности от историята на Полша. Това съобщиха от пресцентъра на Община Бургас. Прожекциите са от 18.00 часа и ще се излъчват в зала „Петя Дубарова“ на КЦ „Морско казино“. Събитието се реализира по програма „Солидарност“ от Полския културен институт – София в партньорство с Община Бургас. Инициативата е по повод 30 години от свалянето на комунизма в Полша и първите частично свободни избори. Програмата започва на 21 октомври с филма „Човекът от желязо“ (1981, 110 мин). Това е история за полския Август’1980 г., с която режисьорът Анджей Вайда печели „Златна палма“ от фестивала в Кан и попада сред номинираните за най-добър чуждоезичен „Оскар“. Документалният разказ „Солидарност според жените“ с режисьори Пьотр Шливовски и Марта Джидо (2014, 103 мин) ще бъде показан на 22 октомври. Следва „Всичко, което обичам“ на 23 октомври. Лентата с режисьор Яцек Борцух (2009, 100 мин) е отличена като най-добър полски филм за любовта, както и с полската филмова награда за най-добър сценарий „Златна патица“ – 2011. Филмът е полският кандидат за „Оскар“ в категорията „Най-добър чуждоезичен филм“ през 2011 г. Сюжетът се развива в началото на 80-те години на ХХ век. Любовта на главните герои е невъзможна поради разликата в социално-политическите позиции на техните родители. Филмът отразява реална ситуация, породена от въвеждането на военно положение в Полша (1981). Изпълнена със съспенс и неочаквани обрати история по действителен случай е филмът „80 милиона“ с режисьор Валдемар Кшистек (2011, 102 мин). Той ще бъде излъчен на 24 октомври. Лентата има Taрновска филмова награда – 2012; Специална награда на журито за Пьотр Гловацки – 2012 Гдиня от Фестивала на полското игрално кино; „Златен клакьор“ – награда на Радио Гданск; Специална награда на председателя на Организационния комитет на Фестивал на полското кино в Америка. Сподели:", "date": "2019.10.20", "title": "Вечери на полското кино започват в Бургас от понеделник"}
{"url": "https://pik.bg/%D0%B3%D0%BE%D1%80%D0%B5%D1%89%D0%BE-%D0%BA%D0%B0%D0%BC%D0%B5%D0%BB%D0%B8%D1%8F-%D0%BF%D0%BE%D0%BA%D0%B0%D0%B7%D0%B0-%D1%81%D1%83%D0%BF%D0%B5%D1%80-%D1%84%D0%BE%D1%80%D0%BC%D0%B8-%D0%B2-%D0%BC%D0%B0%D1%8F%D0%BC%D0%B8-%D1%81%D0%BD%D0%B8%D0%BC%D0%BA%D0%B0-news878175.html", "text": "Сочно тяло показа Камелия в Маями. Певицата демонстрира, че е още във форма и може да сложи всяка жена в малкия си джоб. Русата фурия е суперсекси на плажа. Камелия е на турне в САЩ и използва един от почивните дни, за да се излежава на пясъка. Огромните гърди на певицата едвам се удържат от тесния бански. Камелия наскоро призна, че няма приятелки в попфолк средите. „Имам добри познати, но не и близки приятелки“, каза в интервю тя, цитирана от столичен всекидневник. Сподели:", "date": "2019.10.20", "title": "ГОРЕЩО: Камелия показа супер форми в Маями (СНИМКА)"}
{"url": "https://pik.bg/%D1%8E%D0%BB%D0%B8%D1%8F%D0%BD-%D0%B8%D0%BD%D0%B4%D0%B6%D0%BE%D0%B2-%D1%81-%D0%B8%D0%B7%D0%BA%D0%BB%D1%8E%D1%87%D0%B8%D1%82%D0%B5%D0%BB%D0%BD%D0%BE-%D0%B2%D0%B0%D0%B6%D0%BD%D0%BE-%D0%B8%D0%B7%D0%BA%D0%B0%D0%B7%D0%B2%D0%B0%D0%BD%D0%B5-%D0%B7%D0%B0-%D1%86%D1%81%D0%BA%D0%B0-news878135.html", "text": "Един от собствениците на ЦСКА - Юлиян Инджов, говори пред \"Тема Спорт\" относно плановете на клуба за новия стадион. Той заяви, че всичко между \"армейците\" и държавата е наред и през следващата седмица съвместното дружество би трябвало да бъде гласувано от Министерския съвет. Инджов засегна и срещата с привържениците в офиса на Гриша Ганчев, проведена във вторник. \"Нещата около съвместното дружество с държавата се движат. Правителството и общината са дали зелена светлина. Очакваме до изборите всичко да се финализира. Процесите не ги свързваме с изборите, просто така идват като административни срокове. Другата сряда очакваме дружеството да бъде гласувано\", каза Инджов. \"Готови сме с конкретен проект за стадиона. Имаме фирма оператор, която ще проектира и построи стадиона с наши пари и след това ще го менажира. Това е международна компания с много сериозен опит по цял свят. Те менажират над 80 стадиона в Европа и света. Тази фирма ще избере изпълнителя за построяването на стадиона. Възможно е изпълнителят да бъде чуждестранна фирма, а не българска. Операторът на стадиона ще организира процедурата и ще избере изпълнителя. С други думи - мои фирми няма да строят \"Армията\", допълни Инджов. \"Стадионът ще бъде проектиран и построен по всички правила на ФИФА и УЕФА и едновременно с това ще е в помощ на клуба, като ще носи приходи. Има още някои технически съображения за изчистване, преди да представим предложението на въпросната фирма пред широката общественост. Ще поканим и журналистите и ще се види какво имаме предвид. Въпросът е само да мине административната процедура\", каза още Инджов. На въпрос дали има разбирателство между ЦСКА и държавата как точно да се осъществи реконструкцията на \"Армията\" строителният предприемач отговори: \"Има разбирателство, това е техническо решение и няма проблем\". По отношение на срещата с феновете на тима, на която присъства и самият Инджов, той заяви: \"Считам, че такъв тип срещи трябва да се правят по-често. Вината донякъде е наша, защото привържениците трябва да се запознават с намеренията на ръководството на клуба. В крайна сметка всичко, което се прави, е за тях. Получихме много конструктивни предложения от тяхна страна. Разбира се, че има такива, които ще използваме. Няма да ги назовавам, за да не ги прихване конкуренцията\", допълни Инджов. Сподели:", "date": "2019.10.20", "title": "Юлиян Инджов с изключително важно изказване за ЦСКА"}
{"url": "https://pik.bg/%D0%B7%D0%B0%D0%B4%D1%8A%D1%80%D0%B6%D0%B0%D1%85%D0%B0-48-%D0%B3%D0%BE%D0%B4%D0%B8%D1%88%D0%B5%D0%BD-%D0%BC%D1%8A%D0%B6-%D1%81-%D1%85%D0%B5%D1%80%D0%BE%D0%B8%D0%BD-%D0%B2%D1%8A%D0%B2-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%BE-news878069.html", "text": "48-годишжен мъж е задържан от полицията с хероин във Врачанско, съобщи „Конкурент”, като се позовава на информация от полицията във Враца. Според данните, на 18 октомври (петък) в 23:00 в село Баница автопатрул спира за проверка лек автомобил \"Мерцедес\", управляван от Й. К. на 48 години от село Баница. При извършената проверка в автомобила е намерена 1 брой сгъвка тип спейсбек, съдържаща бяло прахообразно вещество, което при направения полеви наркотест реагира на хероин. Водача не е задържан в РУ-Враца по здравословни причини. По случая е образувано бързо производство. Сподели:", "date": "2019.10.20", "title": "Задържаха 48-годишен мъж с хероин във Врачанско"}
{"url": "https://pik.bg/%D0%B4%D0%BE%D0%B1%D1%80%D0%B0-%D0%BD%D0%BE%D0%B2%D0%B8%D0%BD%D0%B0-%D0%BF%D1%80%D0%BE%D0%B1%D0%BB%D0%B5%D0%BC%D1%8A%D1%82-%D1%81-%D0%BF%D0%B8%D1%82%D0%B5%D0%B9%D0%BD%D0%B0%D1%82%D0%B0-%D0%B2%D0%BE%D0%B4%D0%B0-%D0%B2-%D1%81%D0%B5%D0%BB%D0%BE-%D1%81%D0%BC%D0%BE%D1%87%D0%B5%D0%B2%D0%BE-%D0%B5-%D1%80%D0%B0%D0%B7%D1%80%D0%B5%D1%88%D0%B5%D0%BD-news878072.html", "text": "Месеци наред отделни части от село Смочево в община Рила бяха без питейна вода, съобщава БНР. Оказа се, че водата е с понижено налягане заради манастира \"Свети Никола Летни\", който е под селото и налягането за махалите в селото пада. \"Установихме причината. Предотвратена е – заяви кметът на община Рила Лазар Чавков. - Имаше и друго - новоизграден водопровод, който е в по-ниската част. Той е за този манастир \"Свети Никола Летни\" и дърпаше водата от цялото село, но нещата се решиха там. Това захранване се преработва, за да се намали размерът на тръбата, която е монтирана, за да не се създава проблем на селото. Селото има малко резервоарче, което им подсигурява вода, когато е по-голямо потреблението. Събота и неделя идват хора, които имат вили и къщи за почивка там. За една нощ беше издърпана цялата вода\". Сподели:", "date": "2019.10.20", "title": "Добра новина: Проблемът с питейната вода в село Смочево е разрешен"}
{"url": "https://pik.bg/%D0%BD%D0%B5-%D0%B2%D1%8F%D1%80%D0%B2%D0%B0%D0%B9%D1%82%D0%B5-%D1%87%D0%B5-%D0%B5-%D0%BE%D0%BA%D1%82%D0%BE%D0%BC%D0%B2%D1%80%D0%B8-%D1%8F%D1%81%D0%BD%D0%BE-%D0%B8-%D1%81%D0%BB%D1%8A%D0%BD%D1%87%D0%B5%D0%B2%D0%BE-%D1%81%D0%BB%D0%B0%D0%B1-%D0%BF%D0%BE%D0%BB%D1%8A%D1%85-%D0%BD%D0%B0-%D0%B2%D1%8F%D1%82%D1%8A%D1%80%D0%B0-news878146.html", "text": "Още от сутринта над по-голямата част от страната ще бъде ясно. На места в низините, в източната половина от страната и по поречието на Дунав в сутрешните часовете ще има ниска слоеста облачност или мъгла. Ще бъде тихо с минимални температури предимно между 6 и 11 градуса. През целия ден обаче ще бъде слънчево. Преди обяд в източните райони и на места по поречието на Дунав все още ще има ниска облачност или мъгла. В Източна България ще духа слаб югоизточен вятър. Максималните температури в повечето райони ще бъдат между 21 и 26 градуса. Над планините ще бъде слънчево. Ще духа слаб до умерен южен вятър, който до края на деня в масивите от Западна България ще се ориентира от север. Максималната температура на височина 1200 метра ще е около 20 градуса, на 2000 метра - около 13 градуса. Над Черноморието в часовете преди обяд ще има ниска облачност или мъгла, а след обяд ще бъде слънчево. Ще духа слаб югоизточен вятър. Максималните температури ще са между 19 и 21 градуса. Температурата на морската вода ще е 20-21 градуса. Вълнението на морето ще бъде 1-2 бала. Атмосферното налягане ще се задържи без промяна - малко по-високо от средното за месеца. На 20 октомври слънцето ще изгрее в 7,45 часа и ще залезе в 18,37 часа. Продължителност на деня ще е 10,52 часа. Сподели:", "date": "2019.10.20", "title": "НЕ ВЯРВАЙТЕ, ЧЕ Е ОКТОМВРИ: Ясно и слънчево, слаб полъх на вятъра"}
{"url": "https://pik.bg/%D0%B1%D0%BE%D0%B8%D0%BD%D0%B3-%D0%B5-%D0%BA%D1%80%D0%B8%D0%BB-%D0%BE%D1%82-%D0%B2%D0%BB%D0%B0%D1%81%D1%82%D0%B8%D1%82%D0%B5-%D0%B2-%D1%81%D0%B0%D1%89-%D0%B2%D0%B0%D0%B6%D0%BD%D0%B8-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B8-%D0%B7%D0%B0-%D1%81%D0%B5%D1%80%D1%82%D0%B8%D1%84%D0%B8%D0%BA%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%BC%D0%B0%D0%BA%D1%81-737-news878156.html", "text": "Авиационните власти в САЩ обвиниха самолетостроителния концерн „Боинг“, че е скрил от тях важни документи за сертифицирането на най-новата серия пътнически самолети от модела „737“, предаде БТА. От разговори между пилоти-изпитатели става ясно, че автоматичната система за стабилизиране прави самолета трудно управляем в симулатор и трябва да бъдат актуализирани инструкциите в наръчника за управление. Разговорите датират отпреди 3 години, когато моделът е сертифициран, докато ръководството на авиоконцерна твърди, че са открил тези документи едва преди няколко месеца. Самолетите \"Боинг 737 МАКС\" имат забрана за летене след две катастрофи в рамките на няколко месеца, при които загинаха 346 души. Сподели:", "date": "2019.10.20", "title": "Боинг е крил от властите в САЩ важни документи за сертификацията на МАКС 737"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BD%D0%B8%D0%BA%D0%BE%D0%BB%D0%B0%D0%B9-%D0%B1%D0%B0%D1%80%D0%B5%D0%BA%D0%BE%D0%B2-%D1%81%D0%BB%D0%B0%D0%B2%D0%B8-%D0%BA%D0%BE%D0%BB%D0%BA%D0%BE-%D1%82%D0%B8-%D0%BF%D0%BB%D0%B0%D1%82%D0%B8-%D1%86%D0%B2%D0%B5%D1%82%D0%B0%D0%BD-%D0%B2%D0%B0%D1%81%D0%B8%D0%BB%D0%B5%D0%B2-%D0%B7%D0%B0-%D0%B4%D0%B0-%D0%BF%D0%BB%D1%8E%D0%B5%D1%88-%D0%BC%D0%B5%D0%BD-%D0%B8-%D0%BF-news877362.html", "text": "- Е, ние и друг път сме виждали тая сценка, с други лидери. Истината е, че Слави няма да донесе нищо ново. Ще измами всички хора, които ще гласуват за него. Защото в България заради миграцията на населението и заради изпростяването в последните 30 години се събра много голяма маса народ, наивна и готова да бъде излъгана от елементарен човек като Слави Трифонов. - Първо, издава комплекси, това е безспорно. Второ, нека не забравяме, че Слави е бард, заедно с Радо Шишарката и Сашо Роман, на първите мутри в България. Сашо Роман и Радо Шишарката си останаха в кръчмите, докато Слави имаше късмета Би Ти Ви да го направи звезда. Ако не беше тази телевизия, която създадохме всички ние, Слави Трифонов сега щеше да свири с гъдулката в някоя столична кръчма най-вероятно в Студентски град. Така че той играе роля на мутра, която се харесва на населението. Аз съм сигурен, че младото поколение вече е толкова изтъпяло, това е точната дума, те не могат да пишат и да четат, че за тях Трифонов е нещо като модна икона, модел за подражание. Прост, едър, певец, с мутри и с джипове около себе си. Това харесват хората. Това е тъжната истина. - Аз го познавам отпреди 20 години. Това най-малко е комплексът на момчето, което като малко не е спортувало. Аз съм бивш спортист и знам какво е да не си се събличал в час по физическо. Във всеки клас имаше по един комплексар като Слави, който не се събличаше в часа по физическо. Това - първо. Второ, самата му професия е много хубава, много благородна, но Слави вместо да се занимава със симфонично изкуство, той още преди 25-30 години, още като студент, избра да свири чалга. И сега не просто е пропит с манталитета на чалгата, той е неин създател. Защо забравяме, че с „Едно ферари с цвят червен”, с „Комбайнероинтелигентска” Слави Трифонов тогава проми мозъците на нацията. Основният му комплекс е, че той на късен етап от живота забогатя и се видя с пари (това е след периода му в Би Ти Ви), и второ, много важно – Слави винаги е бил обслужващ персонал. Мога да го кажа и малко по-обидно – слуга на мутрите. Той беше слуга на Георги Илиев, на Васил Илиев преди това, на Илия Павлов, на Карамански, все видни мутри. Този комплекс в него  израсна и набра скорост във времето. - Това казвам и аз. Той е слуга на това статукво и задкулисието. Тези, които направиха Слави милионер и му позволиха да бъде един от най-богатите българи и най-богатият шоумен, те сега му правят партията, слагат му хората вътре и след това той ще изпълнява техните заповеди. Не може да си роден слуга, да си бил цял живот слуга и изведнъж, когато се пенсионираш, да станеш свободен човек. Роденият роб, живелият като роб, като слуга, ще си умре такъв. - Да кажем, че това ще е първият чалга политик. По-трагичното е друго. Ако Слави беше само един прост човек, нямаше проблем. Има много необразовани хора, които стават добри политици, като се обграждат с умни хора. Но понеже Слави е прост и комплексиран, около него ще има само по-прости хора. И неслучайно вече имаше скандали около хората, записали се в неговата партия. Оказва се, че координаторът му в Пазарджик е минал през БСП и Реформаторския блок и през кой ли още не. А този в София е минал през „Глас народен” и през ГЕРБ. Значи Слави ще събере на своята пробита каручка или на своето червено ферари, което не може да запали, хора по-прости от него и  алчни за власт. Той самият каза, че бил алчен за справедливост. За жалост, от това, което прави – той и онези около него, виждаме хора, алчни за власт. А понеже познавам Слави Трифонов все пак отблизо, той е един много стиснат човек. Той е алчен за пари. Трифонов вече гони 60-те. Той е от бедно семейство и самият той е с много бедна младост. И докъм 40 години беше доста беден. В което няма лошо. Въпросът е, че след това забогатя несъразмерно. Неговото предаване беше източник на корупция. Там необяснимо гостуваха едни хора, други бяха оплювани. Сега искам да задам един въпрос: колко беше месечната вноска от КТБ и от Цветан Василев към Слави Трифонов, за да не се споменава неговото име в предаването, и обратното - да плюе по мен и по Делян Пеевски, да бъдат играни редовно скечове с моя милост и с Пеевски. Между другото, другият, който беше поръчан с тези пари, е господин Борисов. - За жалост, държава има, народ не остана. 2 милиона българи избягаха, а тези, които останахме тук, стават все по-прости. И основните причини за това изпростяване на нацията се дължат на големите медии, които изпростиха народа с пошли предавания и шоупрограми. Ако не бяха Би Ти Ви и Нова тв да направят „Биг Брадър“, „Фермата“, Шоуто на Слави... Извинявайте, но това какво възпитава в поколенията?  Възпитава, че колкото са ти по-големи мускулите и си по-прост, по-нахален и по-арогантен, ще вървиш напред. - Ще кажа в едно изречение: всеки прост човек, който не е чел книги, си мисли, че може да се изказва по всички въпроси. И често спори с академиците. - Има един кръжец около него, начело с Андрей Райчев и Кънчо и разни такива псевдоексперти, които му дават тези съвети. И сега те решиха да го играят тайнствено, че едва ли не медиите не го допускат. Истината е, че Слави фатално закъсня със своя политически проект, той така и не събра смелост през годините да направи нещо и сега няма с какви идеи и с какви хора да направи тази партия. Партия се прави с идеи и с хора. - Самият той говори едни абсурди. Например: „Животът е прекрасен”, пък „Няма такава държава”. Нали ако животът беше прекрасен, тази държава щеше да е на първите места в класациите. Ще дам един личен пример. Когато аз бях в Би Ти Ви, така да се каже, решаващ фактор, България през 2008 г. беше на 32-ро място по свобода на словото. 11 години след това Слави Трифонов си разиграваше коня в своето предаване заедно с протежето си в сутрешния блок Антон Хекимян, заедно с Виктор Николаев, със злополучната Ана Цолова, която, знаете, че разобличихме с моето гражданско сдружение „Антикорупционен фронт”. Всички тези хора, със Слави Трифонов начело, докараха България до 111-о място по свобода на словото. Аз не знам защо същите тези хора сега обвиняват политиците, че България се е сринала до 111-о място. Че медиите в България са частни! И символът на тези медии, техният продукт е Слави Трифонов. - Огромно. Когато един политик няма семейство и деца, той не може да се грижи за семейство и за деца. Няма как този човек да се грижи за цяла държава. Както виждате, напоследък в Европа се нарои с политици, които са без семейства, и те се провалят с гръм и трясък. Ще ви дам примера с Тереза Мей, примера с Жан Клод Юнкер. Както виждате, тези двама политици, които нямат семейство, нямат деца, се провалиха. Слави Трифонов е един стар ерген на почти 60 години. Е, как този човек, който не е успял да оправи личния си живот и видимо изглежда вече изморен и така да се каже, обиден на живота, как този мизантроп ще оправи България. И ще оправи демографския проблем примерно. Като той самият не е дал личен пример  с нищо. - Аз смятам, че народът е единственият тест за политиците. Единствено бих казал: когато човек има своите скрити зависимости, трябва да ги обяви пред медиите. Както виждате, в българската политика, както и в европейската, има хора без семейства, има хора обратни, хомосексуални... В това няма нищо лошо, всеки има право на своя личен избор, но трябва да обяви своите зависимости. И ето, аз сега какво предлагам: понеже витаят много съмнения за зависимостите на Слави от олигарсите и задкулисието, нека бъде така добър да изкара всички свои офшорни фирми, банкови сметки и имотното си състояние пред българския народ. Както знаете, хора като мен бяха смачкани от статуквото, от всевъзможни проверки, за нас се знае всичко - кой къде живее, каква кола кара, какви доходи има, коя е жена му и пр. Само искам да припомня, че всички политици, без изключение, до момента по новия закон за КОНПИ подаваме годишна декларация с описани вътре всички наши разходи и приходи. Като какъв Слави ще чете морал и ще претендира за нов морал в политиката, като самият той стои на тъмно и ние не познаваме неговото имотно състояние, неговите офшорни фирми, както и неговото невъобразимо забогатяване в периода му, в който беше в Би Ти Ви. Искам да ви кажа нещо: гаранция ви давам, че парите на Слави не са от официалния му договор с телевизията. Сподели:", "date": "2019.10.20", "title": "САМО В ПИК И \"РЕТРО\"! Николай Бареков: Слави, колко ти плати Цветан Василев, за да плюеш мен и Пеевски?"}
{"url": "https://pik.bg/%D1%84%D0%B8%D0%B7%D0%B8%D1%87%D0%B5%D1%81%D0%BA%D0%B8%D1%82%D0%B5-%D1%83%D0%BF%D1%80%D0%B0%D0%B6%D0%BD%D0%B5%D0%BD%D0%B8%D1%8F-%D0%BF%D1%80%D0%B5%D0%B4%D0%B8-%D0%B7%D0%B0%D0%BA%D1%83%D1%81%D0%BA%D0%B0-%D1%82%D0%BE%D0%BF%D1%8F%D1%82-%D0%BF%D0%BE%D0%B2%D0%B5%D1%87%D0%B5-%D0%BA%D0%B8%D0%BB%D0%BE%D0%B3%D1%80%D0%B0%D0%BC%D0%B8-news878169.html", "text": "Физическите упражнения на гладен стомах преди закуска топят повече килограми, установи британско изследване, цитирано от в.\"Метро\". Екипът на д-р Хавиер Гонсалес от университета в британския град Бат е изследвал 30 души с наднормено тегло. Когато те спортували преди закуска, горели двойно повече мазнини, в сравнение с тези, които похапвали преди упражненията. Експертите намират просто обяснение за този процес. При спортуване без \"запаси от гориво\" в тялото, организмът се обръща към наличните въглехидрати, складирани в тялото ни. Когато те са изчерпани, започва топеното на мазнините. В допълнение, загърбването на закуската правело мускулите на участници по-реактивни към инсулина, който контролира високите нива на кръвна захар в кръвта. По този начин се ограничава рискът от диабет и сърдечни болести. Екипът на д-р Хавиер Гонсалес съветва да спортуваме на гладно, но след това да ни очаква една добре балансирана закуска, която да захрани мускулите ни с въглехидрати и протеини. Сподели:", "date": "2019.10.20", "title": "Физическите упражнения преди закуска топят повече килограми"}
{"url": "https://pik.bg/%D0%B4%D0%BE%D0%B1%D1%80%D0%BE%D0%B2%D0%BE%D0%BB%D1%86%D0%B8-%D0%B7%D0%B0%D0%BB%D0%B5%D1%81%D0%B8%D1%85%D0%B0-%D0%BC%D0%B5%D0%B6%D0%B4%D1%83%D0%B1%D0%BB%D0%BE%D0%BA%D0%BE%D0%B2%D0%B8-%D0%BF%D1%80%D0%BE%D1%81%D1%82%D1%80%D0%B0%D0%BD%D1%81%D1%82%D0%B2%D0%B0-%D0%B2%D1%8A%D0%B2-%D0%B2%D0%B5%D0%BB%D0%B8%D0%BA%D0%BE-%D1%82%D1%8A%D1%80%D0%BD%D0%BE%D0%B2%D0%BE-news878155.html", "text": "Десетки великотърновци се включиха в доброволческата инициатива за залесяване на междублоковите пространства в града. Над 180 фиданки от различни видове бяха засадени в 18 междублокови пространства в кварталите „Чолаковци“, „Бузлуджа“, „Зона В“ и в района на областната болница във Велико Търново, съобщи БНР. Фиданките са дарение от разсадници и граждани и бяха засадени от доброволци. Сподели:", "date": "2019.10.20", "title": "Доброволци залесиха междублокови пространства във Велико Търново"}
{"url": "https://pik.bg/%D0%B5%D0%BA%D1%88%D1%8A%D0%BD-%D0%BD%D0%B0-%D0%BF%D1%8A%D1%82%D1%8F-%D1%82%D0%B0%D0%BA%D1%81%D0%B8-%D0%BF%D0%BE%D0%BC%D0%B5%D1%82%D0%B5-%D0%B2%D0%B5%D0%BB%D0%BE%D1%81%D0%B8%D0%BF%D0%B5%D0%B4%D0%B8%D1%81%D1%82-%D0%B2-%D1%81%D0%BE%D1%84%D0%B8%D1%8F-%D1%81%D0%BD%D0%B8%D0%BC%D0%BA%D0%B8-news878222.html", "text": "Инцидентът е станал към 18 часа снощи, предаде агенция Булфото. Според свидетели е пострадал водачът на велосипеда, като е откаран в болница с наранявания по лицето. Към 21 часа шофьорът и патрулиращи полицаи още чакаха експерти на КАТ на мястото на инцидента. Таксиметров шофьор, движейки се по булевард „Ломско шосе” засича велосипедист, който се удря в автомобила. Сподели:", "date": "2019.10.20", "title": "ЕКШЪН НА ПЪТЯ: Такси помете велосипедист в София (СНИМКИ)"}
{"url": "https://pik.bg/%D0%B4%D0%BE%D0%B2%D1%8A%D1%80%D1%88%D0%B2%D0%B0%D1%82-%D0%BF%D0%B5%D1%88%D0%B5%D1%85%D0%BE%D0%B4%D0%BD%D0%B0%D1%82%D0%B0-%D0%B7%D0%BE%D0%BD%D0%B0-%D0%B2%D1%8A%D0%B2-%D0%B2%D1%80%D0%B0%D1%86%D0%B0-%D1%81%D1%8A%D1%81-%D0%B7%D0%B0%D0%B5%D0%BC-%D0%BE%D1%82-1-400-000-%D0%BB%D0%B2-news878101.html", "text": "Община Враца ще изтегли заем от 1 400 000 лв. заради обновяването на централната пешеходна зона, съобщава „Конкурент”. С парите ще се осигурят междинни и окончателни плащания по проекта, това стана ясно по време на последното заседание на Общинския съвет от мандат 2015-2019 г. „Заемът е нужен, за да приключи проектът. Необходимо е разплащане, а Община Враца не разполага с подобни оборотни средства“, уточни Ралица Гешовска от местната администрация. Председателят на местния парламент Румен Антов заяви, че процедурата е рутинна и след верификация на разходите парите ще се върнат на общината и ще се върне кредитът. Срокът на погасяване е 12 месеца. Решението да бъде изтеглен заемът бе единодушно подкрепен от присъстващите съветници. Сподели:", "date": "2019.10.20", "title": "Довършват пешеходната зона във Враца със заем от 1 400 000 лв."}
{"url": "https://pik.bg/%D0%B2%D0%BB%D0%B0%D0%BA-%D1%81-%D1%84%D1%83%D1%82%D0%B1%D0%BE%D0%BB%D0%BD%D0%B8-%D1%84%D0%B5%D0%BD%D0%BE%D0%B2%D0%B5-%D0%BF%D0%BB%D0%B0%D0%BC%D0%BD%D0%B0-%D0%B2-%D0%B1%D0%B5%D1%80%D0%BB%D0%B8%D0%BD-news878226.html", "text": "Трима души бяха ранени при пожар на един от вагоните на междуселищен влак в Берлин. Това съобщиха в „Туитър” от градската пожарна служба, предава БГНЕС,и цитирана от Нова телевизия. Инцидентът е станал на гарата Bellevue в центъра на германската столица. Причината за пожара не е известна. \"Вагонът е силно повреден. Трима души са с леки наранявания\", казаха спасителите. Според вестник Berliner Morgenpost специален вагон за фенове на футболния клуб Фрайбург се е запалил. Сподели:", "date": "2019.10.20", "title": "Влак с футболни фенове пламна в Берлин"}
{"url": "https://pik.bg/15-%D1%81%D0%BB%D1%83%D1%87%D0%B0%D1%8F-%D0%BD%D0%B0-%D0%B2%D0%B0%D1%80%D0%B8%D1%86%D0%B5%D0%BB%D0%B0-%D1%81%D0%B0-%D1%80%D0%B5%D0%B3%D0%B8%D1%81%D1%82%D1%80%D0%B8%D1%80%D0%B0%D0%BD%D0%B8-%D0%B7%D0%B0-%D1%81%D0%B5%D0%B4%D0%BC%D0%B8%D1%86%D0%B0-%D0%B2%D1%8A%D0%B2-%D0%B2%D0%B0%D1%80%D0%BD%D0%B0-news878112.html", "text": "15 случая на варицела са регистрирани за седмица във Варна, съобщава „Булнюз”. През изминалата седмица регистрираната в РЗИ - Варна остра заразна заболeваемост се движи в характерните за сезона граници, уточняват  от инспекцията. Броят на регистрираните чревни инфекции е 27 случая срещу 44 от предходната седмица, представени от: 19 ентероколита, 3 колиентерита, 2 салмонелози и 3 вирусни хепатита. От въздушно-капковите инфекции (без грип и ОРЗ) са регистрирани 23 лица срещу 21 за предходната седмица, представени от: 15 случая на варицела и 8 случая на скарлатина. Броят на регистрираните остри респираторни заболявания (ОРЗ) е 171 случая срещу 195 от предходната седмица. Няма регистрирани случаи на заболявания от грип. Има регистрирани 39 случая на усложнения от остри респираторни заболявания – 22 бронхита и 17 пневмонии. В имунизационният кабинет през отчетния период са преминали общо 58 лица. Проведени са 32 имунизации. С ваксина против жълта треска са обхванати 2 лица. В кабинета за анонимно и безплатно консултиране за СПИН (КАБКИС) са преминали и изследвани 10 лица. Регистрирани са 9 случая на ухапани от кърлежи. Извършени са 44 епидемиологични проучвания на болни с остри заразни болести (ОЗБ). Сподели:", "date": "2019.10.20", "title": "15 случая на варицела са регистрирани за седмица във Варна"}
{"url": "https://pik.bg/%D0%BC%D1%8A%D0%B6-%D0%B7%D0%B0%D1%81%D1%82%D0%B0%D0%BD%D0%B0-%D0%BF%D1%80%D0%B5%D0%B4-%D0%BB%D0%BE%D0%BA%D0%BE%D0%BC%D0%BE%D1%82%D0%B8%D0%B2-%D0%B7%D0%B0%D1%89%D0%BE%D1%82%D0%BE-%D0%B6%D0%B5%D0%BD%D0%B0-%D0%BC%D1%83-%D0%B7%D0%B0%D0%BA%D1%8A%D1%81%D0%BD%D1%8F%D0%B2%D0%B0%D0%BB%D0%B0-%D0%B7%D0%B0-%D0%B2%D0%BB%D0%B0%D0%BA%D0%B0-news878137.html", "text": "Мъж в западния германски град Есен е попречил на пътнически влак да потегли, тъй като съпругата му още не се била появила, предаде ДПА. Влакът се намирал на гарата, готов за потегляне, когато 34-годишният мъж, чието име не се споменава, помолил машиниста да изчака закъснялата му съпруга. След като машинистът отказал да изпълни молбата му, съпругът застанал на железопътната линия пред влака, осуетявайки тръгването му. В крайна сметка жена му се появила и двамата отпътували с влака. Федералната полиция обаче очаквала двойката на следващата спирка. Мъжът е задържан и подведен под отговорност за възпрепятстване на обществени услуги. Сподели:", "date": "2019.10.20", "title": "Мъж застана пред локомотив, защото жена му закъснявала за влака"}
{"url": "https://pik.bg/%D0%B2%D0%BD%D1%83%D0%BA-%D0%BD%D0%B0-%D0%BD%D1%83%D1%80%D1%81%D1%83%D0%BB%D1%82%D0%B0%D0%BD-%D0%BD%D0%B0%D0%B7%D0%B0%D1%80%D0%B1%D0%B0%D0%B5%D0%B2-%D1%81-%D1%83%D1%81%D0%BB%D0%BE%D0%B2%D0%BD%D0%B0-%D0%BF%D1%80%D0%B8%D1%81%D1%8A%D0%B4%D0%B0-%D0%B2-%D0%BB%D0%BE%D0%BD%D0%B4%D0%BE%D0%BD-news878109.html", "text": "Айсултан Назарбаев, 30-годишен внук на доскорошния президент на Казахстан Нурсултан Назарбаев, получи условна присъда за нападение над полицай в Лондон, съобщават световните агенции, цитирани от БНР. Присъдата предвижда изпитателен срок, продължаване на лечението от наркотична зависимост, общественополезен труд и глоба. Младият мъж е признат за виновен, че под въздействие на наркотици оказал съпротива на полицаи, ударил и ухапал един от тях. Изпитателният срок е година и половина. Ако в този период той отново наруши закона, присъдата ще стане ефективна. Глобата е в размер на 1 000 паунда, трябва да плати и обезщетение от 5 000 паунда. Сподели:", "date": "2019.10.20", "title": "Внук на Нурсултан Назарбаев с условна присъда в Лондон"}
{"url": "https://pik.bg/%D0%B6%D0%B8%D1%82%D0%B5%D0%BB%D0%B8-%D0%BD%D0%B0-%E2%80%9E%D0%BA%D0%BD%D1%8F%D0%B6%D0%B5%D0%B2%D0%BE%E2%80%9D-%D0%B8%D0%B7%D0%BB%D0%B8%D0%B7%D0%B0%D1%82-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82-%D0%B5%D1%82%D0%BE-%D0%B7%D0%B0%D1%89%D0%BE-news878233.html", "text": "Жители на столичния квартал „Княжево“ излизат на протест срещу т.нар. реверсивно движение, което се извършва в отсечката между улица „10-и километър“ и Черния кос, съобщава БНР. Според гражданите организацията на движението е предпоставка за увеличения трафик във вътрешно кварталните улици и нарастването на пътните инциденти. Протестиращите се събират следобед на  последната спирка на трамвай номер 5. Ежедневно над 20 000  перничани пътуват до столицата. Отсечката Перник-София е една от най-натоварените в страната. Въвеждането на реверсивното движение има за цел да улесни пътуващите в най-натоварените часове. По пътя, състоящ се от три ленти, средната лента сменя предназначението си и се използва като допълнителна за натоварената посока. Така сутрин, когато има по-голям поток от влизащи в София автомобили, две от трите ленти се използват за влизане в града. Вечер е обратното - и двете ленти са предназначени за излизащи от София. Жителите на Княжево призовават за отмяна на реверсивното движение, което според тях влошава допълнително трафика и безопасността в квартала, превръщайки се в предпоставка пътят през дефилето да се използва от все повече транзитно преминаващи автомобили, които при нормално регулиране на пътя биха използвали автомагистрала „Люлин“. В стремежа си да избегнат задръстването по бул. „Цар Борис Трети“ повечето шофьори използват вътрешно-кварталните улици, които според живущите не са пригодени за такъв увеличен трафик. По думите им се създава шумово и прахово замърсяване в пъти над допустимите норми. Сподели:", "date": "2019.10.20", "title": "Жители на „Княжево” излизат на протест. Ето защо"}
{"url": "https://pik.bg/%D0%BC%D0%B8%D1%81%D1%82%D0%B8%D1%87%D0%B5%D0%BD-%D0%B4%D0%B5%D0%BD-%D1%82%D0%BE%D0%B7%D0%B8-%D1%81%D0%B2%D0%B5%D1%82%D0%B5%D1%86-%D0%B2%D0%B8%D0%B4%D1%8F%D0%BB-%D0%B5%D0%B4%D0%BD%D0%BE-%D0%BE%D1%82-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D1%87%D1%83%D0%B4%D0%B5%D1%81%D0%B0-%D0%BD%D0%B0-%D1%81%D0%B2%D0%B5%D1%82%D0%B0-news878100.html", "text": "След това трябвало да изтърпят гонение от друг род. Наследник на Констанций бил неговият роднина Юлиан, който от млади години ненавиждал християнската вяра и тайно се отрекъл от нея и станал наново езичник. Когато се възкачил на престола, той обявил всенародно, че служи на боговете. С всевъзможни средства употребил усилия да възстанови езичеството в цялата империя. Той открито показвал пренебрежение към ония християни, които били с граждански заслуги. Лишавал ги от местата и длъжностите им. Сам извършвал тържествено езически обряди. Принуждавал християните със свои средства да възстановяват разрушените езически храмове. Много християни, изповедници на правата вяра, загинали мъченически. Като се готвел за война с персите, Юлиан бил известно време в Антиохия. Тук бил силно раздразнен от мъжествената твърдост на християните. Изгоряло езическото капище. Юлиан обвинил християните в запалване на капището и почнал да ги предава на мъчения и смърт. По това време в Антиохия се намирал египетският управител Артемий, известен като славен воин още при Константин Велики. Той бил с Константин, когато на небето се появило чудосното знамение на Христовия кръст. При царуването на Констанций на него било поръчано да пренесе от Ахаия в Цариград мощите на светите апостоли Андрей, Лука и Тимотей. Ревностен в християнската вяра, той възнегодувал открито срещу императора и смело благовестял истината. Разярен, Юлиан не уважил в него ни предишните заслуги, ни званието му, ни преклонната му възраст. Предал го на жестоки мъчения. След това го осъдил на смърт. - след смъртта на император Константин Велики православните християни изтърпели тежко гонение от сина му Констанций, привърженик на арианите, които отхвърлили истината за божествеността на Спасителя. Сподели:", "date": "2019.10.20", "title": "МИСТИЧЕН ДЕН: Този светец видял едно от най-големите чудеса на света"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D1%81%D0%B4%D1%81-%D0%B8%D0%B7%D1%80%D0%B8%D0%B3%D0%BD%D0%B0-%D1%81%D1%80%D0%B5%D1%89%D1%83-%D1%82%D0%BE%D0%BC%D0%B0-%D0%B1%D0%B5%D0%BB%D0%B5%D0%B2-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D1%8A%D1%82-%D0%B7%D0%B0-%D0%BA%D0%BC%D0%B5%D1%82-%D0%BE%D1%82-%D0%B4%D0%B5%D0%B1%D1%8A-%D0%B2%D0%B5%D0%B4%D0%BD%D0%B0%D0%B3%D0%B0-%D0%B4%D0%B0-%D0%B4%D0%B0%D0%B4%D0%B5-%D0%BE%D0%B1%D1%8F%D1%81%D0%BD%D0%B5-news878251.html", "text": "цивилизованите политици имат само един ход – оттегляне от листата\", заяви ръководството на СДС по повод антисемитските изказвания на Тома Белев, който е кандидат за общински съветник от ДеБъ. \"Лидерите на „Демократична България“ и кандидатът за кмет арх. Борислав Игнатов да заявят публично позицията си за антисемитското изказване на кандидата за общински съветник от тяхната листа Тома Белев. Нещо повече – в подобни ситуации Съюзът на демократичните сили настоява лидерите на „Демократична България“ и кандидатът за кмет арх. Борислав Игнатов да заявят публично позицията си за антисемитското изказване на кандидата за общински съветник от тяхната листа Тома Белев. Нещо повече – в подобни ситуации цивилизованите политици имат само един ход – оттегляне от листата. Само преди дни расистки скандал остави позорно петно върху България. Постъпката на Белев е по-опасна, защото не става дума за подрастващи футболни хулигани, а за политик от коалиция, претендираща да е демократична и проевропейска.  Представители на тази коалиция и техните симпатизанти остро осъдиха случилото се на националния стадион и е странно да мълчат, когато техен човек прави такова скандално изказване. Антисемитизмът във фейсбук е не по-малко опасен от расизма на стадиона, защото показва наченки на тревожни тенденции в нашето общество, което успяваше досега да запази  толерантността и разбирателството между различните етноси  и религии. Холокоста е една от най-черните страници не само за съдбата на евреите, но и за цялото човечество.  Спасяването им  от лагерите на смъртта, благодарение на българския народ, православната църква, народните представители , правителството и царя, са сред  най-достойните ни исторически моменти. Всичко постигнато от нашия народ, който е пример за толерантност и съпричастност, днес се дискредитира не само от лумпените по стадионите, но и от тези с най-големите претенции да са морални съдници – „облечени в бяло“ и вечно размахващи пръст срещу някого! Точно техен представител си направи недопустима гавра със съдбите на евреите и дори не намира за необходимо да се извини. Липсата на реакция от страна на ръководството на „Демократична България“ и Борислав Игнатов ще приемем за мълчаливо съгласие с позицията на Тома Белев. Сподели:", "date": "2019.10.20", "title": "ПЪРВО В ПИК! СДС изригна срещу Тома Белев: Кандидатът за кмет от ДеБъ веднага да даде обяснение за антисемитизма му, той е по-опасен от расистите на стадиона"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D1%82%D0%BE%D0%BF-%D0%B0%D1%81%D1%82%D1%80%D0%BE%D0%BB%D0%BE%D0%B6%D0%BA%D0%B0%D1%82%D0%B0-%D0%B0%D0%BB%D0%B5%D0%BD%D0%B0-%D1%81-%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-%D0%BD%D0%B5%D0%B4%D0%B5%D0%BB%D1%8F---%D1%80%D0%B8%D0%B1%D0%B8%D1%82%D0%B5-%D1%89%D0%B5-%D0%B8%D0%BC%D0%B0%D1%82-%D0%BF%D1%80%D0%BE%D0%B1%D0%BB%D0%B5-news878219.html", "text": "ОВЕН Не пътувайте, ако не е належащо. Не рискувайте с начинания, защото ще си навлечете загуби. Стабилизирайте постигнатото на работното място. Нервността ви е във ваша вреда. Не очаквайте бързо и лесно разрешаване на финансови проблеми, свързани с професионалните ви планове. ТЕЛЕЦ Избегнете финансовите загуби, които са предизвикани от вас и ще ви съсипят нервите заради собствените ви необмислени действия. Трудностите са преодолими, ако сте търпеливи и си наложите спокойствие. Разговорите с деловите ви партньори са успешни. Приходите няма да закъснеят. БЛИЗНАЦИ Пред вас се разкриват нови перспективи за растеж в професионалната сфера. Сега е моментът да градите бъдещите си планове за материални успехи. Ще ги реализирате в скоро време. Възможни са и неуспехи. Помнете, че сте ги предизвикали сами. Не уговаряйте делови срещи, защото сте уморени. РАК Неочаквано ще възникнат проблеми на работното място, които ще наложат спешна финансова помощ. Не се страхувайте да потърсите заем от ваши близки, който ще върнете до дни. Стабилизирайте отношенията с колегите си и завоюваните позиции. Настроението ви е отлично, уверени сте в силите си, но въпреки това успехът може да ви изневери. ЛЪВ Анализирайте не само работата си, а и поведението. Често сте склонни да забравяте, че импулсивността ви е причина неволно да засегнете някого. Не се колебайте и се извинете. Бъдете прозорливи при провеждането на делови разговори, свързани с работата ви и подписването на дългосрочни договори. ДЕВА Ще отправят към вас нови делови предложения, които си струва да обсъдите. Ако прецените, че не са във ваша полза ги откажете, но не и заради нечие настояване. На работното място сте разсяни и необщителни, а това със сигурност ще се отрази и на работата ви. Задълбочете се в задълженията си, за да се справите. ВЕЗНИ Днес сте чувствителни към всичко свързано с вашата професионална дейност, заради критика, която е неоснователна. Обърнете внимание на хората от обкръжението си. Увлечени сте от идеите си за материалните стремежи. Рискувате да пропуснете шанс, за какъвто отдавна мечтаете. СКОРПИОН Забравете прибързаността и се захванете с новите си задачи около обед. Сутринта сте все още във властта на фантазиите си и мечтаете за почивка и пътуване зад граница. Задълженията ви на работното място са натоварващи, но ще ви донесат признание. Предстои ви покупка, заради неочаквани разходи за ремонти. СТРЕЛЕЦ Справяте се добре с всичко замислено. Възползвайте се от всяка благоприятна възможност да изява. Ще сте в добро настроение, ако сте се справили с работата си. Имате възможност да покажете на какво сте способни. Не споделяйте плановете си, защото ще се разочаровате, че са попаднали у ваши конкуренти. КОЗИРОГ Пазете се да не влошите финансовото си състояние, заради новите си познати. Не ги канете на разточителен обяд в скъп ресторант, само за да блеснете, защото ще искат да повторите и потретите, все за ваша сметка. Скоро ви предстои плащане на стари задължения. Проявете предпазливост в общуването с хората от обкръжението си. ВОДОЛЕЙ Бъдете внимателни и предвидливи на вашето работно място, ако в сте се заели с нови задачи. Отложете взимането на важни решения и необмислените промени. Ще постигнете целите си, ако не се ядосате, че се справяте по-бавно с професионалните си задачи. РИБИ Подвластни на възникнали недоразумения, заради противоречия на работното място. Финансови проблеми ви развалят настроението. Бъдете внимателни, за да избегнете поне част от деловите си проблемите. Не спорете с колегите си и се занимавайте с рутинните си задачи. Очаквайте изненадващо посещение от делови задгранични партньори. Сподели:", "date": "2019.10.20", "title": "САМО В ПИК! Топ астроложката Алена с ексклузивен хороскоп за неделя - Рибите ще имат проблеми в работата, близнаците ги чака страхотен успех"}
{"url": "https://pik.bg/%D0%BA%D0%B0%D0%BA-%D0%B4%D0%B5%D0%B1%D1%8A-%D1%81%D0%B5-%D1%81%D0%B0%D0%BC%D0%BE%D1%83%D0%B1%D0%B8-4-%D0%BF%D1%8A%D1%82%D0%B8-%D0%B2-%D1%80%D0%B0%D0%BC%D0%BA%D0%B8%D1%82%D0%B5-%D0%BD%D0%B0-%D0%B5%D0%B4%D0%BD%D0%B0-%D0%BA%D0%B0%D0%BC%D0%BF%D0%B0%D0%BD%D0%B8%D1%8F-news878252.html", "text": "Това четири пъти да се самоубият по време на кампанията, го владеят само охлювите от ДеБъ. Първо папараци пипнаха лидерите им Христо и Атанас да залягат под дуварите на Бойко в Бояна в очакване на аудиенция. След като предния ден го бяха плюли, че е мафиот и че никога не биха влезли в съглашение с него... После ПИК изкара гнусни фотоси на половинката на кандидата им за кмет, но те го оправдаха като...провокация на самия Бойко. Все едно той се бе снимал как лапа два вибратора е дновременно. Оказа се, че дамата е видна звезда от световни порносайтове, но кметчето се ожалва, че всъщност била изнудвана от бившия си. От Бойко изведнъж минаха на версията \"бившия\". Съвсем се оплетоха, клетите. Кметчето не прояви мъжество, не се отказа от кампанията и като резултат сега резултатът му е близък до електоралната нула. А целият ФБ го нарича нежно \"Вибратора\". Трето - персоналният съдия на ДеБъ Калпакчиев оправда българоубиеца Полфрийман, а персоналният им шеф на ВКС Лозан Панов се превърна в негов адвокат. Колко ли гласове за ДеБъ \"отекоха\" след подобно безумие? И накрая, за капак, усвоителят на милиони за броене на делфини и зелени еуглени Тома Белев блесна с мерзък антисемитски пост. Въпреки всеобщото възмущение, не благоволи да се оттегли като кандидат за общински съветник от ДеБъ, а реши да залъже масите с мъгляво полуизвинение. Подмазвачество, разврат, помилване на убиец, антисемитизъм - какво още е нужно, за да бъдат приключени псевдо-моралистите от градската психодесница? Сподели:", "date": "2019.10.20", "title": "Как ДеБъ се самоуби 4 пъти в рамките на една кампания"}
{"url": "https://pik.bg/%D0%B1%D0%BE%D1%80%D0%B8%D1%81-%D0%B4%D0%B6%D0%BE%D0%BD%D1%81%D1%8A%D0%BD-%D0%BF%D0%BE%D0%B8%D1%81%D0%BA%D0%B0-%D0%BE%D1%82%D0%BB%D0%B0%D0%B3%D0%B0%D0%BD%D0%B5-%D0%BD%D0%B0-%D0%B1%D1%80%D0%B5%D0%BA%D0%B7%D0%B8%D1%82-%D0%B7%D0%B0-31-%D1%8F%D0%BD%D1%83%D0%B0%D1%80%D0%B8-2020-%D0%B3-news878214.html", "text": "Джонсън поиска отлагане на Brexit за 31 януари 2020 г., предаде БГНЕС, цитирани от Нова телевизия. \"Пиша, за да уведомя Европейския съвет, че Великобритания иска допълнително отлагане на сроковете за Брекзит ... Обединеното кралство предлага да удължи този период до 23:00 часа местно време на 31 януари 2020 г. Ако страните успеят да ратифицират споразумението за напускане на ЕС до от тази дата, срокът за Брекзит ще приключи по-рано. Искрено ваш, министър-председател на Обединеното кралство на Великобритания и Северна Ирландия.“, се казва в писмото, копие от което е на разположение на РИА „Новости”. В същото време личният подпис на премиера не е наличен в наличното електронно фотокопие. Писмото започва с думите, че парламентът задължава премиера да се обърне към ЕС с искане за отлагане на Брекзит. По-рано британските медии, позовавайки се на правителствени източници, съобщават, че Джонсън ще изпрати три писма до Туск: едното под формата на неподписано лично описание на закона за удължаване на Брекзит, приет от парламента, второто - собствен коментар, че се противопоставя на забавянето и би искал да изтегли страната от Европейския съюз на 31 октомври, а третият е коментар на постоянния представител на Великобритания при ЕС Тим Бароу. Сега решението за срока на Брекзит ще бъде взето от Европейския съюз. По-рано беше планирано Великобритания да напусне ЕС на 31 октомври. Сподели:", "date": "2019.10.20", "title": "Борис Джонсън поиска отлагане на Брекзит  за 31 януари 2020 г."}
{"url": "https://pik.bg/%D0%BA%D0%BE%D0%BD%D1%81%D1%82%D0%B0%D0%BD%D1%82%D0%B8%D0%B9%D1%81%D0%BA%D0%B8%D1%8F%D1%82-%D0%B5%D0%BF%D0%B8%D1%81%D0%BA%D0%BE%D0%BF-%D1%8F%D0%BA%D0%BE%D0%B2-%D1%89%D0%B5-%D0%BE%D0%B3%D0%BB%D0%B0%D0%B2%D0%B8-%D0%BB%D0%B8%D1%82%D1%83%D1%80%D0%B3%D0%B8%D1%8F-%D0%B2-%D1%85%D1%80%D0%B0%D0%BC-%D1%83%D1%81%D0%BF%D0%B5%D0%BD%D0%B8%D0%B5-%D0%BD%D0%B0-%D0%BF%D1%80%D0%B5%D1%81%D0%B2%D0%B5%D1%82%D0%B0-%D0%B1%D0%BE%D0%B3%D0%BE%D1%80%D0%BE%D0%B4%D0%B8%D1%86%D0%B0-news878205.html", "text": "В празничния за християните неделен ден, с благословението на Негово Високопреосвещенство Пловдивския митрополит Николай, Негово Преосвещенство Константийският епископ Яков - викарий на Пловдивския митрополит и архиерейски наместник на Пазарджишка духовна околия, ще оглави Архиерейска света Литургия в храм \"Успение на Пресвета Богородица\" в село Ветрен дол в Пазарджишката духовна околия на Пловдивска епархия. Това предаде \"Фокус\". Началото на службата е предвидено за 9,00 часа. Сподели:", "date": "2019.10.20", "title": "Константийският епископ Яков ще оглави литургия в храм \"Успение на Пресвета Богородица\""}
{"url": "https://pik.bg/%D0%BD%D0%B0%D0%BC%D0%B5%D1%80%D0%B8%D1%85%D0%B0-%D0%BC%D0%B0%D1%80%D0%B8%D1%85%D1%83%D0%B0%D0%BD%D0%B0-%D0%B7%D0%B0-%D0%BD%D0%B0%D0%B4-2000-%D0%BB%D0%B5%D0%B2%D0%B0-%D0%B2-%D0%B4%D0%BE%D0%BC%D0%B0-%D0%BD%D0%B0-%D0%B1%D1%83%D1%80%D0%B3%D0%B0%D0%B7%D0%BB%D0%B8%D1%8F-news878204.html", "text": "Бургазлия на 29 години се озова в ареста след проверка на автомобила и дома му в кв. \"Сарафово\". Полицаите щурмували къщата му на ул. „Ангел Димитров“, където открили солидно количество марихуана. Лекият наркотик бил складиран в еднолитров стъклен бурган и бил под формата на глави. Общото тегло на намерената суха зелена тревна маса било 50 грама – количество, което според закона може да се третира като основание за обвинение в разпространение. Вероятно униформените от Пето РУП са работили по сигнал. Младият бургазлия е задържан за 24 часа. По случая е образувано бързо полицейско производство. Сподели:", "date": "2019.10.20", "title": "Намериха марихуана за над 2000 лева в дома на бургазлия"}
{"url": "https://pik.bg/%D0%BA%D0%B0%D0%BB%D0%BE%D1%8F%D0%BD-%D0%BF%D0%B0%D1%80%D0%B3%D0%BE%D0%B2-%D0%BD%D0%B0-%D0%B2%D0%B8%D1%82%D0%BE%D1%88%D0%B0-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B8%D0%BC%D0%B0-%D0%BB%D0%B8%D1%84%D1%82-news878300.html", "text": "Против сме усвояването на Витоша с цел застрояване, има нужда от инвестиции в екопътеките. Това каза водачът на листата за общински съветници на БСП - София Калоян Паргов. „Колко ще струва лифтът на Витоша трябва да го кажат бъдещите инвеститори. Вървейки насам, срещнахме много хора, слизайки от планината след ранна сутрешна разходка. На въпрос ще бъде ли добре тези лифтове да бъдат възстановени, те казаха да\", добави Паргов. По думите му лифтовите съоръжения ще отвеждат хората в различни точки в планината, където искат да прекарат свободното си време. „Не само на този лифт, но и на други смятаме че изграждането им ще бъде икономически обосновано. Има и други съоръжения, които са свързани със София като дестинация на бъдеща зимна Олимпиада, което не се е случвало много отдавна. Това е голям пропуск, защото е свързано с инвестиции, с туризъм, с приходи и ще има голям ефект на икономиката\", посочи още той. „По отношение на рентабилността, нека да видим какви ще бъдат бъдещите финансови разчети, това могат да го кажат и самите инвеститори в диалог с общинските и държавните власти. Тук категорично трябва да заявим, че сме против усвояването на планината с цел застрояване, къщи, хотели, ресторанти. Мисля, че има достатъчно съществуващи, които има нужда от ремонт. Говоря за традиционно познати хижи, има нужда от инвестиции в екопътеките, горските пътеки\", каза кандидатът за общински съветник на БСП. „Виждаме че има нужда от допълнителна маркировка, допълнителна инвестиция, за да може да бъдат видими и удобни за всички тези, които ще катерят Витоша. Ние сме изцяло за използване на този вид транспорт в планината, за сметка на всякакъв вид, дори екологичен шосеен транспорт\", добави Калоян Паргов. Сподели:", "date": "2019.10.20", "title": "Калоян Паргов: На Витоша трябва да има лифт"}
{"url": "https://pik.bg/%D1%80%D0%B5%D0%BA%D0%BE%D0%BB%D1%82%D0%B0%D1%82%D0%B0-%D0%BE%D1%82-%D1%86%D0%B0%D1%80%D0%B5%D0%B2%D0%B8%D1%86%D0%B0-%D0%B2-%D0%BB%D0%BE%D0%B2%D0%B5%D1%88%D0%BA%D0%BE-%D0%BF%D0%BE-%D1%81%D0%BB%D0%B0%D0%B1%D0%B0-%D1%81-30-%D0%BF%D1%80%D0%BE%D1%86%D0%B5%D0%BD%D1%82%D0%B0-news878257.html", "text": "С 30 процента по-слаба реколта от царевица отчитат земеделските стопани в Ловешка област спрямо миналата годината, съобщава БНР. Заради обилните дъждове и градушките в началото на лятото има и много пропаднали площи. Спроден данните, средният добив от царевица тази година е по-малко от 500 кг от декар, при 705 кг от декар за 2018 г. Освен това 10 на сто от засетите с царевица площи са пропаднали вследствие на обилните дъждове и градушките в началото на лятото. Реколтата обаче все още не е прибрана напълно. Значително по-слаби тази година са и добивите от слънчоглед  - под 200  кг от декар, което е с близо 50 кг от декар по-малко от предходната. Заради сухото есенно време се бави сеитбата на пшеница, ечемик и маслодайна рапица в региона. Сподели:", "date": "2019.10.20", "title": "Реколтата от царевица в Ловешко по-слаба с 30 процента"}
{"url": "https://pik.bg/%D1%88%D0%B5%D1%84%D1%8A%D1%82-%D0%BD%D0%B0-%D0%BF%D0%B5%D0%BD%D1%82%D0%B0%D0%B3%D0%BE%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%B2%D0%BE%D0%B9%D1%81%D0%BA%D0%B8-%D0%B2-%D1%81%D0%B8%D1%80%D0%B8%D1%8F-%D1%89%D0%B5-%D0%B1%D1%8A%D0%B4%D0%B0%D1%82-%D0%BF%D1%80%D0%B5%D1%85%D0%B2%D1%8A%D1%80%D0%BB%D0%B5%D0%BD%D0%B8-%D0%B2-%D0%B8%D1%80%D0%B0%D0%BA-news878263.html", "text": "Американският министър на отбраната Марк Еспър заяви, че около хиляда военнослужещи от армията на САЩ ще бъдат изпратени от Сирия в Западен Ирак, съобщава РИА „Новости”, цитирани от „Фокус”. Ръководителят на Пентагона отбеляза, че военните ще продължат кампанията срещу терористичната групировка „Ислямска държава“, но ще работят в \"помощ за защитата на Ирак\". \"Изтеглянето на войските на САЩ продължава от Североизточна Сирия с бързи темпове – коментира Еспър пред журналисти. –  Говорим за седмици, а не за дни. Сегашният план за действие е преместването на тези сили в Западен Ирак\". Сподели:", "date": "2019.10.20", "title": "Шефът на Пентагона: Американските войски в Сирия ще бъдат прехвърлени в Ирак"}
{"url": "https://pik.bg/%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%8F%D1%82-%D0%BD%D0%B0-%D0%B5%D1%81-%D0%BF%D0%BE%D1%82%D0%B2%D1%8A%D1%80%D0%B4%D0%B8-%D0%BB%D0%BE%D0%BD%D0%B4%D0%BE%D0%BD-%D0%B8%D1%81%D0%BA%D0%B0-%D0%BE%D1%82%D0%BB%D0%B0%D0%B3%D0%B0%D0%BD%D0%B5-%D0%BD%D0%B0-%D0%B1%D1%80%D0%B5%D0%BA%D0%B7%D0%B8%D1%82-%D1%89%D0%B5-%D1%81%D0%B5-%D0%BA%D0%BE%D0%BD%D1%81%D1%83%D0%BB%D1%82%D0%B8%D1%80%D0%B0%D0%BC%D0%B5-%D1%81-27-%D1%82%D0%B5-news878264.html", "text": "Председателят на Европейския съвет (ЕС) Доналд Туск потвърди в „Туитър”, че е получил от Лондон искане за отлагане на Брекзит, предвиден за 31 октомври, съобщава „Франс Прес”, цитирана от БНР. \"Сега ще започна да се консултирам с лидерите на ЕС как да реагираме\", уточни Туск. Сподели:", "date": "2019.10.20", "title": "Председателят на ЕС потвърди: Лондон иска отлагане на Брекзит. Ще се консултираме с 27-те"}
{"url": "https://pik.bg/%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BA%D1%80%D0%B0%D1%81%D0%B5%D0%BD-%D0%BA%D1%80%D0%B0%D0%BB%D0%B5%D0%B2-%D0%BF%D1%80%D0%BE%D0%B2%D0%B5%D0%B4%D0%B5-%D0%B4%D0%B8%D1%81%D0%BA%D1%83%D1%81%D0%B8%D1%8F-%D1%81%D1%8A%D1%81-%D1%81%D0%BF%D0%BE%D1%80%D1%82%D0%BD%D0%B0%D1%82%D0%B0-%D0%BE%D0%B1%D1%89%D0%B5%D1%81%D1%82%D0%B2%D0%B5%D0%BD%D0%BE%D1%81%D1%82-%D0%B2-%D0%BF%D0%BB%D0%B5%D0%B2%D0%B5%D0%BD-%D1%81%D0%BD%D0%B8%D0%BC%D0%BA%D0%B8-news878297.html", "text": "Министърът на младежта и спорта Красен Кралев посети Плевен, за да се срещне с представитли на местната спортна общественост, съобщиха за ПИК от пресслужбата на спортното министерство. Кралев проведе дълга дискусия с нас 50 спортисти, треньори и спортни деятели. Те заявиха пред спортния министър, че местната власт бойкотира развитието на спорта в Плевен. По покана на Мирослав Петров Красен Кралев се запозна лично със състоянието на спортната инфраструктура в Плевен. Той се увери, че спортните съоръжения имат голяма нужда от реновиране. Най-належащ е проблемът с отоплението, климатизацията и вентилацията в зала “Спартак”. Според спотруващите там голяма част от спортната база не е обновявана от 1970 година. Въпреки че поддръжката на тази зала е задължение основно на Общината, министър Кралев пое ангажиемт за финансиране на проект за изграждане на климатизация и отопление, в рамките на 350 000 лв. Но само при условие, че Министерството на младежта и спорта (ММС) получи проект от общинската администрация, който да отговаря на изискванията за финансиране. Заедно със световния шампион по бокс Детелин Далаклиев Красен Кралев огледа и помещението, което Общината е отпуснала, за да се направи зала за бокс. Състоянието на отпуснатото помещение е изключително лошо, защото представлява просто една изоставена метална конструкция. Но въпреки това ММС ще подпомогне изграждането на нова боксова зала в Плевен. Има одобрен от ММС проект, който ще получи финансиране в рамките на 200 000 лв. Спортният министър провери лично каква част от Арена “Плевен” е построена с двата милиона, отпуснати от кабинета “Орешарски”. Стойността на целия проект е близо 13 млн. лв., но през 2014 година правителството на Орешарски отпуска само  2 млн. лв., които буквално са “заровени” в една пуста поляна със излят бетон за основи. Красен Кралев заяви, че на практика правителството на Пламен Орешарски е замразило проекта като не е отпуснало цялата необходима сума. “Когато ние строим или ремонтираме зали, ги правим с напълно осигурено финансиране, от начало до край.  Плевенчани заслужават нова мултифункционална спортна зала, но тази сума може да бъде отпусната само от Министерски съвет, след разговори между правителството и общинската администрация”, коментира той. Министърът на младежта и спорта беше официален гост и на благотворителната вечеря, организирана от “Лайънс клуб Плевен”,  която имаше за цел събиране на средства за възстановяване на спортната зала по лека атлетика на Спортно училище “Георги Бенковски” в Плевен. Необходимата сума е в размер на 250 000 лева. Министерството ще помогне със средствата, които не достигат, за да се направи ремонтът на залата.  На всички събития в Плевен министър Кралев бе придружаван от бронзовия медалист от последното световно първенство по бокс Радослав Панталеев, който е плевенчанин, както и от спортната легенда Любо Ганев. Сподели:", "date": "2019.10.20", "title": "Министър Красен Кралев проведе дискусия със спортната общественост в Плевен (СНИМКИ)"}
{"url": "https://pik.bg/%D1%80%D0%B5%D0%B0%D0%BB-%D0%BC%D0%B0%D0%B4%D1%80%D0%B8%D0%B4-%D1%81-%D0%BF%D1%8A%D1%80%D0%B2%D0%B0-%D0%B7%D0%B0%D0%B3%D1%83%D0%B1%D0%B0-%D0%B7%D0%B0-%D1%81%D0%B5%D0%B7%D0%BE%D0%BD%D0%B0-%D0%B2-%D0%BF%D1%8A%D1%80%D0%B2%D0%B5%D0%BD%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B8%D1%81%D0%BF%D0%B0%D0%BD%D0%B8%D1%8F-news878223.html", "text": "Отборът на Реал (Мадрид) регистрира първа загуба за сезона във футболния шампионат на Испания. В двубой от деветия кръг на първенството Реал отстъри с 0:1 при гостуването си на Майорка. Лаго Жуниор в 7-ата минута вкара единствения гол в двубоя. “Белите” доиграха последния четвърт час на двубоя в намален състав след втори жълт картон на Алваро Одриосола. Загубата на Реал позволи на шампиона Барселона да завземе върха. Следващата седмица Барселона и Реал (Мадрид) трябваше да играят на \"Камп Ноу\", но двубоят беше отложен. Следващата среща на мадридчани е гостуване в Истанбул в опит за първа победа в Шампионска лига. Сподели:", "date": "2019.10.20", "title": "Реал (Мадрид) с първа загуба за сезона в първенството на Испания"}
{"url": "https://pik.bg/%D1%82%D1%80%D0%B5%D0%B2%D0%B8-%D0%B8-%D1%85%D1%80%D0%B0%D1%81%D1%82%D0%B8-%D0%B3%D0%BE%D1%80%D1%8F%D1%85%D0%B0-%D0%BF%D1%80%D0%B8-%D0%BF%D0%BE%D0%B6%D0%B0%D1%80-%D0%BA%D1%80%D0%B0%D0%B9-%D0%B1%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4-news878319.html", "text": "Пожар горя над благоевградското село Рилци, съобщава БГНЕС, цитирани от Нова телевизия. Огънят се е възпламенил към 10:40 часа днес в местността Диновица, на 500 метра северно от селото. Огнеборци са пристигнали на място и са гасили пожара, заедно с местни хора. Изгорели са около 10 дка треви и храсти. Днешният пожар е трети за последните две години в този район на село Рилци, но този път сериозни щети не са били допуснати. Сподели:", "date": "2019.10.20", "title": "Треви и храсти горяха при пожар край Благоевград"}
{"url": "https://pik.bg/%D1%80%D0%B0%D0%B7%D0%BA%D1%80%D0%B8%D1%82%D0%B8%D0%B5-%D1%81%D0%BA%D0%B0%D0%BD%D0%B4%D0%B0%D0%BB%D0%B5%D0%BD-%D0%BA%D0%BC%D0%B5%D1%82-%D0%B3%D1%83%D0%BB%D1%8F%D0%B5-%D0%B2-%D0%BA%D1%80%D1%8A%D1%87%D0%BC%D0%B0-%D0%B2%D0%BC%D0%B5%D1%81%D1%82%D0%BE-%D0%B4%D0%B0-%D0%BF%D0%BE%D0%BC%D0%B0%D0%B3%D0%B0-%D0%BD%D0%B0-%D0%B4%D0%B5%D1%82%D1%81%D0%BA%D0%B8%D1%8F-%D1%81%D0%BF%D0%BE%D1%80%D1%82---%D1%81%D0%BF%D0%B0%D1%80%D1%82%D0%B0%D0%BD%D1%81%D0%BA%D0%B8-%D0%BE%D1%82%D1%80-news878307.html", "text": "Скандалният кандидат-кмет на ДеБъ Георг Спартански се опозори с поредна изцепка, с която ядоса куп плевенчани в социалните мрежи, видя ПИК. Аверът на проваления Зеленогорски е щракнат да гуляе в местна кръчма, докато в същото време се провежда благотворителен търг за събиране на средства за спорта в града. Георг Леонидов Спартански като настоящ кмет е бил поканен да присъства и да даде своя дан за децата и спорта в Плевен заедно със спортния министър Красен Кралев, областния управител и кандидат-кмет от ГЕРБ Мирослав Петров, легендата Любо Ганев, Тереза Маринова, Детелин Далаклиев и много други. Опозореният Спартански, който в последните дни се прочу с глоба от 1.2 млн. лева наложена му заради неправомерно изпълнени европроекти, е предпочел да пие биричка с рокери в местна кръчма. Това става ясно от снимки, които бясно се споделят и коментират от плевенчани във фейсбук. Плевенчани се категорични, че това е пълно безобразие и са учудени, че Спартански дори има наглостта да се кандидатира за втори мандат, след десетките поразии, които е сътворил в града им. \"По-добре да си стои в кръчмите, където му е мястото, вместо да ни досъсипва града. Стигнахме дъното с него и Плевен е втория най-беден град в цяла Северна България\", коментират плевенчани. Сподели:", "date": "2019.10.20", "title": "РАЗКРИТИЕ: Скандален кмет гуляе в кръчма, вместо да помага на детския спорт - Спартански отряза благотворителен търг, за да се налива с бира (СНИМКИ)"}
{"url": "https://pik.bg/%D1%81%D0%BA%D0%B0%D0%BD%D0%B4%D0%B0%D0%BB-%D0%B1%D0%B5%D1%80%D0%B5%D0%BD-%D1%81%D0%B0%D0%B0%D1%82-%D1%81%D0%B3%D0%B0%D1%89%D0%B5%D0%BD%D0%B0-%D1%81-%D0%BB%D1%8E%D0%B1%D0%BE%D0%B2%D0%BD%D0%B8%D0%BA-news878325.html", "text": "Диджeй oт Фpaнция oмaйвa aĸтpиcaтa Бepeн Caaт и cмyщaвa бpaĸa ѝ. Звeздaтa oт пopeдицaтa „Oтмъщeниeтo“ oт лятoтo нacaм e в ycтитe нa тypcĸитe тaблoиди. Πpичинaтa, ĸaĸтo ce oĸaзa, e пpeдcтoящият ѝ paзвoд c Keнaн Дoyлy. И въпpeĸи чe пpиятeли нa звeзднoтo ceмeйcтвo oтpичaxa ĸaĸвитo и дa e пpoблeми пoмeждy им, иcтинaтa ce oĸaзa пo-paзличнa. И пo-нeпpиятнa. Oщe пpeди oфициaлнo дa oбявят paздялaтa cи, Бepeн ce впycнaлa в любoвнa aфepa c фpeнcĸи диджeй. Keнaн нe ocтaвa пo-нaзaд. Πeвeцът зaбил млaдa ĸoлeжĸa нa жeнa cи и бpaĸът им зaпpиличaл нa вoйнa — ĸoй пъpви щe изнeвepи. B ĸpaйнa cмeтĸa aĸтpиcaтa бe тaзи, ĸoятo ce издaдe нeвoлнo. Πpeди няĸoлĸo мeceцa тя бe зacнeтa c дpyг мъж в гpъб. Бepeн дългo мълчa пo пoвoд нa cлyxoвeтe. B ĸpaйнa cмeтĸa oбaчe, cлeд ĸaтo я излoвиxa c нoвия ѝ любим, пpизнa: „Дa, тoвa cъм aз“. Сподели:", "date": "2019.10.20", "title": "Скандал! Берен Саат сгащена с любовник"}
{"url": "https://pik.bg/%D0%BA%D1%8E%D1%80%D0%B4%D1%81%D0%BA%D0%B8%D1%82%D0%B5-%D1%81%D0%B8%D0%BB%D0%B8-%D0%B2-%D1%81%D0%B8%D1%80%D0%B8%D1%8F-%D0%BE%D0%B1%D1%8F%D0%B2%D0%B8%D1%85%D0%B0-%D1%87%D0%B5-%D1%89%D0%B5-%D1%81%D0%B5-%D0%B8%D0%B7%D1%82%D0%B5%D0%B3%D0%BB%D1%8F%D1%82-%D0%BE%D1%82-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D1%81-%D1%82%D1%83%D1%80%D1%86%D0%B8%D1%8F-news878281.html", "text": "The times of Israel, цитиран от \"Фокус\". Представителят на „Сирийските демократични сили“ Редур Халил заяви, че войските им ще се изтеглят от границата с Турция в съответствие с договорената сделка между Вашингтон и Анкара, която даде възможност за евакуирането на кюрдски войници и цивилни от региона, пише израелският вестник Халил заяви, че планът за евакуация от град Рас ал Айн, където по-рано имаше информация, че боевете между кюрдски и турски сили продължават, ще бъде осъществен до 21 октомври, ако няма забавяния. Той каза, че силите на СДС ще се изтеглят от региона между градовете Рас ал Айн и Тел Абияд и ще отстъпят на 30 км от турската граница. Според изданието това е първият случай, в който кюрдските сили заявяват официално намерението си да се изтеглят от определената от Турция зона за сигурност в региона. В изявлението се казва, че изтеглянето е координирано със САЩ. Споразумението не уточнява обаче точно от кои региони СДС трябва да се изтегли. Предишните споразумения между САЩ и Турция за зоната за сигурност по северната граница на Сирия се провалиха, заради различия в дефинициите за буферната зона, която Анкара иска да установи в региона. Халил заяви, че частична евакуация вече била проведена в Рас ал Айн, след дълго забавяне и със сътрудничеството на САЩ. Анкара се съгласи да прекрати временно офанзивата си в Северна Сирия за пет дни, за да позволи на кюрдските сили да се изтеглят от границата. Въпреки това президентът на Турция Реджеп Тайип Ердоган предупреди, че операцията ще продължи и ще „смаже“ кюрдските сили, ако те не изпълнят обещаното от САЩ. По-рано СДС и турските въоръжени сили си размениха множество обвинения в нарушение на временното преустановяване на военните действия. Турската офанзива беше започната на 9 октомври, като правителството в Анкара твърди, че това е операция, която защитава националната сигурност на страната. Въпреки това военните действия предизвикаха нова хуманитарна криза в Сирия. Сподели:", "date": "2019.10.20", "title": "Кюрдските сили в Сирия обявиха, че ще се изтеглят от границата с Турция"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B5%D0%B2%D1%80%D0%BE%D0%B4%D0%B5%D0%BF%D1%83%D1%82%D0%B0%D1%82%D1%8A%D1%82-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D0%B9%D0%BE%D1%80%D0%B4%D0%B0%D0%BD%D0%BE%D0%B2-%D0%B8-%D1%85%D1%80%D0%B8%D1%81%D1%82%D0%BE-%D0%B9%D0%BE%D0%B2%D0%BE%D0%B2-%D0%B2-%D0%BE%D1%81%D0%BF%D0%BE%D1%80%D0%B2%D0%B0%D0%BD%D0%B0-%D0%B1%D0%B8%D1%82%D0%BA%D0%B0-%D0%BD%D0%B0-%D0%BF%D0%BB%D0%BE%D1%89%D0%B0%D0%B4%D0%B0-%D0%B2-news878342.html", "text": "Изключително любопитен двубой се изигра днес на площада в гр. Своге. Евродепутатът Александър Йорданов и кандидатът за кмет на общината Христо Йовов, издигнат от ГЕРБ и СДС, премериха сили на шах пред десетки жители, видя ПИК. Повод за посещението на Йорданов в Своге беше представянето на новата му книга в читалището на града. По същото време на площада Христо Йовов присъстваше на фермерски базар, организиран по негова инициатива. Десетки жители дойдоха на събитието и изгледаха на живо шахматния двубой между двамата политици. Въпреки че Александър Йорданов сподели, че отдавна не е играл шах, той се справи повече от впечатляващо срещу един от най-добрите шахматисти в града в лицето на Христо Йовов. Партията между двамата вървеше изключително оспорвано, а в ендшпила бившият футболист предложи реми на опонента си. Така Йорданов и Йовов си стиснаха ръцете без победител. Сподели:", "date": "2019.10.20", "title": "САМО В ПИК: Евродепутатът Александър Йорданов и Христо Йовов в оспорвана битка на площада в Своге (СНИМКИ)"}
{"url": "https://pik.bg/%D0%BC%D1%8A%D0%B6-%D0%B7%D0%B0%D0%B1%D0%B8-%D0%BA%D0%BE%D0%BB%D0%B0-%D0%B2-%D1%85%D0%BE%D1%80%D0%B0-%D0%BD%D0%B0-%D1%85%D0%BE%D0%BB%D0%B0%D0%BD%D0%B4%D1%81%D0%BA%D0%B8-%D0%BF%D0%BB%D0%BE%D1%89%D0%B0%D0%B4-%D0%B8%D0%BC%D0%B0-%D1%80%D0%B0%D0%BD%D0%B5%D0%BD%D0%B8-news878349.html", "text": "Шофьор се вряза с кола в група хора на площада в холандския град Девентер след спор тази сутрин. Ранени са петима души, съобщи полицията, цитирана от ДПА. Четирима са приети в болница. Животът на никого от пострадалите не е застрашен, уточниха силите на реда. Пострадалите са седели пред кафене на площада в центъра на града, намиращ се близо до германската граница. Инцидентът е станал около 5,30 часа местно време (6,30 българско). Макар мотивите на мъжа, врязал колата си в посетителите на кафенето, първоначално да не са били ясни, полицията уточни, че инцидентът се е случил след спор. Силите на реда съобщиха, че знаят кой е шофьорът, който е избягал от местопрестъплението. Заради случилото се е бил арестуван още един мъж. Сподели:", "date": "2019.10.20", "title": "Мъж заби кола в хора на холандски площад, има ранени"}
{"url": "https://pik.bg/%D0%B2%D0%B8%D1%86%D0%B5%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%BD%D0%B5-%D0%BE%D1%87%D0%B0%D0%BA%D0%B2%D0%B0-%D0%BC%D0%B8%D0%B3%D1%80%D0%B0%D0%BD%D1%81%D0%BA%D0%B8-%D0%BD%D0%B0%D1%82%D0%B8%D1%81%D0%BA-%D0%BE%D1%82-%D1%81%D0%B8%D1%82%D1%83%D0%B0%D1%86%D0%B8%D1%8F%D1%82%D0%B0-%D0%B2-%D1%81%D0%B8%D1%80%D0%B8%D1%8F-news878352.html", "text": "Няма основания да очакваме увеличение на мигранския натиск върху България след последната ескалация на напрежение в Сирия, каза днес във Варна министърът на отбраната Красимир Каракачанов, който се включи в благотворителна инициатива на ВМРО. Според него бежанците от района на настоящия конфликт се изнасят към вътрешността на Сирия и към Ирак, а не в посока Турция и Европа. Проблемът е, че ако кюрдите прекратят охраната на лагерите с джихадисти, част от тях отново може да подновят военните действия или да се смесят с други имигранти и да се отправят към Европа, посочи Каракачанов. По границите на България в момента ситуацията е спокойна и натискът е минимален, допълни Каракачанов и изрази своето лично мнение, че турският президент няма да пусне мигрантите към Европа, тъй като рискува да се окаже в пълна изолация. За строежа на многоцелеви кораби за военноморските сили министърът на отбраната посочи, че очаква договорът да бъде сключен през пролетта на 2020 г. По думите му предварителната информация сочи, че най-вероятно и двата плавателни съда ще бъдат строени у нас, по-точно във Варна. Която и корабостроителница да бъде избрана, хубавото е, че ще има възможност да усвои умения за строителство на бойни кораби, посочи министърът. Каракачанов допълни, че ръководството на министерството продължава да настоява за увеличение на средствата за отбраната в бюджет 2020. По думите му увеличението на заплатите на военните е сигурно, но ще има диференциация и служещите в по-тежките бойни поделения ще получат повече средства. За отношенията с Македония Каракачанов каза, че е крайно време съседната ни страна да поправи отношението си не само към България, но и към други балкански държави. Скопие трябва да приключи с политиката на насаждане на антибългаризъм и да се откаже от фалшификациите на историята и претенциите си за македонско малцинство у нас, заяви Каракачанов. Той допълни, че страната ни трябва да защитава националните си интереси, като се има предвид, че ако Македония влезе в ЕС, тя ще ескалира своите антибългарски претенции. \"У нас излизат разни пишман демократи, които обясняват, че като спрем Македония, тя ще попадне под влиянието на Москва. Това са клишета, точно обратното е. Да не коментираме, че някои от тези, които се изказват, са добре заплатени от скопските фондове за пропаганда\", обобщи министър Каракачанов. Сподели:", "date": "2019.10.20", "title": "Вицепремиерът Каракачанов не очаква мигрански натиск от ситуацията в Сирия"}
{"url": "https://pik.bg/%D0%B2%D1%8A%D0%BD%D1%88%D0%BD%D0%BE-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0-%D0%B7%D0%B0-%D0%BD%D0%BE%D0%B2%D0%B8-%D1%88%D0%B5%D1%81%D1%82%D0%B2%D0%B8%D1%8F-%D0%B2-%D0%B1%D0%B0%D1%80%D1%81%D0%B5%D0%BB%D0%BE%D0%BD%D0%B0-news878359.html", "text": "За вечерта на 20 октомври в социалните мрежи отново е свикана демонстрация пред някои правителствени учреждения в столицата на автономна област Каталуния Барселона. Това съобщиха от пресцентъра на Министерство на външните работи. По информация на българското Генерално консулство в Барселона настроението сред по-голямата част от жителите е за мирни протести. Въпреки това препоръчваме на българските граждани да не предприемат без неотложна необходимост пътувания до Каталуния в дните на протестите, а постоянно пребиваващите в областта български граждани или туристи да избягват районите, в които се организират протестни мероприятия, се казва в нотата. Остават в сила и предишните предупреждения и съобщения от Министерството на външните работи на България. Генералното ни консулство в Барселона и посолството ни в Мадрид следят ситуацията и са готови да оказват съдействие при необходимост. Българските граждани могат да се свържат с ГК Барселона на телефон: +34 937 969 950, както и на телефона за спешни случаи: +34 619 217 097 и с посолството в Мадрид на телефони: +34 913 455 761; +34 913 456 651 и на дежурния телефон в извън работно време: + 34 678 013 846. Сподели:", "date": "2019.10.20", "title": "Външно предупреждава за нови шествия в Барселона"}
{"url": "https://pik.bg/%D0%B0%D1%80%D0%B5%D1%81%D1%82%D0%B8-%D1%81%D0%BB%D0%B5%D0%B4-%D1%82%D1%80%D0%B0%D0%B3%D0%B5%D0%B4%D0%B8%D1%8F%D1%82%D0%B0-%D0%B2-%D0%B7%D0%BB%D0%B0%D1%82%D0%BE%D0%B4%D0%BE%D0%B1%D0%B8%D0%B2%D0%BD%D0%B0-%D0%BC%D0%B8%D0%BD%D0%B0-%D0%B2-%D0%BA%D1%80%D0%B0%D1%81%D0%BD%D0%BE%D1%8F%D1%80%D1%81%D0%BA%D0%B8%D1%8F-%D0%BA%D1%80%D0%B0%D0%B9-%D0%BD%D0%B0-%D1%80%D1%83%D1%81%D0%B8%D1%8F-news878295.html", "text": "Нарушения по време на златодобивната дейност. Това се очертава като основна версия за причините, довели до смъртта на 15 души в предприятие за добив на злато в Красноярския край в Русия, съобщава БНР. В рамките на наказателното производство за нарушаване на правилата за безопасност на труда са арестувани трима души. Вече са разпознати телата на единадесет от петнадесетте загинали работници. Продължава издирването на шестимата безследно изчезнали. Шестнадесет пострадали остават в болница. До трагедията се стигна, след като вчера рано сутринта се скъса дига, обслужваща технологичен водоем на златодобивното предприятие. Четириметрова вълна заля две временни постройки, в които живеели работниците. Има съмнения, че дигата е била построена незаконно и в разрез с всякакви строителни норми. Образувано е наказателно производство за нарушаване на правилата за безопасност на труда, причинило смърт по непредпазливост на две и повече лица. Задържани са директорът на предприятието, началникът и техническият ръководител на обекта. От офиса на фирмата-собственик е иззета техническа и финансова документация. Утре в Красноярския край е ден на траур. Сподели:", "date": "2019.10.20", "title": "Арести след трагедията в златодобивна мина в Красноярския край на Русия"}
{"url": "https://pik.bg/%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BA%D1%80%D0%B0%D0%BB%D0%B5%D0%B2-%D0%BE%D1%82%D0%BA%D1%80%D0%B8-%D1%80%D0%B5%D0%BC%D0%BE%D0%BD%D1%82%D0%B8%D1%80%D0%B0%D0%BD%D0%BE%D1%82%D0%BE-%D1%81%D0%BF%D0%BE%D1%80%D1%82%D0%BD%D0%BE-%D1%83%D1%87%D0%B8%D0%BB%D0%B8%D1%89%D0%B5-%D0%B2-%D1%80%D1%83%D1%81%D0%B5-%D0%B8-%D0%BE%D0%B1%D0%B5%D1%89%D0%B0-%D0%BD%D0%BE%D0%B2%D0%B8-%D0%B7%D0%B0%D0%BB%D0%B8-%D0%B7%D0%B0-%D0%B1%D0%BE%D0%BA%D1%81-%D0%B8-%D1%89%D0%B0%D0%BD-news878368.html", "text": "Министърът на младежта и спорта Красен Кралев се включи в официалното откриване на Спортно училище “Майор Атанас Узунов” в Русе. Учебното заведение е ремонтирано със средства на ММС. Проектът е на стойност 3 081 000 лева и включва всички необходими дейности за цялостна модернизация, включително ремонт и реконструкция за въвеждане на мерки по енергийна ефективност и осигуряване достъпа на хора с увреждания до сградите. Общежитието също е обновено изцяло. След това министър Кралев се срещна с треньора Павел Сяров и представители на боксов клуб \"Русе\" - най-титулуваният клуб в страната при жените. Бащата на Павел Сяров - Илия Сяров е изпълнителен директор и създател на клуба. Едни от най-известните ни състезателките, които са тренирали в този клуб са Севда Асенова, Стойка Петрова и Габриела Димитрова. ММС осигурява 250 000 лева за ремонт на залата, който предстои. “Ще направим модерна зала, с изцяло ново оборудване, за да имате възможност да тренирате при перфектни условия. Имаме вече няколко такива зали в страната. Пожелавам Ви да тренирате като нашите прекрасни момичета Севда, Стойка и Габриела, защото чакаме от Русе още шампиони”, каза спортният министър пред състезателите от клуб “Русе”. По време на посещението си в Русе спортният министър посети и новия Център по безопасно шофиране с картинг писта към него. Инвестицията е на Центъра по безопасно шофиране, Министерството на младежта и спорта и на Росен Даскалов, който е председател на новосъздадената Българска федерация по картинг и шампион по автомобилизъм и общински ръководител на ПП ГЕРБ. Спортният министър се срещна и с европейския ни шампион по вдигане на тежести Ангел Русев, който спечели два златни и един бронзов медал на европейското първенство, което приключи преди дни в Румъния. “Тази зала ще бъде обновена изцяло, защото момчетата заслужават. Голям клуб сте, полагате усилия. След като защитавате честта на България, държавата трябва да се погрижи за вас. Поздравления, че в тези условия успявате да направите щангисти на световно ниво”, каза министър Кралев и пое ангажимента пред състезателите и д-р Кирил Панайотов, който е председател на спортен клуб “Русе” в спортен комплекс \"Ялта\". По време на престоя си в Русе министър Кралев беше придружен от народния представител и областен координатор Пламен Нунев, общинския ръководител на ПП ГЕРБ Росен Даскалов, кандидата за кмет на ПП ГЕРБ Диана Иванова, кандидатите за общински съветници Алисе Муртезова, Филип Виденов - известен български баскетболист и Евгени Игнатов - най-добрия ни бегач на дълги разстояния в близкото минало. Сподели:", "date": "2019.10.20", "title": "Министър Кралев откри ремонтираното спортно училище в Русе и обеща нови зали за бокс и щанги (СНИМКИ)"}
{"url": "https://pik.bg/%D1%81%D1%82%D0%B0%D0%BD%D0%B8%D1%88%D0%B5%D0%B2-%D1%81%D0%BF%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%B8-%D0%B0%D0%BB%D0%B1%D0%B0%D0%BD%D0%B8%D1%8F-%D0%B5-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B0-%D0%B3%D1%80%D0%B5%D1%88%D0%BA%D0%B0-%D0%B5%D1%81-%D1%81%D1%82%D1%80%D0%B0%D0%B4%D0%B0-%D0%BE%D1%82-%D0%B4%D0%B5%D1%84%D0%B8%D1%86%D0%B8-news878363.html", "text": "„Трябваше да бъдат отправени покани към Северна Македония и към Албания за започване на преговори за членство в ЕС, защото всяко действие и бездействие, както в живота, така и в политиката, има своите последици. Знакът, който Европейският съвет даде, е много негативен - за двете страни, и за Западните Балкани като цяло. Още повече, че стана ясно, че причините не са в тях – и двете правителства положиха сериозни усилия за редица реформи, които повечето от страните членки не биха могли да направят. Тези усилия изискват кураж, който премиерите Заев и Ципрас демонстрираха и платиха политическа цена в името на една голяма цел, в името на добросъседството и на европейското бъдеще на региона.“ Това заяви лидерът на ПЕС Сергей Станишев по БНР. Според него в дадения случай ЕС  не спази собствените си обещания. “Всички знаят, че основаната причина е позицията на президента Макрон, който обяви, че иска промяна на вътрешния механизъм на ЕС за характера на воденето на преговорите. Да го беше направил преди една година! Или дори през юни т.г., когато въпросът отново се обсъждаше. Но когато се прави политика на инат, се получава така и последиците ще са за целия регион. С такива игри не се трупа авторитет“, подчерта Станишев. Според него основната причина в дадения случай е вътрешна за Франция, и е обидно, че Макрон, който се заявява като реформатор, прави много по-малко реформи в своята страна, а дава оценки на другите. Лидерът на европейските социалисти определи случилото се като историческа грешка и изрази надежда тя да бъде преодоляна в рамките на следващата година. Станишев обърна внимание, че трябва да бъде разобличена постоянно повтарящата се измама, че двете страни не са готови за членство в ЕС. „Естествено, че не са готови, но самият процес на преговори ще продължи дълго, механизмите са променени и има много по-сериозни изисквания за постигане на резултати преди членството в ЕС. Всички знаят, че това ще отнеме години. Дали ще бъдат 7, 8 или 10 никой не може да каже, зависи от самия процес и от усилията на страните. Но когато им казваш „не“ и вратата продължава да бъде затворена, ти обезкуражаваш тези, които правят реформи и търсят добросъседство, нов стил и дух на отношенията в региона. И даваш аргументи на националистите и на ксенофобите, които през 90-те години предизвикаха тези ужасни конфликти на Балканите“, допълни евросоциалист №1. Той определени желанието на Зоран Заев за предсрочни избори като поредна смела постъпка от негова страна. Лидерът на ПЕС се обърна към онези, в това число и в България, които гледаха на процеса като възможност за извиване на ръце и които настояваха до 15 октомври т.г. да приключи работата на съвместната историческа комисия. Той подчерта, че когато започнат преговорите, ЕС ще има повече механизми за въздействие, защото иначе хората ще са изкушени да дадат властта отново на политици като Груевски. “Помним какви бяха отношенията с България тогава - в продължение на 10 години той намираше всички поводи и аргументи, за да не подпише Договора за добросъседство. Нямаше никакъв сериозен напредък. Винаги се намираха причини да не се върви напред и да не стартира един труден и болезнен процес, с воля и поглед в бъдещето. В миналото винаги можеш да се удавиш!“ По отношение на позицията,  изразена от вицепремиера Красимир Каракачанов, че Брюксел заявява на Скопие и Тирана, че не са готови, да се поправят и да опитат пак, Станишев отбеляза, че е „несериозно, а и нечестно. В крайна сметка Каракачанов има близо до нулева заслуга за членството на България в ЕС, за да дава съвети на други. Подобна позиция категорично не помага по никакъв начин на българския интерес и каузи.” Засега няма нищо драматично по отношение на формирането на новата Европейска комисия, която няма да започне работа на 1 ноември т.г., но би било добре да се ускори процесът като Франция номинира друг кандидат за европейски комисар, заяви Станишев. „За социалистите обаче е много важна работната програма на новата Комисия. През лятото, когато получи, макар и минимална подкрепа от Европейския парламент, Урсула фон дер Лайен пое много конкретни ангажименти, в това число писмени. И социалистите ще настояваме в работната програма на Комисията, за която отговаря наш вицепрезидент Марош Шефчович, тези ангажименти да бъдат много конкретно изписани. Това ще бъде сериозен политически успех, защото Социалният стълб, за който се борим от години, ще стане реалност чрез конкретни механизми. Става дума и за защитата на социалните права на хората на труда и за справедливия преход към по-нисковъглеродна икономика чрез финансов механизъм за преустройство на отделни региони, за Младежкия план и много други аспекти. Това е последен шанс тази Комисия, нейната програма, нейните действия да възстановят доверието на хората в ЕС. И ние, както и преди изборите чрез нашия Манифест, така и сега със силния ни отбор начело с Франс Тимерманс, ще се борим за тази промяна. Тимерманс е първи вицепрезидент на Комисията, с изпълнителни функции, и ще отговаря за целия пакет за справедлив преход към устойчиво развитие, зелена икономика. Другите наши комисари, отговарят за ключови ресори като например икономика. Искаме този т.нар. Пакт за стабилност да стане много по-гъвкав и да се насочи към инвестиции в производство и устойчиви работни места, да отчита реалностите във всяка една страна.\" По отношение на Брекзит Станишев каза, че е важно да се избегне най-лошият сценарий - напускане на Великобритания без споразумение, защото той би имал тежки икономически и социални последици върху много граждани, които живеят там, включително и над 280 хиляди българи. \"Случващото се е резултат от политически игри и безотговорност на политиците около самия референдум, защото те създадоха очаквания, които после не можеха да бъдат реализирани. Хвърлиха страната в политически хаос и върви една игра на нерви. Другата седмица ще стане ясно дали това споразумение ще бъде гласувано от британския парламент, тогава очаквам и отговор от ЕС. Вариантите са отлагане до края на януари догодина или едно по-дълго отлагане, което може да доведе и до референдум. Ясно, че Великобритания е на ръба на възможни предсрочни избори и поведението на премиера Джонсън се мотивира най-вече от това как да ги спечели. Безотговорно е. Нека направим сравнение на поведението на Зоран Заев, който действа последователно, отговорно и поема рискове и конюнктурното, опортюнистично поведение на британския премиер. Повече европейско има в Заев, отколкото в много европейски лидери.\", констатира Станишев. Според него ЕС страда от дефицит на лидерство. Сподели:", "date": "2019.10.20", "title": "Станишев: Спирането на Северна Македония и Албания е историческа грешка, ЕС страда от дефицит на лидерство"}
{"url": "https://pik.bg/%D0%BA%D1%80%D0%B8%D0%B7%D0%B0-%D0%B5%D0%B4%D0%B2%D0%B0-13-%D0%B4%D0%BE%D0%BD%D0%BE%D1%80%D0%B8-%D0%B8%D0%BC%D0%B0-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0-news878036.html", "text": "Той коментира темата с донорството у нас заедно с Стефан Тамбуев - първият българин с белодробна трансплантация във Виена. Росен Иванов описа причините, поради които броят на донорите у нас е толкова нисък: \"Проблемът е в това, че са малко донорите. След това имаме проблем с активността на координаторите по донорството в болниците, които са донорски бази. Говоря за активност, която към момента не може да се контролира, надявам се в близко бъдеще това да се случва. Проблем също така е и недобрата информираност на обществото. Имаме малко над 20% откази на близки за донорство.\" Стефан Тамбуев разказа за трансплантацията на бял дроб във Виена, която е претърпял през 2014 година, предаде БНТ. \"Трансплантацията се състоя във Виена през януари 2014 година. След като се осъществи, много хора започнаха да ме поздравявам, че съм герой, който е претърпял всичко това. Но в случая герои са лекарите.\" По критерий на Евротрансплант донорите у нас трябва да са 10 на 1 милион българи. Миналата година общо са били 16, до този момент през 2019 година те са едва 13. Това заяви в ефира на БНТ Росен Иванов - изпълнителен директор на агенция \"Медицински надзор\". Сподели:", "date": "2019.10.20", "title": "КРИЗА: Едва 13 донори има в страната"}
{"url": "https://pik.bg/%D1%81%D0%B8%D0%B3%D0%BD%D0%B0%D0%BB-%D0%B4%D0%BE-%D0%BF%D0%B8%D0%BA-%D0%B1%D1%81%D0%BF-%D1%81%D1%8A%D1%81-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%BE-%D0%BD%D0%B0%D1%80%D1%83%D1%88%D0%B5%D0%BD%D0%B8%D0%B5-%D0%BF%D1%80%D0%B5%D0%B4%D0%B8-%D0%B2%D0%BE%D1%82%D0%B0---%D0%B5%D0%BA%D1%81%D0%BF%D0%BB%D0%BE%D0%B0%D1%82%D0%B8%D1%80%D0%B0-%D0%B4%D0%B5%D1%86%D0%B0-%D0%B7%D0%B0-%D0%BF%D1%80%D0%B5%D0%B4%D0%B8%D0%B7%D0%B1%D0%BE%D1%80%D0%BD%D0%B8-%D1%86%D0%B5%D0%BB-news877174.html", "text": "Скандално изборно нарушение е направила БСП в Свиленград, алармираха местни жители в писмо до ПИК. Червените в региона очевидно дотолкова са изпаднали, че експлоатират деца с предизобрна цел. Отборът на \"БСП за България\" е играл с малките футболисти на Свиленград миналия понеделник, за което съобщава местната преса. Накрая представителите на червената партия е отрупала децата с подаръци - екипи, сокове и шоколади. \"Зрелищен мач сътвориха малките футболисти на Свиленград с треньор Костадин Добрев и „БСП за България“ с треньор Никола Николов. Срещата се игра на стадиона в кв. Гебран на 13 октомври от 11:00 ч.Макар че децата бяха спортно-технически и организационно много по-добре подготвени от противниците си, футболистите на „БСП за България“ също се раздадоха и играха с много хъс, концентрация и желание за победа. Преднината между двата отбора се редуваше през целия мач\", пише електронното издание на Свиленград, Любимец и региона  \"Старият мост\".  Изданието цитира и кандидатът за кмет на града от левицата, който е и капитан на отбора на червените, който се радва на децата. Срещата в редовното време завършила с 3:3 и се стигнало до дузпи, като малките футболисти на Свиленград се наложили над противниците си с 6:5. За награда те получили от социалистите футболни екипи, с които да играят в официалните си мачове, шоколади и сокове. ЦИК трябва да се самосезира и да провери случая, като конкретно установи дали има нарушение на Закона за закрила на детето, където ясно се посочва, че децата следва да имат закрила срещу въвличане в политическа дейност. Сподели:", "date": "2019.10.20", "title": "СИГНАЛ ДО ПИК! БСП със скандално нарушение преди вота - експлоатира деца за предизборни цели (СНИМКИ)"}
{"url": "https://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D1%82%D0%B5%D0%B6%D1%8A%D0%BA-%D0%B8%D0%BD%D1%86%D0%B8%D0%B4%D0%B5%D0%BD%D1%82-%D0%BD%D0%B0-%D0%BF%D1%8A%D1%82%D1%8F-%D1%81%D0%BE%D1%84%D0%B8%D1%8F--%D0%B2%D0%B0%D1%80%D0%BD%D0%B0-%D0%BF%D0%B5%D1%82%D0%B8%D0%BC%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-news878376.html", "text": "Петима души са загинали при зверска катастрофа на пътя София-Варна. Около 16,25 часа е получен сигнал за тежък пътен инцидент на пътя София- Варна, в участъка между Омуртаг и с. Антоново. На място е установен челен сблъсък между два леки автомобила. По първоначални данни петима са загиналите при тежкия инцидент. Движението в участъка временно е ограничено. Обходният маршрут е през селата Антоново- Изворово- Камбурово- двупосочно. Сподели:", "date": "2019.10.20", "title": "ОТ ПОСЛЕДНИТЕ МИНУТИ: Тежък инцидент на пътя София- Варна, петима загинали"}
{"url": "https://pik.bg/%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BA%D0%B0%D1%82%D0%B5%D0%B3%D0%BE%D1%80%D0%B8%D1%87%D0%B5%D0%BD-%D0%BD%D0%B0%D0%BF%D1%83%D1%81%D0%BA%D0%B0%D0%BC%D0%B5-%D0%B5%D1%81-%D0%BD%D0%B0-31-%D0%BE%D0%BA%D1%82%D0%BE%D0%BC%D0%B2%D1%80%D0%B8-news878299.html", "text": "Брекзит ще се случи на 31 октомври. Това заяви британският правителствен министър Майкъл Гоув, след като депутатите принудиха премиера Борис Джонсън да изпрати късно снощи писмо до ЕС с искане напускането на съюза от Великобритания да бъде отложено, съобщава „Ройтерс”, цитирана от БНР. „Ще напуснем на 31 октомври, имаме средствата и способността да го направим“, категоричен бе  Гоув, който е министър, отговарящ за подготовката на Брекзит без сделка, пред „Скай Нюз”. „Това писмо бе изпратено, тъй като парламентът изиска да бъде изпратено – добави той. - Но парламентът не може да промени позицията на премиера, парламентът не може да промени правителствената политика или решителност“. Сподели:", "date": "2019.10.20", "title": "Британски министър категоричен: Напускаме ЕС на 31 октомври"}
{"url": "https://pik.bg/%D0%BA%D0%B0%D0%BA-%D0%B4%D0%B0-%D0%B2%D1%8A%D0%B7%D1%81%D1%82%D0%B0%D0%BD%D0%BE%D0%B2%D0%B8%D1%82%D0%B5-%D0%B2%D1%80%D1%8A%D0%B7%D0%BA%D0%B0%D1%82%D0%B0-%D1%81-%D0%BF%D0%B0%D1%80%D1%82%D0%BD%D1%8C%D0%BE%D1%80%D0%B0-%D1%81%D0%B8-%D1%81%D0%BB%D0%B5%D0%B4-%D0%BF%D0%BE%D1%8F%D0%B2%D0%B0%D1%82%D0%B0-%D0%BD%D0%B0-%D0%B4%D0%B5%D1%82%D0%B5-news878230.html", "text": "Често срещано явление е, когато двойка реши да има дете, партньорите да забравят за собствените си удоволствия. И е напълно нормално. В първите няколко месеца, малкият пакостник има нужда от постоянно наблюдение и вниманието е насочено само и единствено към него. Лошото обаче е, когато родителите толкова се привързват към детето си, че пренебрегват себе си, пише tialoto.bg. Постепенно това се превръща в пречка за нормалното протичане на връзката и се появява напрежение между двамата влюбени. Има обаче съвети, които могат да ви помогнат да постигнете баланс в отношенията както с половинката си, така и да не се чувствате сякаш пренебрегвате детето си. Не пренебрегвайте партньора си Както няма точна формула кога да си родите дете, така няма и точен отговор за това кога е добре да възстановите романтичния си живот с партньора си. Винаги ще има изречения от сорта на „Нека първо наваксаме със съня“, „Нека първо вляза в по-добра форма на тялото“ или „Може би когато не съм толкова изморен/а“. Това звучи като чиста проба оправдание, което постепенно да изнерви човека отсреща. Но ако постоянно отлагате времето си заедно, интимността може да се превърне в много тежка задача за вас. Според експерти, тя дори може да се изпари напълно. Семейният терапевт Мишел Дейвис води лекция за двойки, които страдат от липсата на секс. Тя твърди, че често среща хора, които са на мнение, че „щом децата влязат в живота ни, трябва да се фокусираме върху тях. Нашият ден все ще дойде“. Дейвис обаче казва, че това е много погрешно мислене. „Ако не се грижите за брака и връзката си все едно са живи същества, няма да имате нищо щом децата напуснат дома“, допълва терапевтката. Според нея, хората имат нужда от човешки контакт и той се превръща в нещо задължително за доброто бъдеще на една връзка. Споделяйте проблемите си Със сигурност повечето майки и бащи гледат на своите проблеми като на нещо незначително, когато у дома ги чака едно малко човече, което разчита на тях. Те трябва да са готови за всичко и да му осигурят безопасно и безгрижно детство. Понякога това се превръща в преграда между двамата родители и те често забравят да споделят собствените си проблеми. Разговорите се завъртат винаги около това кое е най-добре за детето и докато се усетите вие се чувствате по-комфортно да разкажете за деня си пред колега, а не пред своя любим/а. Това е огромна грешка, която трябва веднага да бъде поправена. Понякога вътрешните проблеми на човек пречат и на сексуалния живот. Експертите съветват да говорите с партньора си за всичко, което ви тревожи. Независимо колко нищожно ви се струва, важното е той/тя да разбере, че вие все още му/ѝ имате доверие и искате да споделяте всичко с него/нея. Хубаво е дори да отидете заедно на почивка, да оставите детето при баба и дядо и да се отдадете изцяло един на друг. Сподели:", "date": "2019.10.20", "title": "Как да възстановите връзката с партньора си след появата на дете"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BF%D1%80%D0%BE%D1%84-%D0%B4%D1%80%D0%B0%D0%B3%D0%BE%D0%BC%D0%B8%D1%80-%D0%B4%D1%80%D0%B0%D0%B3%D0%B0%D0%BD%D0%BE%D0%B2-%D0%BC%D0%B0%D1%8F-%D0%B8-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%B2-%D1%81%D1%82%D1%83%D0%B4%D0%B5%D0%BD%D0%B0-%D0%B2%D0%BE%D0%B9%D0%BD%D0%B0-news877399.html", "text": "Ако бях букмейкър, вече щях да съм организирал поредните залози. Но не на спортна тематика, а по един много конкретен въпрос – кога точно ще се скарат Манолова и Нинова? Малко след местните избори или непосредствено преди тях? Политическата логика съветваше, че това следва да се случи поне след 27 октомври. Но явно двете дами не се стърпяха. И бившите „другарки в борбата“ тръгнаха на междуособна битка още преди това. Засега поне това е нещо като „студена война“ между тях. Нинова уж подкрепя Манолова, но май много често взеха да се разминават в предизборната ѝ кампания. Пък и внезапно социалистите обявиха, че тя не е „независим кандидат, подкрепен от БСП“, както обикновено гласеше тяхната любима формулировка, а някакъв „граждански представител“, зад когото партията застава. На свой ред Манолова не спря да обяснява, че от четири години е напуснала партията и че приема „рамото ѝ“, ама то не е единственото. Защото зад нея заставали и „много други политически сили“, включително и от т.нар. „градска десница“. С което като че ли умишлено демонстрира подценяване на подкрепата на БСП. Другото, което е видно (или направо очевидно), е сериозното разминаване между Корнелия и Мая по темата за финансирането на предизборната кампания. След като поизпразни партийната каса, Нинова, поне в София, явно се е концентрирала да осигурява пари само за „нейната“, т.е. на БСП, листа за общински съветници. И сякаш подхвърля на Манолова – като не я щеш, оправяй се с парите си сама. Ама Мая май се оправя. Ако е вярно, че вече е изхарчила около 2 млн. лева за кампанията си, при това с тържествените клетви, че ще взима само „чисто финансиране“, направо се чудя колко ли милозливи и щедри са тези „граждани и малки фирми“, които я спонсорират. Защото досега не съм видял богата кампания без богати спонсори. Само дето се питам – срещу какви ли обещания от потенциалната кметица... Взех силно да се опасявам, че вследствие на „студената война“ между Нинова и Манолова битката за кметския стол в София ще завърши с резултат като от мача ни с Англия. И да се питам поне две неща. Първо, ще има ли въобще и „второ полувреме“, т.е. балотаж с участието на Мая? И второ, колко оставки ще бъдат поискани, както направи министър Кралев към „незаменимия“ Боби Михайлов? Май отговорът на втория въпрос е по-лесен. Защото вероятният провал в София няма да е единствен за БСП – чакат я такива и във Варна, Русе, Велико Търново, Пловдив и кой знае още колко областни центъра. А ако добавя, че ГЕРБ силно навлиза и в по-малките общини, доскоро „крепости“ на БСП, какво ли още ни чака? Ами моята прогноза е, че след 27 октомври ни чака, поне в БСП, едно „трето полувреме“, ако се върна на аналогията ни с мача с Англия. И то ще бъде не по-малко интересно. Т.е. след като провали битката не само за София, но и за основните областни центрове, Нинова ще бъде изправена пред следващата, още по-трудна за нея – да оцелее като председател на партията. Хич няма да е лесно. Манолова ще възстанови членството си в БСП. И колкото и да изтъква уж уставни пречки, току-виж някои местни партийни организации я издигнат и за кандидат за председател на столетницата. Че какво пък – в България всичко е възможно. Щом Нинова от деец на СДС внезапно „олевя“ дотолкова, че да стане зам.-министър на Овчаров, после да бъде прокудена от поста от Станишев, след това да стигне и до най-високите равнища в партията, какво пречи на Манолова да стори същото? Още повече че вътрешнопартийната опозиция само чака сгодния момент, за да катурне Корнелия. И той ще дойде, поне според мен,  още непосредствено след местните избори. А ГЕРБ и премиерът ще гледат отстрани позорището на лявата старица и само ще се кефят... Сподели:", "date": "2019.10.20", "title": "САМО В ПИК И \"РЕТРО\"! Проф. Драгомир Драганов: Мая и Корнелия в студена война"}
{"url": "https://pik.bg/%D0%B5%D0%BA%D0%B0%D1%82%D0%B5%D1%80%D0%B8%D0%BD%D0%B0-%D0%B7%D0%B0%D1%85%D0%B0%D1%80%D0%B8%D0%B5%D0%B2%D0%B0-%D0%B7%D0%B0%D0%BC%D0%B8%D0%BD%D0%B0-%D0%BD%D0%B0-%D1%81%D1%80%D0%B5%D1%89%D0%B0-%D1%81%D1%8A%D1%81-%D1%81%D0%B5%D1%80%D0%B3%D0%B5%D0%B9-%D0%BB%D0%B0%D0%B2%D1%80%D0%BE%D0%B2-news878374.html", "text": "Вицепремиерът и министър на външните работи Екатерина Захариева замина на посещение в Москва по покана на министъра на външните работи на Руската федерация Сергей Лавров. На 21 октомври Захариева и водената от нея делегация ще имат разговори с министъра на външните работи Лавров. По-късно през деня външният ни министър ще се срещне и с българската общност в Москва. Посещението на Екатерина Захариева е първото на външен министър на България в Москва от 2011 г. насам. Тази година България и Русия отбелязват 140 г. от установяване на двустранни дипломатически отношения. Русия е един от основните външнотърговски партньори на България и една от основните държави за входящ туризъм у нас.  511 000 руски туристи са посетили страната ни през 2018 г., което нарежда Русия на 6-о място по брой туристи в България. По данни на руската страна около 300 000 руски граждани притежават недвижими имоти у нас. Консулската ни служба в Москва годишно издава около 200 000 визи, което е около половината от броя на визите, издавани от всички български задгранични представителства. За 2018 г. двустранният стокообмен с Русия възлиза на 4,144 млрд. долара, като е отбелязан спад от 4,1 на сто в сравнение с предходната година. На Русия се падат 5,8 на сто от общия външнотърговски обмен на България.  Русия е и основен доставчик на страната ни на нефт, природен газ и ядрено гориво, както и основен партньор в модернизацията на АЕЦ „Козлодуй“. Сподели:", "date": "2019.10.20", "title": "Екатерина Захариева замина на среща със Сергей Лавров"}
{"url": "https://pik.bg/%D0%BE%D0%B1%D0%BD%D0%BE%D0%B2%D0%B5%D0%BD%D0%B0%D1%82%D0%B0-%D0%BA%D0%BB%D0%B8%D0%BD%D0%B8%D0%BA%D0%B0-%D0%BF%D0%BE-%D0%B8%D0%B7%D0%B3%D0%B0%D1%80%D1%8F%D0%BD%D0%B5-%D0%B8-%D0%BF%D0%BB%D0%B0%D1%81%D1%82%D0%B8%D1%87%D0%BD%D0%B0-%D1%85%D0%B8%D1%80%D1%83%D1%80%D0%B3%D0%B8%D1%8F-%D0%B2-%E2%80%9E%D0%BF%D0%B8%D1%80%D0%BE%D0%B3%D0%BE%D0%B2%E2%80%9D-%D1%89%D0%B5-%D0%B1%D1%8A%D0%B4%D0%B5-%D0%BE%D1%82%D0%BA%D1%80%D0%B8%D1%82%D0%B0-%D0%BD%D0%B0-24-%D0%BE%D0%BA%D1%82%D0%BE-news878272.html", "text": "На 24 октомври 2019 г. 11:30 часа ще бъде открита напълно обновената Клиника по изгаряне и пластична хирургия в УМБАЛСМ „Н. И. Пирогов” ЕАД, съобщиха за ПИК от пресцентъра на лечебното заведение. Средствата, с които се извърши цялостният ремонт, енергийната ефективност и преоборудването на сградата са по 2 направления – от Фонд за устойчиво градско развитие (ФУГР) по инициативата JESSICA и от Министерски съвет: -1. Дългосрочен инвестиционен заем от ФУГР за строително-ремонтни дейности и внедряване на мерки за енергийна ефективност от 5 947 138.56 лв., от които 1 724 670 лв. са рециклирани средства по Оперативна програма „Регионално развитие 2007 - 2013“, предоставени чрез Фонд на фондовете. -2. Средства, отпуснати с постановление на МС от декември 2018 г. за закупуване на апаратура , медицинско и немедицинско оборудване за Клиниката по изгаряния в размер на 4 359 000 лв. След ремонта клиниката е генерално ремонтирана и преоборудвана, в това число и с високотехнологична апаратура в 4 операционни зали и в реанимацията, където има 10 реанимационни бокса. Извършеният ремонт обхваща преустройство, реконструкция и модернизация на „Отделение по анестезиология и интензивно лечение“, „Отделение по изгаряния и пластична хирургия - деца“, „Операционен блок“, включително въвеждане на мерки за енергийна ефективност на цялата клиника. Цялата сграда е напълно обновена и енергийно ефективна. Поставени са и нови асансьори. В клиниката по изгаряне и пластична хирургия на „Пирогов” се намира уникалното за страната Отделение по изгаряне - деца. В него и в клиниката като цяло се лекуват най-сложните и тежки случаи на изгаряне от различен характер – термични, електрически, химически, поради радиационност, както и случаи на вродени аномалии, на дефекти с разнообразна етиология по телесната повърхност на деца и възрастни. Има общо 55 легла (45 лежащо-болни в отделенията и 10 реанимационни – възрастни пациенти и деца). В случай на тежка авария може да разгърне капацитета си и да поеме двойно повече пациенти. Сподели:", "date": "2019.10.20", "title": "Обновената Клиника по изгаряне и пластична хирургия в „Пирогов”  ще бъде открита на 24 октомври"}
{"url": "https://pik.bg/%D0%B5%D0%B2%D0%BE-%D0%BC%D0%BE%D1%80%D0%B0%D0%BB%D0%B5%D1%81-%D1%81%D0%B5-%D0%B1%D0%BE%D1%80%D0%B8-%D0%B7%D0%B0-%D1%87%D0%B5%D1%82%D0%B2%D1%8A%D1%80%D1%82%D0%B8-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D0%BA%D0%B8-%D0%BC%D0%B0%D0%BD%D0%B4%D0%B0%D1%82-%D0%B2-%D0%B1%D0%BE%D0%BB%D0%B8%D0%B2%D0%B8%D1%8F-news878240.html", "text": "В Боливия днес се произвежда първият тур на президентските избори, съобщава „Франс Прес”, цитиран от БНР. В тях досегашният президент Ево Моралес се бори за четвърти мандат. Той вече е 14 години на власт и на 59 години сега е най-възрастният действащ президент на страна в Латинска Америка. Основен противник на Моралес е бившият президент Карлос Меса. Той е на 66 години и беше боливийски лидер от 2003 до 2005 г. Различни допитвания дават малка преднина на Моралес пред Меса или равен резултат за двамата на първия тур. Според едно от тях и двамата отиват на втори тур. Друго допитване отрежда по 36 процента на всеки един от двамата. Икономическият растеж на Боливия е един от най-силните в региона - 4,2 процента през 2018 г., според данни на Световната банка. Това се дължи основно на национализацията на сектора на въглеводородите, решена от Моралес през 2006 г. и на предпазлива икономическа политика. Обществените приходи от въглеводородния отрасъл нараснаха от 673 милиона долара през 2005 г. на 2,28 милиарда долара през миналата година. Държавният контрол се разпростира и върху телекомуникациите, пенсионните фондове, водноелектрическите централи, летищата и минния добив. Благодарение на постъпленията на средства правителството инвестира в социални програми и обществени инфраструктури. Въпреки че Боливия е богата на минни ресурси, тя си остава една от най-бедните в региона. Но бедността все пак отстъпва. През 2010 г. бедни са били 45 процента от населението, а миналата година - 34,5 процента, според данни на Световната банка. Сподели:", "date": "2019.10.20", "title": "Ево Моралес се бори за четвърти президентски мандат в Боливия"}
{"url": "https://pik.bg/%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%BE%D1%82%D0%B8%D0%B2%D0%B0-%D0%B2-%D0%BF%D0%BB%D0%B5%D0%B2%D0%B5%D0%BD-%D0%B7%D0%B0-45-%D0%B3%D0%BE%D0%B4%D0%B8%D1%88%D0%BD%D0%B8%D0%BD%D0%B0%D1%82%D0%B0-%D0%BD%D0%B0-%D0%BC%D0%B5%D0%B4%D0%B8%D1%86%D0%B8%D0%BD%D1%81%D0%BA%D0%B8%D1%8F-%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82-%D0%B2-%D0%B3%D1%80%D0%B0%D0%B4%D0%B0-news878390.html", "text": "Министър-председателят Бойко Борисов е поканен в МУ - Плевен, по повод 45-та годишнина от основаването на университета. Това съобщиха от пресцентъра на висшето училище. На 21 октомври в 14,30 часа премиерът ще разгледа единствения по рода си Телекомуникационен ендоскопски център с експериментална операционна зала и виртуална зала със симулатори. Заедно със студенти и преподаватели в МУ - Плевен, Борисов ще присъства на демонстрация на 3D студиото за обучение. Ректорът проф. д-р Славчо Томов ще го запознае с високотехнологичния профил на висшето училище – развитие на телемедицината и роботизираната хирургия. След това министър-председателят ще посети аудиториите и лабораториите на най-новия факултет на МУ - Плевен, – Факултета по фармация. В зала „Амброаз Паре“ на ТЕЛЕЦ ще се проведе среща-разговор с министър-председателя Бойко Борисов. Сподели:", "date": "2019.10.20", "title": "Бойко Борисов отива в Плевен за 45-годишнината на медицинския университет в града"}
{"url": "https://pik.bg/%D0%B5%D0%B2%D0%B0%D0%BA%D1%83%D0%B8%D1%80%D0%B0%D1%85%D0%B0-5000-%D0%B4%D1%83%D1%88%D0%B8-%D0%B2-%D0%B8%D1%82%D0%B0%D0%BB%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D0%B1%D0%BE%D0%BC%D0%B1%D0%B0-%D0%BE%D1%82-%D0%B2%D0%BE%D0%B9%D0%BD%D0%B0%D1%82%D0%B0-news878411.html", "text": "Над  5000 души в Болцано, Северна Италия, бяха евакуирани заради бомба от Втората световна война. На находката се натъкнали строители при изкопни работи за нов търговски център, предаде AP. 60 000 души трябваше да останат по домовете си, докато трае обезвреждането на бомбата, което вече бе направено. Устройство бе открито в близост до жп гара и катедрала. Болцано е бомбардиран 13 пъти по време на войната, загиват 200 души, а 60% от града са били разрушени. Повече от 70 години след края на войната продължава откриването на невзривени бомби в Европа. Много често това се случва при строителни работи. Сподели:", "date": "2019.10.20", "title": "Евакуираха 5000 души в Италия заради бомба от войната"}
{"url": "https://pik.bg/%D1%80%D1%83%D1%81%D0%BA%D0%B8-%D0%BA%D0%BE%D0%BC%D0%BF%D0%B0%D0%BD%D0%B8%D0%B8-%D1%81%D0%B0-%D0%B7%D0%B0%D0%B8%D0%BD%D1%82%D0%B5%D1%80%D0%B5%D1%81%D1%83%D0%B2%D0%B0%D0%BD%D0%B8-%D0%B4%D0%B0-%D0%B8%D0%BD%D0%B2%D0%B5%D1%81%D1%82%D0%B8%D1%80%D0%B0%D1%82-%D0%B2-%D1%81%D1%8A%D1%80%D0%B1%D0%B8%D1%8F-news878277.html", "text": "Редица руски компании са проявили висок интерес да открият заводи и да произвеждат продукцията си в Сърбия. Това съобщи ТАСС, цитирана от „Фокус”. Руската агенция се позовава на информация от руското Министерство на промишлеността и търговията. Изявлението идва след подписването на меморандум за разширяване на индустриалното сътрудничество с Министерството на икономиката на Сърбия. Документът беше подписан по-рано, по време на посещението на руския премиер Дмитрий Медведев в Белград. „Получихме съответните сигнали от водещи руски компании, произвеждащи автомобили, осветителна техника, оборудване за железопътни линии, както и строителни материали“, се казва в съобщението на министерството, което уточнява, че става дума за инвестиции в Сърбия. Сподели:", "date": "2019.10.20", "title": "Руски компании са заинтересувани да инвестират в Сърбия"}
{"url": "https://pik.bg/%D0%B7%D0%BE%D1%80%D0%B0%D0%BD-%D0%B7%D0%B0%D0%B5%D0%B2-%D0%BE%D0%B1%D1%8F%D0%B2%D0%B8-%D0%B4%D0%B0%D1%82%D0%B0%D1%82%D0%B0-%D0%BD%D0%B0-%D0%BF%D1%80%D0%B5%D0%B4%D1%81%D1%80%D0%BE%D1%87%D0%BD%D0%B8%D1%82%D0%B5-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0%D1%80%D0%BD%D0%B8-%D0%B8%D0%B7%D0%B1%D0%BE%D1%80%D0%B8-news878426.html", "text": "Предсрочните парламентарни избори ще се състоят на 12 април 2020 година, заяви премиерът Зоран Заев след края на лидерската среща във Вила „Водно“ при президента Стево Пендаровски, предава македонското електронно издание “МКД“. СДСМ настояваше изборите да се проведат на 22 или 29 декември. Представителите на ВМРО-ДПМНЕ обаче поискаха друга дата през март или април. Накрая за 12 април беше постигнато споразумение. Лидерите на политическите партии се съгласиха, че преброяването трябва да се проведе догодина, но след приключването на предсрочните парламентарни избори. Сподели:", "date": "2019.10.20", "title": "Зоран Заев обяви датата на предсрочните парламентарни избори"}
{"url": "https://pik.bg/20-%D0%B3%D0%BE%D0%B4%D0%B8%D1%88%D0%B5%D0%BD-%D0%B2%D1%80%D0%B0%D1%87%D0%B0%D0%BD%D0%B8%D0%BD-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D1%88%D0%BE%D1%84%D0%B8%D1%80%D0%B0%D0%BB-%D0%BF%D0%B8%D1%8F%D0%BD-news878258.html", "text": "20-годишен шофьор предизвика катастрофа, а когато полицията му взела проба за алкохол, се оказало, че е пиян, съобщават от ОД на МВР във Враца, цитирани от „Конкурент”. Инцидентът е от снощи. Според информацията, около 20:00 часа автопатрул установил в квартал „Кулата” край Враца е самокатастрофирал „Фолксваген Венто“. Зад волана на немското возило бил 20-годишният М.Д. от областния град. Пробата му за алкохол отчела над 1.2 промила, затова му бил издаден талон за кръвен анализ, който водачът отказал да реализира, въпреки че бил съпроводен до спешния център. На нарушителя е издаден акт, а срещу него е образувано бързо производство, допълват от полицията. Сподели:", "date": "2019.10.20", "title": "20-годишен врачанин предизвика катастрофа. Шофирал пиян"}
{"url": "https://pik.bg/%D0%BB%D1%8E%D0%B1%D0%BE%D0%B2%D0%B5%D0%BD-%D1%82%D1%80%D0%B8%D1%8A%D0%B3%D1%8A%D0%BB%D0%BD%D0%B8%D0%BA-%D0%BD%D0%B8%D0%BA%D0%BE%D0%BB%D0%B5%D1%82%D0%B0-%D1%83%D1%80%D0%B5%D0%B4%D0%B8%D0%BB%D0%B0-%D0%B1%D0%B8%D0%B2%D1%88%D0%B8%D1%8F-%D1%81%D0%B8-%D0%BC%D1%8A%D0%B6-%D0%B2%D0%B0%D0%BB%D0%B5%D1%80%D0%B8-%D1%81-%D0%B1%D0%B8%D0%BB%D1%8F%D0%BD%D0%B0-%D0%B4%D0%BE%D0%BB---%D1%84%D1%83%D1%82%D0%B1%D0%BE%D0%BB%D0%B8%D1%81%D1%82%D1%8A%D1%82-%D0%BF%D0%BE%D0%B4%D0%BA%D1%83%D0%BF-news877777.html", "text": "В средата на лятото Валери Божинов се раздели с приятелката си Биляна Дол, но ето че двамата отново са намерили път един към друг. Футболистът на \"Ботев\" Враца е успял да измоли прошка от сръбкинята, след като тя го заряза заради многобройните му изневери. Той се заклел, че ще се промени, освен това бил много настоятелен и отрупвал брюнетката с подаръци, благодарение на което пак си спечелил благоволението ѝ. След раздялата в продължение на няколко седмици Биляна дори не искала да чува за Божинов, но малко по малко той отново се домогнал до нея чрез многобройни телефонни обаждания и съобщения. В началото сръбкинята се правела на студена и не отговаряла, накрая поддала на атаката му. Валери дори публично се покая пред почитателите си в социалната мрежа. \"Загубих голямата си любов...\", ожали се той с надеждата да измоли прошка от Дол. Запознати издават, че бившата му съпруга Николета Лозанова също му съдействала, за да оправи отношенията си с Биляна. Силиконовите хубавици отдавна са приятелки и провели разговор по женски, в който Лозанова убедила сръбкинята да даде още един шанс на изгонения Божинов. Плеймейтката много искала бащата на дъщеря ѝ да е спокоен и щастлив в личния си живот, за да е по-пълноценен и като родител. Дали обаче ще успеят да се задържат още дълго заедно, не е съвсем ясно. Известно е, че счупеното трудно се лепи, а и Божинов винаги е бил известен като непоправим женкар и любител на \"малки котета\", пише седмичник. Сподели:", "date": "2019.10.20", "title": "ЛЮБОВЕН ТРИЪГЪЛНИК: Николета уредила бившия си мъж Валери с Биляна Дол - футболистът подкупвал любимата си със скъпи подаръци"}
{"url": "https://pik.bg/%D1%81%D0%B5%D0%B2%D0%B5%D1%80%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%BD%D0%B5%D0%BF%D1%80%D0%B5%D0%BA%D0%BB%D0%BE%D0%BD%D0%BD%D0%B0-%D0%B5%D1%81-%D0%BD%D1%8F%D0%BC%D0%B0-%D0%B4%D0%B0-%D1%80%D0%B0%D0%B7%D1%80%D1%83%D1%88%D0%B8-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0%D1%82%D0%B0-%D0%BD%D0%B8-%D0%BC%D0%B5%D1%87%D1%82%D0%B0-news878285.html", "text": "”Макфакс“, цитирана от \"Фокус\". Европейският съюз допусна историческа грешка, но тази неправда няма да разколебае държавата, обществото или институциите, като вместо това те ще работят още повече за евроинтеграцията на Северна Македония, заявиха от управляващия „Социалдемократически съюз на Македония“ (СДСМ), предава скопската медия Според тях решението на европейските лидери да не дадат на Македония дата за започване на преговори за присъединяване няма да разруши „европейската мечта“ на гражданите на страната. „Затова е нужно да се проведат бързи парламентарни избори. Избори, колкото може по-скоро“, се казва още в изявлението на СДСМ. Изявлението на управляващата партия идва малко преди провеждането на инициираната от президента на Македония Стево Пендаровски среща на ръководителите на водещите партии в страната, на която се очаква да се уточнят детайлите около предсрочните парламентарни избори. Сподели:", "date": "2019.10.20", "title": "Северна Македония непреклонна: ЕС няма да разруши европейската ни мечта"}
{"url": "https://pik.bg/%E2%80%9E%D0%BB%D1%83%D1%84%D1%82%D1%85%D0%B0%D0%BD%D0%B7%D0%B0%E2%80%9D-%D1%81%D0%BF%D1%80%D1%8F-%D0%BF%D0%BE%D0%BB%D0%B5%D1%82%D0%B8-%D1%81%D1%82%D0%B0%D1%87%D0%BA%D1%83%D0%B2%D0%B0-news878344.html", "text": "Синдикатът на германските стюарди и стюардеси УФО (UFO) съобщи днес, че кабинният персонал на подразделенията на германския авиопревозвач Луфтханза (Lufthansa) ще стачкуват днес цял ден заради заплатите и пенсиите си, предаде Ройтерс. Подразделенията Джърмануингс (Germanwings), Юроуингс (Eurowings) Луфтханза СитиЛайн (Lufthansa CityLine) и СънЕкспрес (SunExpress) първоначално щяха да стачкуват от 03,00 часа до 09,00 часа по Гринуич (06,00-12,00 българско време), но профсъюзът днес посочи в изявление, че протестните действия ще продължат до полунощ местно време. Говорител на Луфтханза каза, че стачката е незаконна, тъй като статутът на УФО като преговарящ от името на кабинния персонал е под въпрос. В петък Луфтханза предложи на кабинния персонал увеличение на заплатата с 2 процента, което накара профсъюза да отмени планираната стачка в компанията майка на летищата Франкфурт и Мюнхен. Сподели:", "date": "2019.10.20", "title": "„Луфтханза”, спря полети, стачкува"}
{"url": "https://pik.bg/%D0%B2-%D1%87%D0%B8%D0%BB%D0%B8-%D0%B2%D1%8A%D0%B2%D0%B5%D0%B4%D0%BE%D1%85%D0%B0-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5-%D0%B2-%D0%BE%D1%89%D0%B5-%D1%82%D1%80%D0%B8-%D0%B3%D1%80%D0%B0%D0%B4%D0%B0-news878421.html", "text": "Президентът на Чили Себастиан Пинера въведе извънредно положение в още три града на страната и прилежащите им общини - Ла Серена, Кокимбо и Ранкагауа заради протестите, породени от повишението на цените на билетите за метрото, прераснали в безредици, предаде ТАСС. Извънредното положение ще е в сила за 15 дни и при необходимост ще бъде удължено. Извънредно положение заради протестите беше обявено вече в столицата на Чили Сантяго, в провинция Консепсион и в областта на Валпараисо. В Сантяго от снощи е въведен и полицейски час, който продължи от 22 до 07 часа местно време. Цените на билетите за метро бяха увеличени средно с 30 песо до максимално 850 песо (1,2 долара). Това породи протести, прераснали в насилие между демонстранти и силите на реда. Заради усложнената ситуация президентът Пинера отмени повишението на цените на пътуванията в обществения транспорт. Сподели:", "date": "2019.10.20", "title": "В Чили въведоха извънредно положение в още три града"}
{"url": "https://pik.bg/%D0%B2%D0%B8%D0%B6%D1%82%D0%B5-%D0%BA%D0%BE%D0%B8-%D1%81%D0%B0-22-%D1%83%D0%B4%D0%B8%D0%B2%D0%B8%D1%82%D0%B5%D0%BB%D0%BD%D0%B8-%D1%84%D0%B0%D0%BA%D1%82%D0%B0-%D0%BA%D0%BE%D0%B8%D1%82%D0%BE-%D0%BD%D0%B5-%D0%B7%D0%BD%D0%B0%D0%B5-%D0%B7%D0%B0-%D0%B7%D0%BE%D0%B4%D0%B8%D0%B8%D1%82%D0%B5-news878239.html", "text": "В човешката природа е заложено желанието да научава все повече и повече за себе си. Астрологията е един от похватите, с които си служим в този си стремеж. Тя е древна и мистична доктирна, затова може би няма да ви изненадаме, ако ви кажем, че има доста неща, които все още не знаете за нея. Сподели:", "date": "2019.10.20", "title": "Вижте кои са 22 удивителни факта, които не знае за зодиите"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D0%BE%D0%BA%D0%B0%D0%B7%D0%B0-%D0%B8%D0%B7%D0%B3%D1%80%D0%B0%D0%B6%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D0%BF%D1%8A%D1%80%D0%B2%D0%B8%D1%82%D0%B5-11-%D0%BA%D0%BC-%D0%BE%D1%82-%D0%B1%D0%B0%D0%BB%D0%BA%D0%B0%D0%BD%D1%81%D0%BA%D0%B8-%D0%BF%D0%BE%D1%82%D0%BE%D0%BA-news878397.html", "text": "Министър-председателят Бойко Борисов публикува във Фейсбук видео от изграждането на първите 11 км от газопреносната инфраструктура от българо-турската граница до българо-сръбската граница. \"Проектът „Разширение на газопреносната инфраструктура от българо-турската граница до българо-сръбската граница“ e част от концепцията за газов хъб Балкан. Първият етап от проекта за разширение на газопреносната инфраструктура на „Булгартрансгаз“ ЕАД включва преносен газопровод с дължина около 11 км. И газоизмервателна станция, разположена непосредствено до Компресорна станция „Странджа“, които утре се въвеждат в експлоатация. Това са и първите 11 изградени километра от проекта “Балкански поток” на територията на България. За строителството на газо-измервателната станция “Странджа” Булгартрансгаз е инвестирал 27.7 млн. лв., а за газопровода от българо-турска граница до станцията 47.9 млн. лв.\", написа Борисов. ВИЖТЕ ВИДЕОТО Сподели:", "date": "2019.10.20", "title": "ИЗВЪНРЕДНО В ПИК: Премиерът Борисов показа изграждането на първите 11 км от \"Балкански поток\""}
{"url": "https://pik.bg/%D1%80%D0%BE%D1%81%D0%B0%D1%82%D0%BE%D0%BC-%D0%BF%D0%BE%D0%B4%D0%BF%D0%B8%D1%81%D0%B0-%D1%81%D1%8A%D1%81-%D1%81%D1%8A%D1%80%D0%B1%D0%B8%D1%8F-%D0%B7%D0%B0-%D1%8F%D0%B4%D1%80%D0%B5%D0%BD-%D1%80%D0%B5%D0%B0%D0%BA%D1%82%D0%BE%D1%80-news878387.html", "text": "Руската държавна атомна корпорация \"Росатом\" съобщи, че е подписала със сръбското министерство на образованието, науката и развитието на технологиите споразумение за сътрудничество за изграждане на център за ядрени науки, технологии и иновации, съобщи Танюг. Това съвпада по време с посещението на руския премиер Дмитрий Медведев в Белград. Центърът, както съобщи \"Росатом\", ще има реактор с повече предназначения за изследвания с всички съпътстващи системи, оборудване и лаборатории. Центърът за ядрени науки, технологии и иновации, който заедно ще изградим в Сърбия, представлява иновативен проект, основан на най-развити ядрени технологии. Проектът е резултат от нашето дългосрочно сътрудничество в тази област и традиционните връзки на руските и сръбските ядрени изследователи, заяви директорът на \"Росатом\" Алексей Лихачов. Той посочи, че двете страни искат да осъществят на практика този проект възможно най-скоро. Сподели:", "date": "2019.10.20", "title": "\"Росатом\" подписа със Сърбия за ядрен реактор"}
