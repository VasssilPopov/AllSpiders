{"url": "https://pik.bg/%D0%B7%D0%B0%D1%80%D0%B0%D0%B4%D0%B8-%D1%81%D0%BA%D0%B0%D0%BF%D0%B0%D0%BD%D0%B8-%D0%BB%D0%BE%D0%BA%D0%BE%D0%BC%D0%BE%D1%82%D0%B8%D0%B2%D0%B8---%D0%B1%D0%B4%D0%B6-%D0%BF%D1%80%D0%BE%D0%BC%D0%B5%D0%BD%D1%8F%D1%82-%D1%80%D0%B0%D0%B7%D0%BF%D0%B8%D1%81%D0%B0%D0%BD%D0%B8%D1%8F-%D0%B8-%D0%BE%D1%82%D0%BC%D0%B5%D0%BD%D1%8F%D1%82-%D0%B2%D0%BB%D0%B0%D0%BA%D0%BE%D0%B2%D0%B5-news799054.html", "text": "В двете поделения на БДЖ - пътническите и товарните, дневно не достигат по около 30 локомотива и това е причината да бъдат отменяни редовни композиции, твърдят служители на родните железници. Около 60 електровоза, използвани за товарни превози са в трагично състояние, отбелязва \"Монитор\". Те отдавна са из депата в насипно състояние поради липса на специалисти след поредните съкращения на персонал и невъзможността да бъдат доставени резервни части и никой не знае дали и кога те ще бъдат отремонтирани. Най-тежка е ситуацията с чешките електровози, макар те да са по-нови в сравнение с произведените в Румъния, които вече са почти половин век. \"Дневно трябват поне 120 машини, а няма годни за движение и буквално се чака по гарите да пристигне някой влак, за да бъде взет локомотива му“, обясняват хора с дългогодишен стаж. Не ремонти по линиите, а липсата на локомотиви е в основаната на последните промени в разписанията. Така например от понеделник се спира движението влакове № 30240 Стара Загора – Карлово, № 30241 Карлово – Стара Загора и № 30135 Карлово – Сливен.От 27 ноември до 1 декември  няма да пътува и влак № 30130  от Сливен за Карлово. Закупилите билети пътници ще бъдат извозвани с автобуси. Сподели:", "date": "2018.11.25", "title": "Заради скапани локомотиви - БДЖ променят разписания и отменят влакове"}
{"url": "https://pik.bg/%D0%B8%D1%81%D0%BF%D0%B0%D0%BD%D0%B8%D1%8F-%D1%81%D0%B5-%D0%B2%D0%B4%D0%B8%D0%B3%D0%BD%D0%B0-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82-%D1%81%D1%80%D0%B5%D1%89%D1%83-%D0%BD%D0%B0%D1%81%D0%B8%D0%BB%D0%B8%D0%B5%D1%82%D0%BE-%D0%BD%D0%B0%D0%B4-%D0%B6%D0%B5%D0%BD%D0%B8-news799029.html", "text": "В Мадрид десетки хиляди се включиха в шествие, организирано от феминистка организация, която призоваваше за масов протест, и докато преминаваха през центъра на испанската столица, скандираха \"без повече жертви, искаме свобода\". Официалните данни сочат, че в Испания през тази година 44 жени са били убити от сегашните или бившите си партньори, отбелязва Асошиейтед прес. От 2003 г., когато в Испания започва да се води статистика, общият брой на жертвите е 999 - 972 жени и 27 деца. Вече над 10 години борбата срещу семейното насилие се е превърнала в приоритет в Испания и от 2004 г. в страната действа закон срещу този обществен бич. Шествия срещу насилието над жени имаше днес в над 40 големи и малки испански градове. Инициаторите им отбелязаха така Международния ден за премахване на насилието над жените, предаде Асошиейтед прес. Сподели:", "date": "2018.11.25", "title": "Испания се вдигна на протест срещу насилието над жени"}
{"url": "https://pik.bg/%D0%BF%D1%8A%D0%BB%D0%B5%D0%BD-%D1%88%D0%B0%D1%88-%D1%81%D0%B5%D0%BB%D0%BE-%D0%B1%D1%80%D0%B0%D0%BD%D0%B8-%D1%81-%D0%BF%D0%BE%D0%B4%D0%BF%D0%B8%D1%81%D0%BA%D0%B0-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D0%B8%D1%82%D0%B5%D0%BB-%D0%BD%D0%B0-%D0%BA%D0%B0%D0%BD%D0%B0%D0%B1%D0%B8%D1%81-news799032.html", "text": "Цяло село се вдигна, за да защити 69-годишният Кирил Димитров, от чиято къща криминалисти иззеха над 61 кг. канабис. За целта вече жителите на планинското селце Четирци са събрали и подписка, която ще депозират пред магистратите в областния град. \"Кирчо е страшно добър човек, отзивчив и се ползва с добро име сред нас. Помагал е на всеки, не е наркопроизводител“, коментират хора от невестинското село Четирци. Те се надяват подписката да е вид смекчаващо вината обстоятелство при определяне размера и видът на присъдата за Кирил Димитров. Към момента срещу Кирил се води наказателно производство, след като през септември т.г. криминалисти откриха нива с канабис в невестинското село Четирци. При последвал обиск в дома му бяха иззети буркани с канабис, като общото количество на наркотика бе близо 62 кг. Малко, след като Кирил беше задържан, Кюстендилският окръжен съд му наложи постоянна мярка за неотклонение „задържане под стража“. Сподели:", "date": "2018.11.25", "title": "ПЪЛЕН ШАШ: Село брани с подписка производител на канабис"}
{"url": "https://pik.bg/%D0%BD%D0%B5%D0%B2%D0%B5%D1%80%D0%BE%D1%8F%D1%82%D0%BD%D0%BE-%D1%83%D1%87%D0%B5%D0%BD%D0%B8-%D0%BE%D1%82%D0%BA%D1%80%D0%B8%D1%85%D0%B0-%D1%83%D0%BD%D0%B8%D0%B2%D0%B5%D1%80%D1%81%D0%B0%D0%BB%D0%BD%D0%BE-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%BE-%D1%81%D1%80%D0%B5%D1%89%D1%83-%D1%80%D0%B0%D0%BA%D0%B0-news799033.html", "text": "В рамките на изследването маноза била добавяна в храната и водата на мишки, засегнати от рак на панкреаса, на кожата или на белите дробове, или била давана перорално на гризачите. Оказало се, че въпросната хранителна добавка потиска растежа на туморите и не предизвиква странични ефекти. След това животните били лекувани с два често използвани при химиотерапия препарата - цисплатин и доксорубицин. Резултатите показали, че манозата не само намалила размерите на туморите, но и увеличила продължителността на живота на някои гризачи. За растежа на раковите тъкани е нужна глюкоза, но манозата може да блокира поглъщането на въглехидрати от раковите клетки. Освен това тя не пречи на здравите тъкани да поглъщат глюкоза. Ефектът от манозата бил проучен върху клетъчни култури на различни видове рак, включително левкемия, остеосарком, рак на яйчниците и на червата. Някои клетки реагирали на ефекта от манозата, докато други продължили да се делят. Учените са си поставили за цел да разберат защо манозата действа избирателно и дали ще е ефикасна при лечение на рак у хората. Учени от Института за онкологични изследвания във Великобритания установиха в експерименти със засегнати от различни видове рак мишки, че манозата, която се приема като хранителна добавка, може да забави растежа на злокачествени тумори и да усили ефекта от химиотерапията, съобщи Юрик алърт. Сподели:", "date": "2018.11.25", "title": "НЕВЕРОЯТНО: Учени откриха универсално лекарство срещу рака"}
{"url": "https://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%BD%D0%B0%D0%BC%D0%B5%D1%80%D0%B8%D1%85%D0%B0-%D1%82%D1%8F%D0%BB%D0%BE%D1%82%D0%BE-%D0%BD%D0%B0-60-%D0%B3%D0%BE%D0%B4%D0%B8%D1%88%D0%B5%D0%BD-%D0%BC%D1%8A%D0%B6-%D0%BA%D1%80%D0%B0%D0%B9-%D0%B1%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4-news799025.html", "text": "Дошлите бързо полицаи и медици установиха, че няма следи от насилие. Вероятната причина за внезапната смърт на човека е масивен инфаркт. Установява се самоличността на починалия мъж. Той вероятно е тръгнал пеш към село Покровник и е получил сърдечен удар. Рано сутринта днес около 60-годишен мъж беше открит мъртъв до Покровнишкия мост край Благоевград. Сподели:", "date": "2018.11.25", "title": "Трагедия: Намериха тялото на 60-годишен мъж край Благоевград"}
{"url": "https://pik.bg/%D1%87%D0%B8%D1%81%D1%82%D0%BA%D0%B0-%D0%BF%D1%80%D0%B5%D0%BC%D0%B0%D1%85%D0%BD%D0%B0%D1%85%D0%B0-%D0%BD%D0%B0%D0%B4-1500-%D0%B8%D0%B7%D0%BE%D1%81%D1%82%D0%B0%D0%B2%D0%B5%D0%BD%D0%B8-%D0%BA%D0%BE%D0%BB%D0%B8-%D0%BE%D1%82-%D0%B2%D0%B0%D1%80%D0%BD%D0%B5%D0%BD%D1%81%D0%BA%D0%B8%D1%82%D0%B5-%D1%83%D0%BB%D0%B8%D1%86%D0%B8-news799031.html", "text": "Над 1500 стари автомобила са премахнати от улиците на Варна, след като през миналата година е започнала широкомащабна акция по разчистване на излезли от употреба моторни превозни средства, гниещи по улици и паркинги в града. Около 200 автомобила са предадени за рециклиране, след като не са били потърсени от собствениците си в рамките на установения 3-месечен срок, предава \"Монитор\". В момента на паркинга в Южната промишлена зона под Аспаруховия мост има около 150 стари коли, които са били принудително преместени с техническо средство тип “паяк“. Те са на незаинтересовани собственици, които след маркирането им със специалните стикери и след уведомление, не са ги преместили в частните си имоти, но и не са ги предали и на лицензирана фирма за разкомплектоване. На общинския паркинг автомобилите остават до следващите 3 месеца и ако и тогава собствениците им не ги приберат, ще бъдат предадени за разкомплектоване. Директорът на Младен Иванов подчерта, че след като информират собствениците на стари автомобили, голяма част от тях сами преместват превозните средства в свои имоти или ги предават за рециклиране. общинското предприятие \"Паркинги и синя зона“ Сподели:", "date": "2018.11.25", "title": "ЧИСТКА: Премахнаха над 1500 изоставени коли от варненските улици"}
{"url": "https://pik.bg/%D0%B7%D0%B0%D0%BB%D0%BE%D0%B2%D0%B8%D1%85%D0%B0-%D0%B8%D0%B7%D0%BF%D0%B5%D1%87%D0%B5%D0%BD-%D1%88%D0%BC%D0%B5%D0%BA%D0%B5%D1%80-%D1%83%D1%87%D0%B0%D1%81%D1%82%D0%B2%D0%B0%D0%BB-%D0%B2-%D0%BA%D1%83%D0%BF-%D1%82%D0%B5%D0%BB%D0%B5%D1%84%D0%BE%D0%BD%D0%BD%D0%B8-%D0%B8%D0%B7%D0%BC%D0%B0%D0%BC%D0%B8-news799030.html", "text": "Посредник в много телефонни измами в страната заловиха ченгетата в Смолян. 49-годишният К. К. от град Кресна е заловен на автогарата в квартал \"Устово\" в областния град след сигнали на две измамени възрастни жени от областния град. Двете жени са \"атакувани\" от измамниците в петък. Около 13 часа полицаите получават съобщение от 77-годишна жена от Смолян, за това, че неизвестно лице се е обадило на ползвания от нея стационарен телефон и се представило за полицай от криминална полиция. Мъжът й съобщил, че същата участва в телефонна измама и трябва да съдейства на полицията. По този начин я мотивирали да предаде на неизвестно лице 6 000 лв. и около 40 гр. златни накити. Жената предала парите и златните накити на 60-годишен мъж от гр.Смолян. През цялото време той получавал указания по телефона какво точно трябва да направи, като бил заблуден, че разговаря със съседа си, а всъщност разговарял с един от измамниците, предава \"Марица\". Около 14.15 часа измамниците се обаждат и на 74-годишина жена от гр.Смолян. Неизвестен мъж се обадил на ползвания от нея стационарен телефон, като се е представил за полицейски служител и ? съобщил, че същата участва в телефонна измама. Мъжът я заплашил по телефона, че ще я убие и по този начин я принудил да остави пред дома си всичките си налични пари. Жената предала сумата от 1030 лв. на непознато лице. Последват оперативно-издирвателни мероприятия, в резултат на които е задържан на автогарата посредника, който се опитал да замине с получените от измамите суми. Същият е съпричастен в извършването на телефонни измами и в други райони на страната, като неговата роля е да получи от измамените съответните суми и да ги предаде на лицата, които организират схемата, заявиха от полицията. Сподели:", "date": "2018.11.25", "title": "Заловиха изпечен шмекер, участвал в куп телефонни измами"}
{"url": "https://pik.bg/%D0%B8%D0%B4%D0%B5-%D0%BB%D0%B8-%D0%B5%D0%BF%D0%B8%D0%B4%D0%B5%D0%BC%D0%B8%D1%8F-%D0%BD%D0%BE%D0%B2%D0%B8-240-%D0%B1%D0%BE%D0%BB%D0%BD%D0%B8-%D0%BE%D1%82-%D1%81%D0%BF%D0%B8%D0%BD-%D0%BE%D1%82-%D0%BD%D0%B0%D1%87%D0%B0%D0%BB%D0%BE%D1%82%D0%BE-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0-news799060.html", "text": "С тях общо броят на серопозитивните от 1983 година, когато беше установен първият случай в България, те стават малко над 2700 човека, допълни д-р Върлева. Според нея новооткритите случаи са несравнимо по-малко, отколкото в повечето европейски държави. През миналата година за същия период са установени 242-ма с вируса на СПИН. През 1996 г. е въведена трикомпонентната антиретровирусна терапия, благодарение която животът на заразените се увеличава с над 20 години. Факторите, които пречат на лечението са алкохолът или високите нива на стрес например. Около 20 000 лв. излиза терапията на един заразен с вируса на СПИН годишно. В зависимост от състоянието му и необходимата доза и комбинация от антиретровирусна терапия сумата може да варира, но незначително. На 300 000 лв. възлиза курсът на лечение на един инфектиран за 15-20 години, колкото обикновено е преживяемостта на носителите на ХИВ вируса. Грипоподобни симптоми две седмици след заразяването подсказват инфекциятга, припомниха лекари. В следващите пет – осем, дори десет години тя е безсимптомна. Когато вирусът достигне висноки нива в организма започват чести съпътстващи инфекции с други заболявания, като гъбичните са най-чести. Безплатни и анонимни изследвания за вируса на СПИН ще се проведат до 30 ноември в 27 града в страната. Те са в рамките на Европейска седмица на тестването за ХИВ и вирусни хепатити. Тестването и консултациите ще бъдат в градовете Благоевград, Бургас, Варна, Велико Търново, Видин, Враца, Габрово, Добрич, Кърджали, Кюстендил, Ловеч, Монтана, Пазарджик, Перник, Плевен, Пловдив, Разград, Силистра, Сливен, Смолян, София, Софийска област, Стара Загора, Търговище, Хасково, Шумен и Ямбол. Нови 240 случая на заразени с вируса на СПИН са открити от началото на годината у нас. Това съобщи д-р Тонка Върлева, директор на Програма \"Превенция и контрол на ХИВ/СПИН\" към Министерството на здравеопазването, пише \"Монитор\". Данните показват, че най-уязвимите възрастови групи са младежите, които тепърва започват да водят полов живот - от 15 до 19 години, и хората в активна възраст - от 20 до 44 години. Сподели:", "date": "2018.11.25", "title": "ИДЕ ЛИ ЕПИДЕМИЯ: Нови 240 болни от СПИН от началото на годината"}
{"url": "https://pik.bg/%D1%81%D1%82%D1%80%D0%BE%D0%B8%D1%85%D0%B0-%D0%B8%D1%82%D0%B0%D0%BB%D0%B8%D0%B0%D0%BD%D1%81%D0%BA%D0%B8%D1%82%D0%B5-%D0%B2%D0%BE%D0%B5%D0%BD%D0%BD%D0%B8-%D0%BD%D0%B0-%D0%B4%D0%B8%D0%B5%D1%82%D0%B0-%D0%B7%D0%B0-%D0%BE%D1%82%D1%81%D0%BB%D0%B0%D0%B1%D0%B2%D0%B0%D0%BD%D0%B5-news799034.html", "text": "Министърът на отбраната на Италия Елизабета Трента обяви, че военнослужещите в сухопътните войски, военновъздушните сили и военноморския флот преминават на диета до постигането на идеалния за всеки един от тях тегло. Сподели:", "date": "2018.11.25", "title": "Строиха италианските военни на диета за отслабване"}
{"url": "https://pik.bg/%D0%BC%D0%B5%D1%80%D0%BA%D0%B5%D0%BB-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82-%D1%83%D1%81%D0%BF%D1%8F%D1%85%D0%BC%D0%B5-%D0%B4%D0%B0-%D1%81%D1%8A%D0%B7%D0%B4%D0%B0%D0%B4%D0%B5%D0%BC-%D0%B5%D0%B4%D0%B8%D0%BD-%D0%B4%D0%B8%D0%BF%D0%BB%D0%BE%D0%BC%D0%B0%D1%82%D0%B8%D1%87%D0%B5%D1%81%D0%BA%D0%B8-%D1%88%D0%B5%D0%B4%D1%8C%D0%BE%D0%B2%D1%8A%D1%80-news799036.html", "text": "\"Изключително тъжно е, че Великобритания излиза от ЕС след 25 години членство“, заяви тя пред репортери в белгийската столица. \"Миля, че успяхме да създадем един дипломатически шедьовър в една изключително трудна ситуация“, категорична бе тя. Германският канцлер Ангела Меркел заяви, че напуска извънредната среща на върха в Брюксел със смесени чувства, предаде БГНЕС. Сподели:", "date": "2018.11.25", "title": "Меркел за Брекзит: Успяхме да създадем един дипломатически шедьовър"}
{"url": "https://pik.bg/%D0%B2%D0%BA%D0%B0%D1%80%D0%B0%D0%B2%D0%B0%D1%82-%D0%BD%D0%BE%D0%B2-%D1%87%D0%B0%D1%81-%D0%B2-%D1%83%D1%87%D0%B8%D0%BB%D0%B8%D1%89%D0%B0%D1%82%D0%B0-%D0%BE%D0%B1%D1%83%D1%87%D0%B0%D0%B2%D0%B0%D1%82-%D0%B4%D0%B5%D1%86%D0%B0%D1%82%D0%B0-%D0%BD%D0%B0-%D1%82%D0%BE%D0%BB%D0%B5%D1%80%D0%B0%D0%BD%D1%82%D0%BD%D0%BE%D1%81%D1%82-%D1%83%D0%B2%D0%B0%D0%B6%D0%B5%D0%BD%D0%B8%D0%B5-%D0%B8-%D0%BF%D0%B0%D1%82%D1%80%D0%B8%D0%BE%D1%82%D0%B8%D0%B7%D1%8A%D0%BC-news799035.html", "text": "Експертите вече подготвят новата стратегия, чиято цел ще е да определи ценностите, които децата трябва да притежават. И сега училищата и детските градини осъществяват възпитателна дейност, но параметърът ѝ не е дефиниран. Сред заложените цели в проекта са учениците да знаят какво е толерантност, уважение и патриотизъм. \"Това не означава, че ще бъде иззета функцията на семейството. Напротив, всички деца, които влизат в класната стая, влизат с различни ценности, с различно възпитание. Смятаме, че има едни общочовешки ценности, които трябва да се развият и на които ние изключително много държим\", заяви заместник-министърът на образованието и науката Таня Михайлова. От синдикат \"Образование\" дори предлагат учителите да пишат оценки на база поведението на децата в училище. \"Оценка за дисциплината на съответния ученик - нещо, което би демонстрирало неговите умения да живее в социални общности и би гарантирало правата на другите деца. Наше изследване показа, че в повечето от страните има такава оценка\", каза синдикатът от \"Образование\" - КТ \"Подкрепа\" Юлиан Петров. Часове по възпитание влизат в програмата на учениците. Идеята е на Министерството на образованието, съобщава \"Нова телевизия\". Сподели:", "date": "2018.11.25", "title": "Вкарават нов час в училищата: Обучават децата на толерантност, уважение и патриотизъм"}
{"url": "https://pik.bg/%D0%B1%D0%B8%D0%B7%D0%BD%D0%B5%D1%81%D1%8A%D1%82-%D0%BA%D1%83%D1%86%D0%B0-%D0%BA%D1%8A%D0%BD%D1%87%D0%BE-%D1%81%D1%82%D0%BE%D0%B9%D1%87%D0%B5%D0%B2-%D0%B3%D0%BE-%D0%B7%D0%B0%D0%BA%D1%8A%D1%81%D0%B0-%D0%B7%D0%B0-%D1%82%D1%83%D1%80%D0%B8%D1%81%D1%82%D0%B8-%D0%B2-%D0%B1%D0%B0%D1%80%D0%BE%D0%B2%D1%81%D0%BA%D0%BE%D1%82%D0%BE-%D1%81%D0%B8-%D0%B8%D0%BC%D0%B5%D0%BD%D0%B8%D0%B5-%D0%BA%D1%80%D0%B0%D0%B9-%D1%81%D0%B0%D0%BD%D0%B4%D0%B0%D0%BD%D1%81%D0%BA%D0%B8-%D0%B7%D0%B0%D0%BC-news798705.html", "text": "Известният заможен социолог Кънчо Стойчев, който си направи баровско имение върху 600 дка в санданското с. Зорница, явно е закъсал сериозно за клиенти и не може да напълни 11-те си къщи за гости, след като е решил да жертва едната и да направи в нея винарна, пише струма.бг. Идеята му е в къща №3, където цената за нощувка на вечер е 700 лв., а през деня почиващите могат да пият кафе по 5 лв. и да хапват купичка супа за 30 лв., да бъде обособена самостоятелна винарна за преработка на 10 тона грозде годишно и производство на 5 тона вино. В къщата социологът иска да има избено помещение, място за прием на гроздето, зала за опаковки и бутилиране, зала за депозит и съхранение в съдове, зала за ферментация на червените вина, лаборатория и баня с WC. Предвидено е производствените помещения да се измиват един път годишно, а през останалото време да се извършва сухо почистване, съдовете за съхранение на готовата продукция пък ще се мият извън сградата. Бъдещата винарна бе въведена в експлоатация като място за нощувка на ВИП клиенти през февруари миналата година и фактът, че оттогава не са минали и 2 години, а социологът трябва да налее още немалко средства в преустройството й, е показателен за посещаемостта в баровския комплекс. Кънчо Стойчев действа чрез семейната фирма „Борго ла Виня” ООД, в която той и съпругата му Ирена участват с по 37 300 лв., които всъщност са непарична вноска, равняваща се на оценката на терена от 4,035 дка в местността Зигвели на с. Зорница, което е застроената част от семейното имение. Фирмата се управлява от социолога и сина му Марко, кръстен на дядо си – единият от Братя Мормареви /б.р. литературен псевдоним на писателския екип Марко Стойчев и Мориц Йотов, създал множество сценарии за популярни филми/. Стойчеви се заселиха в Зорница преди десетина години и през 2014 г. набързо изкупиха от жители на това и съседните села Хотово, Спатово, Лозеница и Кърланово нивите им, с което заформиха едно солидно имение от 600 дка, засадени предимно с лозя. Първоначално в затворения комплекс се появиха 6 каменни къщи в мексикански стил, после в съседство бяха направени още 5 къщи за гости. В комплекса има малка винарска изба с доста оскъден асортимент от вина, което най-вероятно ще бъде коригирано с пускането в експлоатация на новата винарна. През 2015 година Стойчев поиска да прекара водопровод от минералния извор от с. Левуново до с. Зорница с трасе от около 14 километра, получи благословията на тогавашния ОбС в Сандански, хората от Левуново обаче не приеха добре идеята да им вземат минералната вода и на два пъти окупираха залата на ОбС в знак на протест. Социологът обаче в крайна сметка обяви, че сам се отказва от идеята за минералния водопровод, понеже водата щяла да загуби част от температурата си, докато стигне до него. Освен селището в Зорница, където прекарва част от времето си, Кънчо Стойчев е съсобственик и на голф комплекс на морето с хотел, ширещ се върху 1000 дка, в който са вложени 103 млн. евро. Сподели:", "date": "2018.11.25", "title": "БИЗНЕСЪТ КУЦА: Кънчо Стойчев го закъса за туристи в баровското си имение край Сандански! Заможният социолог ще прави изба"}
{"url": "https://pik.bg/%D0%B2%D0%B8%D1%81%D0%BE%D0%BA%D0%BE-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D1%83%D0%BA%D1%80%D0%B0%D0%B9%D0%BD%D0%B0-%D0%BE%D0%B1%D0%B2%D0%B8%D0%BD%D0%B8-%D1%80%D1%83%D1%81%D0%B8%D1%8F-%D0%BE%D1%82%D0%BA%D1%80%D0%B8%D1%85%D0%B0-%D0%BE%D0%B3%D1%8A%D0%BD-%D0%BF%D0%BE-%D0%BD%D0%B0%D1%88%D0%B8-%D0%BA%D0%BE%D1%80%D0%B0%D0%B1%D0%B8-%D0%B2-%D1%87%D0%B5%D1%80%D0%BD%D0%BE-%D0%BC%D0%BE%D1%80%D0%B5-%D0%B8%D0%BC%D0%B0-%D0%B8-%D1%80%D0%B0%D0%BD%D0%B5-news799061.html", "text": "Украинският флот обвини Русия, че е открила огън по негови кораби в Черно море, като е ударила един от тях и е бил ранен член на екипажа, предава БТА. Съобщението се появи на страницата на украинските ВМС във Фейсбук в края на ден, изпълнен с нарастващо напрежение. Преди това Русия не позволи на три украински военни кораба да минат през Керченския проток и да влязат в Азовско море, като прегради протока с голям танкер. Спорът възникна, след като украинският военноморски флот съобщи сутринта, че кораб на руската брегова охрана се е врязал в негов влекач, който се е движел заедно с два украински бронирани катера от Одеса в Черно море към Мариупол в Азовско море, минавайки през Керченския проток. Киев заяви, че руската брегова охрана е действала открито агресивно срещу украинските плавателни съдове и от удара, нанесен от един от нейните катери, е повредено машинното отделение и обшивката на влекача. Загубен е бил и спасителен сал. В съобщението на украинския флот се казва, че руската страна е била своевременно информирана за маршрута на украинските съдове. Сподели:", "date": "2018.11.25", "title": "ВИСОКО НАПРЕЖЕНИЕ: Украйна обвини Русия: Откриха огън по наши кораби в Черно море, има и ранени"}
{"url": "https://pik.bg/%D0%B1%D0%B8%D0%B1%D0%BB%D0%B5%D0%B9%D1%81%D0%BA%D0%B0-%D0%B1%D0%B8%D0%BB%D0%BA%D0%B0-%D1%86%D0%B5%D1%80%D0%B8-100-%D0%B1%D0%BE%D0%BB%D0%B5%D1%81%D1%82%D0%B8-news798955.html", "text": "Единствената билка, вписана като универсален лек за всички болести в Библията и Корана, е черният кимион. В древността той бил най-използван в Египет, а мнозина се отнасят към него като към панацея. Проведени световни проучвания в над 200 държавни показват, че той влияе благоприятно върху голям брой заболявания, по-специално автоимунни – като множествена склероза, ревматоиден артрит, псориазис, астма, алергия, алергичен ринит, както и намаляване на холестерола и триглицеридите, диабет, високо кръвно налягане, екзема, акне, бронхит, пневмония и синузит, гастрит, язва, хеликобактерна инфекция, чернодробни заболявания, хронична умора, лошо движение, рак. Ето как се провежда лечението с масло от кимион или неговите семена при различни заболявания. При нервни разстройства – добавете една чаена лъжичка лечебно масло към кафето си. Изпийте го и то ще премахне стреса и напрежението, които чувствате. Против кашлица – с него се намазват гърдите и гърба, като непосредствено след нанасянето на маслото се изпива и чаена лъжичка от него. Добре е процедурата да се прилага преди сън, за да може болният да си е легнал и да е отпуснат. Срещу умора – за да премахнете умората от тялото си, ви трябва чаша прясно изцеден сок от портокали, в който ще добавите чаена лъжичка масло. По една чаша дневно се изпива в продължение на 10 дена. За болести на паметта – пригответе си чай от мента. Налейте си в чаша 100 милилитра от чая и добавете към него чаена лъжичка масло. Приемайте по един такъв чай един път дневно за период от 10 дена. Като антивъзпалително средство – настържете малко карамфил и вземете от него чаена лъжичка. Смесете го със супена лъжица масло. Добре е да добавите лека към предварително приготвен чай от мента и да го разтворите вътре. В борбата с високия холестерол – просто разтворете чаена лъжичка от маслото в любимата ви гореща напитка. Приемайте веднъж дневно. Облекчаване на болките при ревматизъм – болезнените зони се намазват директно с маслото. Непосредствено с това всеки ден се изпива по чаена лъжичка масло от семенцата. За постигане на добри и трайни резултати продължете лечението 15 дена. Срещу главоболие – с лечебното масло се намазват зоните около горния край на очите и близо до ушите. Продължете лечението 3 дена за трайни резултати. Срещу киселини – лечението продължава 5 дена. Два пъти на ден изпивайте чаша топло мляко с разтворена в него чаена лъжичка лечебно масло. При проблеми с очите – преди сън намазвайте зоната около очите с маслото. Всеки ден изпивайте по чаша морковен сок с разтворена в него чаена лъжичка от маслото. Продължителността на лечението е 30 дена. За сваляне на кръвно – всеки ден в чаша топла напитка разтваряйте чаена лъжичка масло от черен кимион. Добре е да приемате сутрин. За превенция от настинки – всеки ден се изяжда по супена лъжица мед, смесена с чаена лъжица лечебно масло. Срещу камъни в бъбреците – смесват се по 250 грама мед и семенца от черен кимион. В 170 милилитра топла вода се разтварят 2 чаени лъжички от сместа и се изпива на гладен стомах. За подсилване на организма – запарете в 250 милилитра вода 3 зърна от подправката. Разделете на равни количества и ги изпийте през деня. Сподели:", "date": "2018.11.25", "title": "Библейска билка цери 100 болести"}
{"url": "https://pik.bg/%D0%B7%D0%B0%D0%BF%D0%BB%D0%B0%D1%82%D0%B8%D1%82%D0%B5-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D1%81%D0%BA%D0%BE%D1%87%D0%B8%D1%85%D0%B0-%D0%BD%D0%B0%D0%B4-1000-%D0%BB%D0%B5%D0%B2%D0%B0-news799010.html", "text": "Средната работна заплата в Пловдивско мина психологическата граница от 1000 лева. Брутното възнаграждение на заетите в Пловдив и областта през месец септември е било точно 1009 лева, показват последните данни на НСИ, обобщени от \"Марица\". Скокът между август и септември е наистина \"лъвски\" - 40 лева отгоре, но въпреки това Пловдивска област остава на опашката след София, Стара Загора, Враца, Варна и Разград. Работодателите очевидно са развързали кесиите си поради липса на кадри в региона, коментират анализатори на трудовия пазар. Брутно възнаграждение от 1009 лева на служител излиза на шефовете около 1200 лева. С хубавите новини дотук - работещият обаче взима чисто едва 783 лева. От началото на годината заплатите плавно растат всеки месец, отчитат статистиците. В Пловдивско през януари например работниците са се разписвали масово на фишове за 943 лева. Така за девет месеца се оказва, че забогатели с 66 лева. Сподели:", "date": "2018.11.25", "title": "Заплатите в Пловдив скочиха над 1000 лева"}
{"url": "https://pik.bg/%D1%82%D0%BE%D1%82%D1%8E-%D0%BC%D0%BB%D0%B0%D0%B4%D0%B5%D0%BD%D0%BE%D0%B2-%D0%B1%D0%B8%D0%B2%D1%88-%D1%81%D0%BE%D1%86%D0%B8%D0%B0%D0%BB%D0%B5%D0%BD-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BF%D1%80%D0%B5%D0%B4-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%BC%D0%B5-%D0%BF%D0%BE%D0%B2%D0%B8%D0%BA%D0%B0-%D0%B2-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BE-news799018.html", "text": "Тотю Младенов е бивш министър на труда и социалната политика в първото правителство на Бойко Борисов. Роден е на 19 юни 1964 г. във Враца. Завършва средно специално образование в строителния техникум \"Г. С. Раковски\", а после - и Висшия институт по архитектура и строителство в София. От есента на 1991 г. е координатор в Синдикалния регионален съвет на КТ \"Подкрепа\" във Враца, а от 1992 г. е избран за негов председател. През 1995 г. заема поста конфедерален секретар по информационната политика на КТ \"Подкрепа\", София, а през 1997 г. става конфедерален секретар по социалната политика. На 15 март 2002 г. става изпълнителен директор на \"Главна инспекция по труда\". Участва в работни групи по създаване на законите за допълнителното доброволно пенсионно осигуряване и Кодекса за задължителното допълнително пенсионно осигуряване. На местните избори на 4 ноември 2007 г. е избран за кмет на община Враца, издигнат от партия ГЕРБ. Женен е, има син. - Враца за мен е всичко, защото по бащина линия аз съм кореняк врачанин, а по майчина линия съм от Трявна. И двата града са ми на сърцето. Родителите ми – Марийка и Младен Младенови, макар и доста възрастни и немного здрави, са живи. Много хубави спомени имам от детството. Имах много приятели. Беше голяма веселба. - Футбол. Непрекъснато футбол. Това беше основното ни занимание. В махалата – от сутрин до вечер. Къщата ни е до училище „Софроний Врачански“. Там се самоорганизирахме и си правехме турнири. После започнах да тренирам баскетбол. И така активно близо 10 години. - Да, всичко. И чавдарче, и пионерче, комсмол, бригади. - Много ми се караха вкъщи заради спорта. Преподавателите, особено в прогимназията, непрекъснато казваха: „Абе, умно момче, ама то играе по цял ден. Не е ясно кога намира време за уроците?!“. Справях се и с едното, и с другото. - Имаше една ексцесия, когато завършвах строителния техникум. Било е 1983 г. Това беше времето на Андропов. Имаше сух режим. Ходеха хайки – от всяко училище по един учител. Обикаляха заведенията. А аз по това време съм на 19 години, четвърти курс, завършвам, дипломирам се и се готвя да кандидатствам. Хванаха ни обаче, че пием бира в девет и половина вечерта. Бира. Казаха, че ще ми намалят поведението. А тогава, ако ти намалят поведението, не можеш да кандидатстваш. Не знам как и с какъв зор се отървахме. Беше голямо преживяване за една голяма глупост. Така ме приеха във ВИАС за строителен инженер по ВиК, преди да вляза в казармата. - Отбих военната си служба от 1983-та до 1985 г. Няколко месеца бях в КЕЧ-а на ПВО и ВВС, където е американското посолство. - Точно защото съм завършил строителен техникум като техник. След това ме прехвърлиха в щаба на ПВО и ВВС. И там ме взеха като строител. Основно се занимавах с чертане. Гонки и извращения не е имало. - По-скоро родителите ми. Баща ми беше завършил във Варна икономика на строителството, преди това - и строителния техникум във Враца. Цялата си кариера е изкарал в СМК – Враца. През последните години беше зам.-генерален директор. По-големият ми брат пък е архитект. Така станах строителен инженер. Обичах си много професията. Дипломирах се точно в бурната 1990 г. - В София. Трябваше да се дипломирам през февруари, но тогава участвахме в студентските стачки срещу Луканов и в затварянето на университетите. Участвах от началото до края. Затова се дипломирах чак в края на лятото. - В моя род – и по бащина, и по майчина линия, включително и аз, няма нито един член на БКП. Напротив, те са имали доста проблеми. И техните родители – също. - Дядо ми Цено от Враца беше тенекеджия. Имаше фирма, хранеше работници. Занаятчиите и по-предприемчивите обаче в този период не ги долюбваха. В Трявна, на майка ми баща ѝ, дядо Тотю, на когото съм кръстен, е имал фабрика за бутилиране на газирани напитки, на лимонада. Всичко е национализирано. Спомням си, дядо ми при комунизма получаваше 14 лева пенсия, защото работел. А той е започнал да работи от 14 години. И работи до 89-годишен. Почина на 93. - Стана много случайно. Когато се дипломирах през 1990 г., започнах работа в СМК - Враца. Близо 12 месеца работих в една проектантска организация там. Фирмата обаче беше ликвидирана и трябваше да направя своя избор. Може би щях да замина да работя зад граница. Но пък през 1991 г. имаше избори. Поканиха ме да отида като застъпник към СДС в една от секциите. Тогава ме харесаха няколко души, които работеха в КТ \"Подкрепа\". То голяма разлика между конфедерацията и СДС нямаше. Чак впоследствие се разграничиха. Възложиха ми задачи. В началото на 1992 г. на една отчетно-изборна конференция ме предложиха да оглавя местната структура на синдиката. И го оглавих. - Всичко беше учене в движение - от живота, от книгите и от улицата, от реалните проблеми на хората. Помагаха ни много американските, френските и швейцарските профсъюзи. Започнахме да ходим на обучения и семинари. Ние не бяхме като КНСБ, които бяха подготвени профсъюзни кадри. Хареса ми и продължих. - Запознахме се на една от стачките във ВИАС, на която бях и аз през 1990 г. Разбира се, това беше мимолетна среща. Започнахме да работим съвместно, когато станах шеф на \"Подкрепа\" във Враца. Той е човек, когото много уважавам и от когото съм научил много неща. През 1994 г. ме покани да отида в София, но тогава му отказах. Отидох на следващата. До 2002-ра бях конфедерален секретар и отговарях за цялостната социална политика. Една от любимите ми теми стана \"безопасността на труда\". - Много държах на това нещо. Още повече че по това време условията на труд не бяха много добри. Когато 2002 г. НДСВ дойдоха на власт, те ме поканиха да оглавя \"Главна инспекция по труда\". Консултирах се с Тренчев и отидох. В тази работа вложих много любов и сърце. Тогава министър беше Лидия Шулева. С нея се работеше добре, защото поемаше конкретни ангажименти. До 2007 г. условията на труд коренно се промениха в редица предприятия в България. - За пенсионната възраст конкретно - това са неизбежни процеси заради демографията. Няма такава финансова система, която да издържи на увеличаващо се застаряващо население за сметка на все по-малко работещи. Дори Путин в Русия предприе такива стъпки. Тук няма политика, има неизбежни и обективни процеси. Синдикатите трябва да са коректив, но не деструктивен. - Времената се промениха, променят се и синдикатите. Те имат изключителна роля в предприятията - за добри колективни трудови договори, квалификация и условия на труд. Всичко това става и с диалог с работодателите, и с борба, когато се налага. Не смятам, че синдикатите са отслабнали, но от една страна, те трябва да бъдат добър партньор на бизнеса, и от друга страна, да са коректив както на бизнеса, така и на правителството, когато се налага. Т.е. когато са застрашени основни права и свободи на хората, които работят. - Не. Ваучери има в цяла Европа. Ние взехме модела от Франция. Още 1997-1998 г. настоявахме да бъде въведено ваучерното хранене в предприятията, защото това са допълнителни бонуси към заплатата. Така се подпомагат семейните бюджети. - И това стана случайно. Отдавна живея в София, но винаги съм се връщал във Враца. В края на 2006 г. се видях с едни стари приятели. Не ги бях виждал отдавна. Заговорихме се за ситуацията в града, за политическата обстановка. ГЕРБ тъкмо бяха в подем и предлагаха нещо различно. На майтап ли, наистина ли, ми направиха среща с местното ръководство, което търсеше човек за кмет - нямаха още структури, тепърва ги създаваха. Харесаха ме, одобриха ме. Пак имах разговор с д-р Тренчев. Не му стана много приятно, но така или иначе, спечелих от втори тур. Опитах се да помогна на града, за съжаление, изкарах много малко време - около 20 месеца. Тогава успяхме да спечелим първия европейски проект за образователната инфраструктура, започнахме газификацията, направихме доста за социалните услуги, за футбола. Имах наистина много малко време, а и бях кмет от ГЕРБ, когато управляваше тройната коалиция. - Бях командировка в Италия. В побратимения на Враца Тезеро. Там през 1984 г. е имало също пагубно наводнение като от скъсаното през 1966 г. хвостохранилище при нас. Те казваха, че ако не е било тоталитарното информационно затъмнение за случая в Българи, са щели да вземат превантивни мерки, защото тяхната ситуация е била аналогична. Правех изказване на техен форум и ми звъни телефонът. Аз виждам кой ме търси, но не мога да вдигна. Това продължи около 45 минути. Накрая вдигнах, а Бойко вика: \"Ти къде си, бе? Аз те търся от един час\". Обясних му, че съм в Италия. Тогава каза да се връщам, защото трябвало да говорим. Прибрах се и отивам. Той предложи да стана социален министър. Попитах го какво правим във Враца, а той каза, че ще правим избори. Както и в София правихме избори - тогава Борисов беше не премиер, а кмет. - Той е човек, който дава пълна свобода за действие на своите подчинени, но когато станат гафове, предприема коригиращи действия. Мисля, че този начин на работа е правилен. Беше голямо тегло. Не сме останали спокойни през цялото време на мандата - от 2009-а до 2013 г. Работихме в пика на икономическата криза, но пък бяхме много добър екип от професионалисти във всички сфери. Тръгнахме си, защото премиерът е много чувствителен и не искаше да се пролива кръв на ескалиращите протести. Естествено, правили сме и грешки. И до днес поддържам контакти с голяма част от бившите си колеги. - Не, не съм обиден на Борисов. Тогава се взе политическо решение за Калфин. Той пое като коалиционен партньор от АБВ и се справи добре. Аз бях съветник в кабинета по социалните въпроси. А имам и верую - не обичам да се връщам там, където вече съм бил. - Политически амбиции нямам. Много рядко се чуваме с Борисов. От 2017 г. живея малко по-спокойно. Занимавам се с консултации и социални оценки в предприятията. Помагам и по линия на профилактиката и рехабилитацията към НОИ. - Съпругата ми Цветанка Ангелова е юрист. Имаме син, който е четвърта година студент по право. Тя има и дете от първия си брак. Голяма част от времето си сега отделям и на тях, защото за тези 25 години, в които се занимавах с обществено-полезна дейност, може би те - моето семейство, страдаха най-много. Мъча се да компенсирам в момента. Не съм нито богат, нито беден човек. През всичките години, откакто напуснах Враца, живея на квартира. Нямам никаква собственост в София. Само малка наследствена къща от дядо ми във Враца. Затова спя спокойно. - Спорта много го обичам. Непрекъснато ходя по мачове, гледам баскетбол от Ен Би Ей. Много чета. През последните години - книги, свързани с духовни учения. Във Враца имаме едно малко коте. Викаме му Маце. Сподели:", "date": "2018.11.25", "title": "Тотю Младенов, бивш социален министър пред ПИК и \"Ретро\": Борисов ме повика в правителството от Италия (СНИМКИ)"}
{"url": "https://pik.bg/%D0%BF%D0%BE%D0%BB%D0%B8%D1%87%D0%B1%D0%B0-%D0%B1%D1%8F%D0%BB%D0%B0-%D0%BB%D1%8F%D1%81%D1%82%D0%BE%D0%B2%D0%B8%D1%86%D0%B0-%D1%81%D0%B5-%D1%8F%D0%B2%D0%B8-%D0%B2-%D1%81%D1%82%D1%80%D0%B5%D0%BB%D1%87%D0%B0-news798962.html", "text": "Бяла лястовица се е появила в Стрелча, като птичката е била заснета от Енчо Божков, потребител във „Фейсбук“. Видеоклипчето с бялата надежда бе качено в социалната мрежа в групата „Аз обичам Стрелча“ и досега е събрало над 11 300 харесвания и над 300 споделяния. Авторът на клипа е написал под видеото: „В Стрелча се появи Бяла лястовица - символ на надеждата и вярата в доброто! Природата ни дава сигнали за благополучие и усмихнати дни!“, а хора не само от Стрелча, но и от района не спират да я споделят в дневниците си и да си пожелават здраве и добри дни за България. Лястовичката е предвестник на доброто, щастието, началото, което обаче невинаги е гарантирано – човек трябва да се потруди за него, така както лястовичката упорито отглежда малките си. Лястовичката, която влиза през прозореца, напомня за смъртта. Тя е символ на опасност. Влизаща през вратата птица е символ на ново начало и нов живот, на приближаващ успех и благоденствие. В античната и средновековна поезия лястовичката е символ на забравената дума, неизреченото слово. В хералдиката се изобразява като Мартлет, или Мерлет, и символизира по-малките синове, които нямат наследство. Сподели:", "date": "2018.11.25", "title": "ПОЛИЧБА: Бяла лястовица се яви в Стрелча"}
{"url": "https://pik.bg/%D1%81%D0%B8%D0%BB%D0%BD%D0%BE-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5-%D1%83%D0%B4%D0%B0%D1%80%D0%B8-%D0%B8%D1%80%D0%B0%D0%BD-news799050.html", "text": "Регистрирано е силно земетресение с магнитуд 6.3 в Западен Иран в близост до границата с Ирак, показва справка на официалната интернет страница на Европейския средиземноморски сеизмологичен център. Земетресението е станало в 20:07 минути (18:37 българско време) на 20 километра югозападно от град Сарпол-е-Захаб в Иран и на 163 километра североизточно от иракската столица Багдад на дълбочина от 10 километра. Земетресението е усетено силно в западната част на Иран, в Ирак, а по-слабо и в Кувейт. За сега няма информация за пострадали хора и нанесени материални щети. Сподели:", "date": "2018.11.25", "title": "Силно земетресение удари Иран"}
{"url": "https://pik.bg/%D0%B2-%D0%BC%D0%B5%D0%BA%D1%81%D0%B8%D0%BA%D0%BE-%D1%8F%D1%80%D0%BE%D1%81%D1%82%D0%BD%D0%BE-%D0%BE%D1%82%D1%80%D0%B8%D1%87%D0%B0%D1%82-%D0%B7%D0%B0-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D1%81%D1%8A%D1%81-%D1%81%D0%B0%D1%89-%D0%B7%D0%B0-%D0%BC%D0%B8%D0%B3%D1%80%D0%B0%D0%BD%D1%82%D0%B8%D1%82%D0%B5-news799015.html", "text": "Бъдещото мексиканско правителство опроверга новината, че е постигнато споразумение за мигрантите, насочили се към САЩ. Според споразумението мигрантите следва да изчакват в Мексико решението на американските имиграционни съдилища на молбите им за убежище, предаде АП. \"Няма никакво споразумение от какъвто и да било вид между бъдещото мексиканско правителство и правителството на САЩ\", заяви бъдещият министър на вътрешните работи на Мексико Олга Санчес Кордеро в изявление. Тя е от кабинета на новоизбрания президент на Мексико Андрес Мануел Лопес Обрадор, който встъпва в длъжност идния месец. Новината за постигнато споразумение беше съобщена по-рано от в. \"Вашингтон пост\". Президентът на САЩ Доналд Тръмп също съобщи в Туитър, че има споразумение, предаде Франс прес. В изявлението на Олга Санчес Кордеро не се обяснява защо в. \"Вашингтон пост\" я цитира в статията си, с която обяви, че е постигнато споразумение по плана \"Остани в Мексико\". Няма и коментар от Белия дом, отбелязва АП. \"Не можем да сключваме никакви споразумения и договори, защото не сме правителство, но със сигурност ще има възможности за по-активно и гъвкаво взаимодействие и сътрудничество\", подчертава бъдещата външна министърка. Сподели:", "date": "2018.11.25", "title": "В Мексико яростно отричат за споразумение със САЩ за мигрантите"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B4%D0%B5%D0%BF%D1%83%D1%82%D0%B0%D1%82%D1%8A%D1%82-%D0%B3%D0%B5%D0%BE%D1%80%D0%B3%D0%B8-%D0%BC%D0%B0%D1%80%D0%BA%D0%BE%D0%B2-%D0%BF%D1%80%D0%B8%D0%B7%D0%BE%D0%B2%D0%B0%D0%B2%D0%B0%D0%BC-%D0%B3%D0%B5%D1%80%D0%B1-%D0%B4%D0%B0-%D0%B8%D0%B7%D0%B2%D0%B0%D0%B4%D0%B8-%D0%BD%D0%B0-%D0%BF%D0%BB%D0%BE%D1%89%D0%B0%D0%B4%D0%B0-%D0%B8%D0%B7%D0%B1%D0%B8%D1%80%D0%B0%D1%82%D0%B5%D0%BB%D0%B8%D1%82%D0%B5-%D1%81%D0%B8-%D0%B7%D0%B0-news799042.html", "text": "- В тези телевизии работят млади хора и нямат опит. Хората не са на улицата. Има някои хора на улицата и е съвсем нормално в многомилионна България да има и недоволни от това, че ГЕРБ управлява. Няма пълно щастие. Никъде в Европа и по света няма някой да е спечелил със 100%. Я вижте Доналд Тръмп – спечели и на другата сутрин, без още да е положил клетва, а и да е искал не е могъл да направи нищо лошо на Америка, Сорос вдигна маса каки от порядъка на милиони, които взеха да реват, че не го искат за президент. Горе-долу същото се получи и в Унгария, където Орбан спечели с три милиона гласоподаватели и 30 000, между които и джендърчета, му викаха диктатор. Викаха, викаха три дни и се прибраха, т.е. протести може да има стига – и това го казва член 57, ал. 2 от Конституцията „да не се нарушават правата на други граждани“, което става в момента. Няколко десетки граждани, които са в тотално малцинство, пречат на другите. Що се касае до смяна на системата, системата няма да бъде сменена и анархо-комунизъм няма да има. Да се каже, че ще се смени системата и ще се махнат партиите, значи да отидем към анархо-комунизъм, защото дори в комунистическа България имаше барем една партия. - Да, точно това е и аз препоръчвам на младите хора в националните медии, които не са били очевидци на събитията, да си спомнят следното – миналата неделя имаше национален протест. Никой не се сети, че това беше дата 18 ноември и да върнат лентата на 18 ноември преди 29 години, когато в комунистическа България на площад „Александър Невски“ имаше не 200 души, както миналата неделя, а десетки хиляди, които излязоха за свобода и демокрация! На трибуната нямаше криминално проявени елементи, а бяха д-р Желев, Блага Димитрова, Чавдар Кюранов, Радой Ралин, политическият затворник Емил Кошлуков. На 14 декември десетки хиляди граждани обградиха парламента и свалиха член първи. След това февруари 1990 г. изгониха мумията от мавзолея, а през пролетта на 90-та година в полунощ хиляди караха първия Великден - като комунистите, както сега джендърите в Белгия, казваха на дядо Коледа дядо Мраз - и забраняваха той да се чества официално. Дойде 7 юни, когато 1 млн. излязоха на улицата за сваляне на комунистическия режим. Днес видях една госпожа, на едно кръстовище да вика „Ние сме народа!“. Народът беше тогава, на 7 юни, когато милион поискаха свобода и демокрация, приеха нова Конституция, която определи България като демократична, плуралистична, многопартийна страна. Никой не може да премахне партиите, никой не може да въведе анархо-комунизъм и ако това са целите на протестиращите, те просто са безсмислени. - Не знам страна в света, в която да има пълно социално равенство. Не може всички да имат БМВ-та! - Прав е г-н Радев, че сме най-бедни в ЕС, но когато се прави обзор на 30-годишния преход трябва да кажем, че няма как да сме най-богати, след като БСП и ДПС ни доведоха през 90-те години до две национални катастрофи. По времето на пълното мнозинство на БСП и кабинета Луканов, нямаше хляб, кисело мляко, памук и аспирин, хората умираха по опашки и стана общонационална стачка – спряха трамваите, автобусите, бяха затворени магазините, не работеше междуградският транспорт, а есента на 1990 г. спряха да летят и гражданските самолети – спря въздухоплаването и затова той си отиде. След това пък Виденов ни докара дотам, че фалирахме държавата, останахме с 3 долара средна заплата, наложи се да правим валутен борд, а между двете правителства ДПС чрез кабинета Беров, направи паралелната държава. България загуби 90-те години и няма как да ги навакса. Когато чехи, унгарци, поляци и словаци правиха реформи, ние до 97-98 г. се биехме комунизъм или демокрация. Слава Богу, демокрацията победи. - Да, наистина стопанската камара се тревожи, няма такива инвестиции в България и ще кажа защо няма да има. Първо, защото непрекъснато правим избори или пък говорим за предсрочни избори, а сериозните инвеститори искат политическа стабилност. Затова „Мерцедес“ в град Кешкемет, Унгария, „Ауди“ – град Дьор, БМВ – в Дебрецен, там е и „Опел“. Не отиде в Румъния, защото те си сменят правителството в рамките на една година четири пъти, а прочутата г-жа Кьовеши, която беше сочена като пример за борба с корупцията се оказа, че просто изпълнява политическата поръчка на шефа на разузнаването, а той на чужди държави. Рухна румънският модел. Сърбия е в тотален нерешим спор с Косово – карат я да признае Косово, но Испания, Гърция Румъния, Кипър и Словакия не признават. Македонците се лутат между това, че народът не гласува за смяна на името. В Гърция ситуацията е същата – в социологическите проучвания Ципрас е на 15% от „Нова демокрация“. Балканите в момента не са привлекателни и затова Борисов полага усилия да ни измъкне от този кюп. Докара тук всички лидери на Балканите, за да ги срещне с европейските, да може да се говори и вече бяха подписани инфраструктурни проекти на Балканите. Затова той стана домакин на китайския министър-председател Ли Къциян, затова успя да договори с него инфраструктурни проекти и спечели домакинство в спор с Чехия и Хърватска. И затова той, а не друг, създаде т.нар. Балканска четворка – между Сърбия, Гърция, България и Румъния, която да привлича инвестиции. Все още образът на Балканите не е добър и то е достатъчно да се видят само тоалетните на гръцко-българската, българо-македонската и българо-сръбската граница, за да се разбере, че манталитетът не е променен и сме на Балканите. - Аз съм депутат от ГЕРБ и нашите избиратели, които са над един милион, държат да си изкараме мандата. Това е добре за България, другото е да се върнем отново към кабинета Орешарски и да ни управляват БСП и ДПС. В личен план – и затова аз съветвам ГЕРБ, да извадят своите избиратели на голям национален митинг не срещу протестите, а срещу опита демокрацията да бъде подменена с анархо-комунизъм, срещу опита да се наруши конституционният ред и да се пречи на гражданите да се движат свободно, и, защо не – да поискат оставка на президента Радев? Та нима мислите, че всички 100% българи харесват Радев? И ако тогава излезе ГЕРБ на улицата, нека медиите, за които говорихме, да кажат, че наистина хората са излезли, защото те ще са в пъти повече от тези протести. В личен план, ако Бойко Борисов би ме попитал на четири очи и аз не бях депутат и ангажиран с ГЕРБ, щях да му кажа: Брат ми, ти догодина навършваш 60 години. Всичко, което си направил за тази страна, остава и за редовите социалисти – метрото, зали, стадиони, градинки, магистрали. Можеш да си почиваш спокойно на Банкя, те да правят кворума, те да сменят системата, пък каквото сабя покаже. Ти си почивай, ако ти стане скучно, ела в Унгария да те разхождам и ще си ходим на мач с Орбан. Борисов работи в условията на политическа лудница. И въпреки това стиска зъби и гледа и прави нещо добро за България. - Нищо чудно. Същото каза и г-жа Йончева. Нека да вкарат закон за въвеждане на анархо-комунизъм. Надявам се, че президентът ще му наложи вето. Сподели:", "date": "2018.11.25", "title": "САМО В ПИК! Депутатът Георги Марков: Призовавам ГЕРБ да извади на площада избирателите си! Защо да не поискат оставката на Румен Радев?"}
{"url": "https://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%BE%D0%B1%D1%80%D0%B0%D1%85%D0%B0-%D1%81%D1%82%D0%BE%D0%BB%D0%B8%D1%87%D0%B5%D0%BD-%D0%BC%D0%B0%D0%B3%D0%B0%D0%B7%D0%B8%D0%BD-%D0%B7%D0%B0-%D1%85%D1%80%D0%B0%D0%BD%D0%B8%D1%82%D0%B5%D0%BB%D0%BD%D0%B8-%D1%81%D1%82%D0%BE%D0%BA%D0%B8-%D1%81-%D0%B3%D0%B0%D0%B7%D0%BE%D0%B2-%D0%BF%D0%B8%D1%81%D1%82%D0%BE%D0%BB%D0%B5%D1%82-news799053.html", "text": "Въоръжен грабеж е бил извършен в хранителен магазин в столичния квартал \"Сухата река\". По непотвърдена информация, нападението е извършено от маскирани мъже. Те са били въоръжени най-вероятно с газов пистолет. Заплашили са работещите в магазина и са взели малка сума пари. По неофициална информация става дума за около 250 лева, съобщава БНР. След това нападателите са избягали и полицията ги издирва. Сподели:", "date": "2018.11.25", "title": "ОТ ПОСЛЕДНИТЕ МИНУТИ: Обраха столичен магазин за хранителни стоки с газов пистолет"}
{"url": "https://pik.bg/%D0%B1%D0%BE%D0%B9%D0%BD%D0%B8-%D1%81%D0%B0%D0%BC%D0%BE%D0%BB%D0%B5%D1%82%D0%B8-%D0%BD%D0%B0-%D1%81%D0%B8%D1%80%D0%B8%D1%8F-%D1%83%D0%B4%D0%B0%D1%80%D0%B8%D1%85%D0%B0-%D1%81%D0%BB%D0%B5%D0%B4-%D1%85%D0%B8%D0%BC%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%B0%D1%82%D0%B0%D0%BA%D0%B0-%D0%B2-%D0%B0%D0%BB%D0%B5%D0%BF%D0%BE-news799040.html", "text": "на страната за първи път от месеци, след като сирийските власти обявиха, че в болници след предполагаема от страна на бунтовници в северния град Алепо, съобщава \"Асошиейтед прес\". Последната вълна от обстрелвания и въздушни удари в Северна Сирия е най-сериозното нарушение на примирието, постигнато от Русия и Турция, което донесе относително спокойствие в северната част на страната през последните два месеца. Бунтовниците, които отрекоха да са извършвали каквито и да е химически атаки и Бойни самолети на Сирия са извършили нападение срещу контролирани от бунтовниците райони в северната част повече от 100 души са били откарани на лечение атака с отровен газ обвиниха сирийското правителство, че се опитва да подкопае примирието, предава \"Нюз.бг\". Според сирийските здравни власти от общо 105 души, приети в болници, само 15 са останали на лечение, докато останалите са изписани. Сподели:", "date": "2018.11.25", "title": "Бойни самолети на Сирия удариха след химическата атака в Алепо"}
{"url": "https://pik.bg/%D0%BE%D1%82%D0%BF%D1%83%D1%81%D0%BD%D0%B0%D1%85%D0%B0-%D0%BC%D1%83-%D0%BA%D1%80%D0%B0%D1%8F-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B8%D1%82%D0%B5-%D0%BA%D1%83%D0%BF%D0%BE%D0%BD%D1%8F%D1%81%D0%B2%D0%B0%D1%82-%D0%B2-%D0%B4%D0%B8%D1%81%D0%BA%D0%BE%D1%82%D0%B5%D0%BA%D0%B0%D1%82%D0%B0-%D0%BD%D0%B0-%D0%BA%D0%BE%D1%86%D0%B5%D1%82%D0%BE-%D0%B2%D0%B7%D0%B5%D1%85%D0%B0-%D0%B8-%D0%B3%D0%B0%D0%B4%D0%B6%D0%B5%D1%82%D0%B0%D1%82%D0%B0-news798718.html", "text": "Българските национали се юрнаха по чалготеките. След като приключиха последните мачове от груповата фаза на турнира Лига на националите, родните ритнитопковци решиха да му отпуснат края. Халфът Симеон Славчев ви вратарят Димитър Евтимов заведоха гаджетата си в Студентски град. Това стана след последния мач на „трикольорите“, в който извъртяхме домакинско 1:1 със Словения. Двамата национали бяха забелязани в дискотеката на Коцето. Мони и Митко бяха неотлъчно до половинките си и се забавляваха на гьобеците като за последно. Славчев, който в момента рита за „Карабах“, ходи с бившата волейболистка Сара Маринова. През март тя го дари с мъжка рожба – Антоан. Митко Евтимов има връзка с доведената дъщеря на Добромир Гущеров- Мартина. Сподели:", "date": "2018.11.25", "title": "ОТПУСНАХА МУ КРАЯ: Националите купонясват в дискотеката на Коцето, взеха и гаджетата"}
{"url": "https://pik.bg/%D1%80%D1%83%D1%81%D0%B8%D1%8F-%D1%81-%D0%BC%D0%BE%D1%89%D0%BD%D0%B8-%D1%83%D0%B4%D0%B0%D1%80%D0%B8-%D0%BF%D0%BE-%D0%B1%D0%BE%D0%B9%D1%86%D0%B8%D1%82%D0%B5-%D0%BE%D1%82%D0%B3%D0%BE%D0%B2%D0%BE%D1%80%D0%BD%D0%B8-%D0%B7%D0%B0-%D0%BD%D0%B0%D0%BF%D0%B0%D0%B4%D0%B5%D0%BD%D0%B8%D0%B5%D1%82%D0%BE-%D0%B2-%D0%B0%D0%BB%D0%B5%D0%BF%D0%BE-news799041.html", "text": "Руското министерство на отбраната съобщи, че днес неговата военна авиация е нанесла въздушни удари по бойците, които според Москва са отговорни за обстрел със снаряди с хлор по Алепо, предадоха руските осведомителни агенции, цитирани от Ройтерс. Руските агенции се позовават на изявление на говорителя на министерството генерал-майор Игор Конашенков, че руските удари са унищожили всичките си цели и че Русия е предупредила предварително Турция за бомбардировките по гореща телефонна линия. По-рано днес Москва обвини бунтовниците, че при тяхна атака са били отровени 46 души, сред които осем деца. Според сирийската държавна агенция САНА броят на ранените е 107. Сподели:", "date": "2018.11.25", "title": "Русия с мощни удари по бойците, отговорни за нападението в Алепо"}
{"url": "https://pik.bg/%D0%BF%D1%80%D0%B8%D0%BD%D1%86%D0%BE%D0%B2%D0%B5%D1%82%D0%B5-%D1%81-%D0%BC%D0%BE%D1%89%D0%B5%D0%BD-%D1%83%D0%B4%D0%B0%D1%80-%D0%BF%D0%BE-%D1%87%D0%B5%D1%80%D0%B2%D0%B5%D0%BD%D0%B8%D1%82%D0%B5-%D0%B4%D1%8F%D0%B2%D0%BE%D0%BB%D0%B8-news799048.html", "text": "ПСЖ може да осъществи голяма трансферна бомба с привличането на вратаря на Манчестър Юнайтед Давид Де Хеа. Според \"Дейли Меил\" клубът от френската столица ще се опита да подпише предварителен договор с испанския национален страж през идната зима, за да може да излезе без трансферна сума на тима от лятото на 2019 година. Договорът на испанеца с отбора на \"червените дяволи\" е до лятото и за момента няма никакви индикации, че той ще бъде продължен от самия страж, макар че Юнайтед желае неистово да задържи вратаря за дълъг период от време. Парижани са готови да направят Давид най-скъпоплатеният страж в света със заплата, която възлиза 300 хиляди паунда на седмица. Предварителните преговори между стража и парижани могат да започнат от 1-и януари, акцентира \"Гол\". Сподели:", "date": "2018.11.25", "title": "\"Принцовете\" с мощен удар по \"червените дяволи\"?"}
{"url": "https://pik.bg/%D0%B2%D1%8A%D0%B2-%D0%B2%D0%B0%D1%80%D0%BD%D0%B0-%D0%B4%D0%BE%D0%B2%D0%BE%D0%BB%D0%BD%D0%B8-%D1%81%D0%B8%D0%BD%D1%8F%D1%82%D0%B0-%D0%B7%D0%BE%D0%BD%D0%B0-%D0%B2%D1%8A%D0%B2%D0%B5%D0%B4%D0%B5-%D1%80%D0%B5%D0%B4-%D0%B2-%D0%BF%D0%B0%D1%80%D0%BA%D0%B8%D1%80%D0%B0%D0%BD%D0%B5%D1%82%D0%BE-news799016.html", "text": "Въвеждането на \"Синя зона\" намали броя на неправилно паркиралите автомобили в центъра на Варна и въведе ред в града, заяви директорът на общинското предприятие „Паркинги и синя зона“, Младен Иванов. \"След въвеждането на синя зона рязко се подобри ситуацията от гледна точка на неправилно паркиралите автомобили, които вече са в пъти по-малко. Общинска полиция санкционира неправилно паркиралите автомобили не само в синя зона, а и извън нея – в широк център и в кварталите“, поясни той, цитиран от \"Монитор\". Иванов отбеляза, че със стартирането на синя зона тази година в експлоатация са въведени близо 3000 паркоместа. Догодина се планира вторият етап в широк център, където ще бъдат осигурени над 4500 паркоместа. \"Призовавам варненци и гости на града да паркират правилно автомобилите си. Напомням, че синята зона е за кратковременно паркиране до 3 часа. Ако не им е наложително, нека гражданите да ползват друг начин за придвижване –пеша, с велосипеди или с градския транспорт, призова Иванов. Възможно било и използването на електрически автомобили, като предстои монтирането на зарядни станции. Целта е да се стимулират хората да се ориентират към този екологичен транспорт. Сподели:", "date": "2018.11.25", "title": "Във Варна доволни: Синята зона въведе ред в паркирането"}
{"url": "https://pik.bg/%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5%D1%82%D0%BE-%D0%B2-%D0%BA%D0%BE%D1%81%D0%BE%D0%B2%D0%BE-%D1%80%D0%B0%D1%81%D1%82%D0%B5-%D1%81%D1%8A%D0%B4-%D0%B2-%D0%BF%D1%80%D0%B8%D1%89%D0%B8%D0%BD%D0%B0-%D1%81%D1%8A%D1%80%D0%B1%D0%B8-%D1%81%D0%B0-%D1%83%D0%B1%D0%B8%D0%BB%D0%B8-%D0%BE%D0%BB%D0%B8%D0%B2%D0%B5%D1%80-%D0%B8%D0%B2%D0%B0%D0%BD%D0%BE%D0%B2%D0%B8%D1%87-%D1%82%D0%B8%D0%BA%D0%BD%D0%B0%D1%85%D0%BC%D0%B5-%D0%B5%D0%B4%D0%B8%D0%BD%D0%B8%D1%8F-%D0%B2-news799013.html", "text": "Сърби са ликвидирали сръбския косовски лидер Оливер Иванович, заключи съд в Прищина. И дори тикна един от задържените при акцията в петък на косовските специални сили РОСУ в ареста. Според съдиите в Прищина, Александър Чурич носи вина за убийството на Иванович. Именно затова, докато трае разследването, той ще пребивава в ареста на затвора в Подуево 30 дни. \"Сърби са го убили, затова вкарахме единия в ареста\", отчетоха съдиите. Сръбското население в Косовска Митровица обаче е несъгласно и твърди, че Александър е бил задържан, защото оказал съпротива на маскираните косовски спецчасти и закратко се бил барикадирал в дома си, предава сръбският \"Блиц\". В ареста са още Драгиша Маркович и Марко Росич, които според косовските власти, също са взели участие в убийство на Оливер Иванович. Адвокатите им категорично отричат обвинението и настояват, че клиентите им са задържани само, защото са сърби. Арестите в Косовска Митровица изобщо не се понравиха на местните сърби и те на няколко пъти са опитаха да щурмуват разделителната линия в града - Ибърският мост над река Ибър, който разделя града на две. Напрежението в областта расте с всеки час, след едностранното решение на Прищина да вдигне митата за сръбски и босненски стоки със 100%. Интересното е, че освен сърбите, открито недоволство изразяват и албанците в областта. Според тях, решението на правителството, оглавявано от Рамуш Харадинай, обрича Косово на глад. Сподели:", "date": "2018.11.25", "title": "НАПРЕЖЕНИЕТО В КОСОВО РАСТЕ. Съд в Прищина: Сърби са убили Оливер Иванович, тикнахме единия в ареста"}
{"url": "https://pik.bg/%D1%80%D0%B5%D0%B2%D0%BE%D0%BB%D1%8E%D1%86%D0%B8%D1%8F-%D0%B6%D1%8A%D0%BB%D1%82%D0%B8%D1%82%D0%B5-%D0%B6%D0%B8%D0%BB%D0%B5%D1%82%D0%BA%D0%B8-%D0%B2%D1%8A%D0%B2-%D1%84%D1%80%D0%B0%D0%BD%D1%86%D0%B8%D1%8F-%D0%BF%D1%80%D0%B8%D0%B7%D0%BE%D0%B2%D0%B0%D0%B2%D0%B0%D1%82-%D0%B7%D0%B0-%D0%BD%D0%BE%D0%B2%D0%B8-%D0%BF%D1%80%D0%BE%D1%82%D0%B5%D1%81%D1%82%D0%B8-%D0%BD%D0%B0-1-%D0%B4%D0%B5%D0%BA%D0%B5%D0%BC%D0%B2%D1%80%D0%B8-news799037.html", "text": "Те отново ще настояват правителството да отмени данъците върху горивата и заплашват, че ако това не стане, ще накарат президента Еманюел Макрон да подаде оставка. Броят на пострадалите при протестните акции вчера срещу по-високите налози на горивата във Франция нарасна до 30 души, съобщи парижката полиция. Над 100 души са били задържани по подозрения в участие в безредици, които продължиха до късно вечерта. Според данни на полицията в демонстрациите снощи са участвали 8000 души. Преди време френските власти съобщиха, че от 1 януари 2019 година цената на бензина ще се повиши с 3 евроцента, а на дизеловото гориво - с 6,5 евроцента. Един от компонентите на по-високите цени е въвежданият от правителството екологичен данък за отделяните газове с парников ефект. Премиерът Едуар Филип каза, че правителството твърдо е решено да отстоява този данък въпреки всякакви протести. \"Жълтите жилетки\" призовават да се премине към Трето действие от техните протести с масови и многохилядни демонстрации на 1 декември в Париж, предаде Франс прес. Сподели:", "date": "2018.11.25", "title": "РЕВОЛЮЦИЯ: \"Жълтите жилетки\" във Франция призовават за нови протести на 1 декември"}
{"url": "https://pik.bg/%D0%BE%D0%B3%D1%80%D0%BE%D0%BC%D0%BD%D0%B0-%D0%B4%D1%80%D0%B0%D0%BC%D0%B0-%D0%BD%D0%B0-%D0%B3%D0%B5%D1%80%D0%B5%D0%BD%D0%B0-news799051.html", "text": "Левски допусна изненадваща загуба с 1:3 от Ботев Враца в двубой от 16-ия кръг на Първа лига, игран на \"Герена\". Футболистите на треньора Славиша Стоянович доминираха през по-голямата част на първото полувреме и заслужено поведоха след кол от дузпа на Давиде Мариани в 20-ата минута. Валери Божинов обаче възстанови равенството в 34-ата минута. Бившият играч на \"сините\" също се разписа от наказателен удар. През втората част кошмарът за домакините започна с втори гол на Божинов, попадението дойде в най-неподходящия момент. Ситуацията като, че ли сломи домакините и в края на срещата те бяха нокаутирани от друг бивш футболист на 26-кратните шампиони - Валери Домовчийски. Така Ботев Враца постигна първа победа на \"Герена\" от 30 години насам. Левски пък записа втора поредна загуба и остава на 3-ото място с актив от 34 точки, с 4 по-малко от втория ЦСКА. Врачани са девети с 21 пункта. Лидер в таблицата е Лудогорец. Двубоят започна с лек натиск на домакините, които стигнаха до интересно положение още в първите секунди на срещата. Давиде Мариани центрира от статично положение и се опита да намери връхлитащия опасно към вратата Аймен Белаид. Защитникът обаче не успя да засече топката. В 9-ата минута прекрасна контраатака на Ботев по чудо не завърши с гол. Даниел Генов се откъсна сам срещу вратаря, но диагоналният му удар бе избит от Божидар Митрев в корнер. В 13-ата минута макар и малко случайно, Левски можеше да стигне до попадение. Страхотен рейд на Иван Горанов отвори огромна пробойна в защитата на гостите. Той продължи за Габриел Обертан, който центрира светкавично, а топката коварно промени траекторията си и се отби в страничната греда на вратаря Костов. В 18-ата минута след добро цантриране от корнер, Аймен Белаид се извиси над всички и засече с глава, но стража на врачани успя да изби отиващата под гредата му топка в нов ъглов. Минута по-късно домакините получиха правото да изпълнят дузпа. Венцислав Керчев повали в наказателното поле Белаид, за което съдията Георги Кабаков посочи бялата точка. Давиде Мариани се нагърби с отговорността и хладнокръвно даде аванс за \"сините\" - 1:0. 60 секунди след гола на швейцареца, домакините можеха да стигнат и до втори такъв. Скоростна атака премина през всички офанзивни футболисти на столичани, за да се открие възможност за изстрел пред Горанов. Капитанът бе сломен от фантастичния рефлекс на Костов. В 27-ата минута гостите показаха характер и бяха близо до изравнително попадение. След центриране от корнер, Мариян Иванов бе оставен непокрит и отблизо засече с глава, но неточно. В 32-ата минута Ботев също получи право да изпълни дузпа. Милош Цветкович задържа в наказателното поле Даниел Генов. Вездесъщият Валери Божинов застана зад топката и бе безпощаден към бившия си тим - 1:1. В следващите минути обсадата пред вратата на гостите от Враца набираше все по-голяма сила, но \"сините\" така и не успяваха да преодолеят Костов и така първото полувреме приключи без повече голове. В началото на втората част 26-кратните шампиони пропуснаха нова добра възможност. Цветкович центрира в наказателното поле, Мариани засече с летящ плонж, но топката срещна левия страничен стълб. В 53-ата минута Станислав Костов нахлу опасно в наказателното поле и стигайки почти до аутлинията, преодоля и вратаря на Ботев. Топката мина покрай голлинията на врачани, а като за капак не бе засечена от впусналия се на шпагат Мариани. В 60-ата минута хубав пас на Божинов изведе зад отбраната Емил Стоев, който обаче под напора на Белаид наруши своя баланс и стреля прекалено слабо в обсега на Митрев. Пет минути по-късно Хали Тиам се оказа на прекрасна позиция , след като получи хитро подаване от Паулиньо. Дефанзивният халф отправи техничен диагонален изстрел, но топката не намери очертанията на вратата. В следващите минути напрежението върху Левски си каза думата и атаките на \"сините\" започнаха да стават все по-некоординирани. От това се възползваха врачани и Божинов се превърна в героя на мача в 76-ата минута. Ненов центрира отдясно, нападателят засече неспасяемо с глава за 1:2. В 78-ата минута резервата Сержиу Буш пропусна да възстанови равенствтото. След центриране от корнер, Костов увисна, а румънецът от вратарското поле с глава не успя да уцели опразнената врата, акцентира \"Гол\". В 85-ата минута треньорът на Левски Славиша Стоянович бе отстранен от резервната скамейка за невъздържана реакция, а малко след това другият бивш играч на \"сините\" Валери Домовчийски оформи крайния резултат. Тиам пък получи червен картон. Давиде Мариани (20'), Валери Божинов (34', 76'), Валери Домовчийски (87') Митрев, Цветкович, Яблонски, Белаид, Горанов (Ривалдиньо 83'), Рейш (Буш 69'), Тиам, Мариани, Паулиньо, Обертан, Костов Треньор: Славиша Стоянович Костов, Васев, Керчев, Генов, Гаджев (Вълчев 46'), Стоев, Михайлов, Миланов, Иванов, Ненов, Божинов (Домовчийски 80') Треньор: Сашо Ангелов Сподели:", "date": "2018.11.25", "title": "Огромна драма на \"Герена\""}
{"url": "https://pik.bg/%D0%B7%D0%B0%D1%80%D0%B0%D0%B4%D0%B8-%D1%80%D0%B5%D0%BC%D0%BE%D0%BD%D1%82%D0%B8-%D0%B5%D1%82%D0%BE-%D0%BA%D0%BE%D0%B8-%D1%80%D0%B0%D0%B9%D0%BE%D0%BD%D0%B8-%D0%BD%D0%B0-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0-%D1%89%D0%B5-%D0%BE%D1%81%D1%82%D0%B0%D0%BD%D0%B0%D1%82-%D0%B1%D0%B5%D0%B7-%D0%B2%D0%BE%D0%B4%D0%B0-%D0%BD%D0%B0-26-%D0%BD%D0%BE%D0%B5%D0%BC%D0%B2%D1%80%D0%B8-news798948.html", "text": "„Софийска вода” временно ще прекъсне водоснабдяването в някои части на столицата на 26 ноември 2018 г. (понеделник), съобщиха от пресцентъра на дружеството, цитирани от „Фокус”. , се налага спиране на водоподаването от 10:00 до 22:00 часа на клиентите на „Софийска вода”, живеещи в района на парк „Западен парк“, улица „Западна“, улица „Кубан“, улица „Доростол“, улица „Иван Гарванов“, улица 349, улица 305, улица 306, улица 315, улица 322, ули;а 349, жп линията. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на булевард „Възкресение“, до магазин „Т-маркет“. След възстановяване на водоснабдяването е възможно временно повишаване мътността на водата. , се налага спиране на водоподаването от 10:00 до 22:00 часа на клиентите на „Софийска вода”, живеещи на булевард „Д-р Петър Дертлиев“ №97, блок 634, блок 636, блок 637. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на булевард „Д-р Петър Дертлиев“, на ъгъла с булевард „Панчо Владигеров“. , се налага спиране на водоподаването от 09:30 до 19:00 часа на клиентите на „Софийска вода”, живеещи в блок 54 вход А, вход Б, вход В. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на ул. „Опълченска“, пред входа на ДКЦ 7. , се налага спиране на водоподаването от 09:30 до 17:00 часа на клиентите на „Софийска вода”, живеещи в района на улица „Дружба“, улица „Незабравка“, улица „Боне Хаджибонев“, в участъка от улица „Градина“ до улица „Незабравка“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на улица „Незабравка“, на ъгъла с улица „Дружба“. , се налага спиране на водоподаването от 10:00 до 17:00 часа на клиентите на „Софийска вода”, живеещи в района на улица „Григор Чешмеджиев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на улица „Григор Чешмеджиев“ №20. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството. Сподели:", "date": "2018.11.25", "title": "Заради ремонти: Ето кои райони на столицата ще останат без вода на 26 ноември"}
{"url": "https://pik.bg/%D1%80%D0%B0%D0%B7%D0%BA%D1%80%D0%B8%D1%82%D0%B8%D0%B5-%D0%B2-%D0%BF%D0%B8%D0%BA-%D0%BB%D0%B8%D0%BB%D0%B8-%D0%B8-%D0%B2%D0%B0%D1%81%D0%BA%D0%BE-%D0%BA%D0%B5%D1%86%D0%B0-%D0%B7%D0%B0%D0%B3%D1%83%D0%B1%D0%B8%D0%BB%D0%B8-5-%D0%BC%D0%BB%D0%BD-%D0%BB%D0%B5%D0%B2%D0%B0-%D0%B2-%D0%B1%D0%B0%D0%BD%D0%BA%D0%B8-news798777.html", "text": "Естрадните легенди Васил Найденов и Лили Иванова са загубили почти 5 милиона лева в банки. С почти 700 000 евро е олекнал Кеца при фалита на фалиралата КТБ, а близо 1,5 млн. лв. са му изчезнали през 90-те години, когато става жертва на финансова пирамида и на банкрута на Частна земеделска и инвестиционна банка. Примата Лили Иванова също е загубила пари в КТБ, твърдят запознати. Певицата се надявала, че статутът ѝ на първа звезда в България ще спаси влога ѝ за около 2 милиона лева, но казват, че тя била третирана като всички останали вложители. Според множество публикации и други известни артисти са изгорели във фалиралата банка на Цветан Василев, макар и с по-малки суми. Веселин Маринов имал над 600 бона, Азис - 370 хиляди, а Цветана Манева и Явор Милушев - близо половин милион лева. С най-много пари олекнала Луна. Сподели:", "date": "2018.11.25", "title": "РАЗКРИТИЕ В ПИК: Лили и Васко Кеца загубили 5 млн. лева в банки"}
{"url": "https://pik.bg/%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D0%B2%D0%B5%D1%89%D0%B0%D0%B5-%D0%B7%D0%B0-%D0%B1%D1%8A%D0%B4%D0%B5%D1%89%D0%B5%D1%82%D0%BE-%D0%B3%D1%80%D1%8A%D1%86%D0%BA%D0%B8%D1%8F%D1%82-%D0%BD%D0%BE%D1%81%D1%82%D1%80%D0%B0%D0%B4%D0%B0%D0%BC%D1%83%D1%81-news798958.html", "text": "Паисий Атонски, известен още като отшелникът от Света гора и гръцкия Нострадамус, е един от най-известните ясновидци в южната ни съседка. Въпреки че неговите предсказания за бъдещето са изречени преди повече от 25 години, те все още се помнят добре и продължават да всяват страх. Монахът, живял през миналия век, успява да предскаже редица балкански катаклизми, включително бомбардировките над Югославия. Той предусеща още чернобилската авария, както и краят на СССР. Паисий Атонски коментира и бъдещето на Турция, като предвижда страната да бъде разделена на три части. Едната територия ще е на кюрдите, а останалите ще си поделят хора от арменски и гръцки произход. Преди този момент да настъпи обаче, се очакват ожесточени военни действия и много пролята кръв. Щом нивото на река Ефрат стане плитко, повече от 200 милиона китайци ще поемат към бойното поле, гласи друго зловещо предсказание на гръцкия Нострадамус. Според него всички тези ожесточени битки ще доведат не само до големи промени в световния ред, но и до подмяна на моралните ценности у хората. Обичайните добродетели ще бъдат забравени, човеците ще се вкопчат в материалните придобивки и напълно ще занемарят духовното си развитие. Най-лошото е, че бъдещето на религиозните храмове също е под въпрос. Дори духовниците ще се огънат под мощта на парите и ще забравят за истинската си мисия – спасението на човешките души. Сподели:", "date": "2018.11.25", "title": "Ето какво вещае за бъдещето гръцкият Нострадамус"}
{"url": "https://pik.bg/%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5%D1%82%D0%BE-%D1%80%D0%B0%D1%81%D1%82%D0%B5-%D0%BE%D1%89%D0%B5-%D0%B4%D0%B2%D0%B0-%D1%83%D0%BA%D1%80%D0%B0%D0%B8%D0%BD%D1%81%D0%BA%D0%B8-%D0%B2%D0%BE%D0%B5%D0%BD%D0%BD%D0%B8-%D0%BA%D0%BE%D1%80%D0%B0%D0%B1%D0%B0-%D0%BD%D0%B0%D0%B2%D0%BB%D1%8F%D0%B7%D0%BE%D1%85%D0%B0-%D0%B2-%D1%80%D1%83%D1%81%D0%BA%D0%B8-%D0%B2%D0%BE%D0%B4%D0%B8-%D0%B2-%D0%B0%D0%B7%D0%BE%D0%B2%D1%81%D0%BA%D0%BE-%D0%BC%D0%BE%D1%80%D0%B5-news799008.html", "text": "Кораби на Украинския военноморски флот с максимална скорост се насочват по посока на Керченския пролив към зоната на провокация, организирана от украинската страна. Това заяви пред РИА Новости представител на руската Федерална служба за сигурност (ФСС). Както вече стана ясно по-рано, около 07:00 тази сутрин три украински кораба нарушиха държавната граница на Русия и се отправиха към Керченския пролив. В 11:30 часа от пристанището Бердянск се насочиха още два бронирани артилерийски кораба клас „Гюрза”. Граничната служба на ФСС предприемта всички необходими мерки за предотвратяване на незаконни действия, съобщава агенцията. Преди това Украйна обвини Русия в умишлен инцидент с влекач, в резултат на който основният двигател на кораба, корпусът и предпазната обшивка са били повредени. Положението с корабоплаването в Азовско море се влоши в началото на годината. През март Украйна задържа траулера „Норд“ с десет руснаци на борда. Капитанът е изправен пред пет години затвор за незаконно влизане в Крим , „за да навреди на държавните интересина Украйна\". Сега Киев иска да продаде кораба на търг. През август руският танкер „Механик Погодин“ бе арестуван в пристанището Херсон. Москва оценява действията на властите в Киев като \"морски тероризъм\" и в отговор засилва граничния контрол в своята част на Азовско море. Тогава Държавната гранична служба на Украйна обвини Москва за \"строга политика на задържане и разследване на кораби\". Граничният отдел на ФСС за Крим от своя страна заяви, че извършените проверки са в пълно съответствие с международното морско право и че отделът не е получил жалби от корабособствениците. Министерството на външните работи на Украйна също така призна, че руските гранични служители не нарушават протоколите по време на инспекциите. Сподели:", "date": "2018.11.25", "title": "Напрежението расте: Още два украински военни кораба навлязоха в руски води в Азовско море"}
{"url": "https://pik.bg/%D0%B1%D0%B8%D0%B2%D1%88%D0%B8%D1%8F%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D0%B7%D0%B8%D0%BC%D0%B1%D0%B0%D0%B1%D0%B2%D0%B5-%D1%80%D0%BE%D0%B1%D1%8A%D1%80%D1%82-%D0%BC%D1%83%D0%B3%D0%B0%D0%B1%D0%B5-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D1%85%D0%BE%D0%B4%D0%B8-news798924.html", "text": "Бившият президент на Зимбабве Робърт Мугабе е на лечение в Сингапур през последните два месеца, като към момента той не може да ходи, съобщава „Ройтерс”, цитирани от „Газета”. Агенцията се позовава на информация от действащия президент на Зимбабве Емерсон Мнангава. Отбелязва се, че Мугабе се очаква да се завърне в родината си в рамките на следващата седмица. „Току що получихме съобщение за това, че в момента той (б.р. Мугабе) вече се чувства много по-добре и трябва да се завърне на 30 ноември. Той повече не може да ходи, но ние ще продължим да се грижим за него”, заяви Мнангава. По информация на други източници на Агенцията, Мугабе се лекува от катаракт, а по други – от рак на простата. Сподели:", "date": "2018.11.25", "title": "Бившият президент на Зимбабве Робърт Мугабе не може да ходи"}
{"url": "https://pik.bg/%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%B2-%D1%81%D0%BC%D0%BE%D0%BB%D1%8F%D0%BD-%D0%B7%D0%B0%D0%B4%D1%8A%D1%80%D0%B6%D0%B0-%D0%BF%D0%BE%D1%81%D1%80%D0%B5%D0%B4%D0%BD%D0%B8%D0%BA-%D0%B2-%D0%B8%D0%B7%D0%B2%D1%8A%D1%80%D1%88%D0%B2%D0%B0%D0%BD%D0%B5-%D0%BD%D0%B0-%D1%82%D0%B5%D0%BB%D0%B5%D1%84%D0%BE%D0%BD%D0%BD%D0%B8-%D0%B8%D0%B7%D0%BC%D0%B0%D0%BC%D0%B8-news798972.html", "text": "Криминалисти от Районно управление на МВР-Смолян и ОДМВР-Смолян са задържали посредник в извършване на телефонни измами. Това съобщиха от ОДМВР-Смолян, цитирани от „Фокус”. Според информацията, около 13:00 часа на 23 ноември (петък) в Районно управление на МВР-Смолян е получено съобщение от 77-годишна жена от Смолян за това, че неизвестно лице се е обадило на ползвания от нея стационарен телефон и се представило за полицай от криминална полиция. Мъжът ѝ съобщил, че същата участва в телефонна измама и трябва да съдейства на полицията. По този начин я мотивирали да предаде на неизвестно лице 6 000 лв. и около 40 гр. златни накити. Жената предала парите и златните накити на 60-годишен мъж от града. През цялото време той получавал указания по телефона какво точно трябва да направи, като бил заблуден, че разговаря със съседа си, а всъщност разговарял с един от измамниците. През същия ден в районното управление е получено съобщение и от 74-годишина жена от Смолян за това, че около 14:15 часа неизвестно лице се обадило на ползвания от нея стационарен телефон, като се е представило за полицейски служител и ѝ съобщил, че същата участва в телефонна измама. Мъжът я заплашил по телефона, че ще я убие и по този начин я принудил да остави пред дома си всичките си налични пари. Жената предала сумата от 1 030 лв. на непознато лице. Незабавно след получаване на сигналите от двете измамени жени, криминалисти са предприели оперативно-издирвателни мероприятия, в резултат на които е задържан 49 годишния К. К. от град Кресна. Мъжът е заловен на автогарата в кв. \"Устово\", където се е опитал да замине с получените от измамите суми. Той е съпричастен към извършването на телефонни измами и в други райони на страната, като неговата роля е била да получи от измамените съответните суми и да ги предаде на хората, които организират схемата. Сподели:", "date": "2018.11.25", "title": "Полицията в Смолян задържа посредник в извършване на телефонни измами"}
{"url": "https://pik.bg/%D0%B7%D0%B0%D1%82%D0%B2%D0%BE%D1%80-%D0%BD%D0%B0-%D1%83%D0%B6%D0%B0%D1%81%D0%B8%D1%82%D0%B5-%D0%BF%D0%BB%D1%8A%D1%85%D0%BE%D0%B2%D0%B5-%D0%B3%D1%80%D0%B8%D0%B7%D0%B0%D1%82-%D0%B5%D0%B2%D0%B3%D0%B5%D0%BD%D0%B8%D1%8F-%D0%B1%D0%B0%D0%BD%D0%B5%D0%B2%D0%B0-%D0%B2%D1%8A%D0%B2-%D1%84%D1%80%D0%B5%D0%BD%D1%81%D0%BA%D0%B8%D1%8F-%D0%B7%D0%B0%D0%BD%D0%B4%D0%B0%D0%BD---%D0%BC%D0%B8%D0%BB%D0%B8%D0%BE%D0%BD%D0%B5%D1%80%D0%BA%D0%B0%D1%82%D0%B0-%D1%81%D0%BC%D0%B5%D0%BD%D0%B8-%D0%B7-news798545.html", "text": "Вече мина повече от месец, откакто Евгения Банева се прости с лъскавия си начин на живот. Свикналата на златни мебели и мраморни подове лимионерша лежи в истински затвор на ужасите - един от най-кошмарните зандани в света. Припомняме, че Баневи бяха задържани в Ница в края на октомври с европейска заповед за арест във връзка с разследване на приватизацията на девненския завод \"Полимери\", укриване на данъци, финансови машинации и сговор за престъпления в чужбина. Докато олигарсите чакат да бъдат екстрадирани в България, двамата съпруги са разделена, като Евгения дели килия с още две жени. Затворът Баумит е прочут в цяла Франция с ужасяващите си условия. Репортаж от 2012 година показва как живеят там затворниците - сред разхождащи се свободно плъхове, хлебарки, принудени са да използват счупени клозети. Електрическата система не работи, липсват кранчета в тоалетните, а освен това затворът е пренаселен и има опасност и от епидемии. След разкритията започва строеж на нови общежития, но и в тях са открити нередности и лоши условия. Не се знае докога Банева ще трябва да живее в затвора. В сряда апелативния съд в Южна Франция разреши връщането на семейството в България. В понеделник адвокатът им Винсент Пенард ще обяви дали ще обжалва решението. Ако това се случи, Банева със сигурност ще прекара Коледа и Нова година в затвора, разделена от мъжа си, пише ежедневник. Междувременно децата на фамилията са поверени на грижите на техен приятел във Франция, който се грижи за тях. Всички сметки на семейството са блокирани, а имотите им са претърсени основно. Сподели:", "date": "2018.11.25", "title": "ЗАТВОР НА УЖАСИТЕ: Плъхове гризат Евгения Банева във френския зандан - милионерката смени златното си WC с мизерен клозет"}
{"url": "https://pik.bg/%D0%BE%D1%82-%D0%BC%D0%B5%D0%BA%D1%81%D0%B8%D0%BA%D0%B0%D0%BD%D1%81%D0%BA%D0%BE%D1%82%D0%BE-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE-%D0%BE%D0%BF%D1%80%D0%BE%D0%B2%D0%B5%D1%80%D0%B3%D0%B0%D1%85%D0%B0-%D0%B7%D0%B0-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D1%81%D1%8A%D1%81-%D1%81%D0%B0%D1%89-%D0%B7%D0%B0-%D0%BC%D0%B8%D0%B3%D1%80%D0%B0%D0%BD%D1%82%D0%B8%D1%82%D0%B5-news798974.html", "text": "Новото мексиканско правителство опроверга информациите, че е постигнато споразумение за мигрантите със Съединените щати, съобават световните агенции, цитирани от БТВ. По-рано американският президент Доналд Тръмп написа в \"Туитър\", че е договорено мигрантите да останат в Мексико, докато щатски съдия не разреши да бъдат допуснати в страната. Бъдещият външен министър на Мексико Марсело Ебрард обаче отрече да е постигнато подобно споразумение. Както е известно, кметът на мексиканския пограничен град Тихуана наскоро обяви хуманитарна криза и поиска помощ от ООН за справяне с няколкото хиляди мигранти, пристигнали в града. Сподели:", "date": "2018.11.25", "title": "От мексиканското правителство опровергаха за споразумение със САЩ за мигрантите"}
{"url": "https://pik.bg/%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B6%D0%B5%D0%BB%D1%8F%D0%B7%D0%BA%D0%BE%D0%B2-%D0%BF%D0%BE%D0%B5%D0%BC%D0%B0-%D0%B3%D0%BE%D1%80%D0%B5%D1%89%D0%B8%D1%8F-%D0%BA%D0%B0%D1%80%D1%82%D0%BE%D1%84-%D1%81-%D0%BF%D0%B0%D0%BA%D0%B5%D1%82%D0%B0-%D0%B7%D0%B0-%D0%BC%D0%BE%D0%B1%D0%B8%D0%BB%D0%BD%D0%BE%D1%81%D1%82-i-news799019.html", "text": "Министърът на транспорта, информационните технологии и съобщенията Росен Желязков ще се срещне с представители на международните автомобилни превозвачи и български депутати в Европейския парламент утре, 26.11.18 г. По време на разговорите ще бъде обсъдено развитието на преговорите по „Пакета за мобилност I“ и други актуални теми в сектора. Сподели:", "date": "2018.11.25", "title": "Министър Желязков поема горещия картоф с \"Пакета за мобилност I\""}
{"url": "https://pik.bg/%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%BE-%D0%BF%D0%B5%D1%82%D1%8A%D1%80-%D1%81%D1%82%D0%BE%D0%B9%D1%87%D0%B5%D0%B2-%D1%81%D0%BF%D0%B5%D1%87%D0%B5%D0%BB%D0%B8-%D1%81%D1%8A%D1%81%D1%82%D0%B5%D0%B7%D0%B0%D0%BD%D0%B8%D0%B5-%D0%BF%D0%BE-%D0%BF%D0%BB%D1%83%D0%B2%D0%B5%D0%BD-%D0%BC%D0%B0%D1%80%D0%B0%D1%82%D0%BE%D0%BD-%D0%BD%D0%B0-%D0%B0%D0%BD%D1%82%D0%B0%D1%80%D0%BA%D1%82%D0%B8%D0%B4%D0%B0-news798978.html", "text": "Поредния си голям успех в кариерата записа Петър Стойчев, след като спечели първия в историята организиран плувен маратон на Антарктида с дължина 1 000 метра, съобщава „Спортал”. Близо до остров Тринити, в залива Микелсон Харбър, българинът финишира с аванс от една минута пред конкуренцията, а последните метри дори плува бътерфлай. Тойъ завърши с време от 11.08:38 минути. 15 плувци от 9 държави взеха участие в невероятно тежкото състезание. Типично за този край на света веднага след като плувците слязоха от кораба на лодките заваля и сняг, като температурата на въздуха варираше около минус 2 градуса. На водата минус 0.8 по Целзий. “Много съм щастлив и доволен от себе си – каза след успеха си Стойчев. - Имаше леко напражение в последните дни заради постоянното отлагане на старта, но ето че вече всичко е в историята и съм горд, че българин е шампион на Антарктида в първото състезание. Изобщо не мислех за друго, освен да победя и вдигнах темпото от самото начало.  Не исках да рискувам и да се решат нещата в последния момент. Затова си казах, че трябва да бъда силен и бърз от първата секунда. Накрая и малко шоу им направих, като видях, че съм напред с разлика, реших последните метри да ги финиширам на бътерфлай за радост на хората на кораба. Важното е, че всичко мина както трябва. Преди да вляза във водата температурата на тялото ми беше 37.3 градуса, като стъпих на лодката веднага я измериха и термометъра показа 30.8 . Пулсът преди старта бе 92 удара в минута, а след това в еуфорията забравих да го измеря. Но бързо се възстанових и сега се чувствам прекрасно. Това е една от най-големите ми победи в цялата кариера. Само на Антарктида не бях плувал, а сега вече съм първият победител в маратонско плуване на Седмия континент. На кораба има около 100-ина души, които ме поздравиха за успеха и сега ще изпием по чаша вино. Благодаря и на моя екип за подкрепата и съдействието през цялото време на експедицията.  Предстои обаче тежко пътуване за  връщане към сушата. Тръгваме към Ушуая ( Аржентина) след няколко часа и капитанът ни предупреди, че в района на протока Дрейк има силно вълнение и времето е много лошо. Живи и здрави, след три дни трябва да сме на аржентинска земя и да приключи всичко”. След Стойчев в състезанието остана най-бързата жена в ледени води Виктория Мори (Аржентина) – 12.09:31 минути.  Трети на 30 секунди зад Мори е Диего Лопес от Испания. Сподели:", "date": "2018.11.25", "title": "Историческо: Петър Стойчев спечели състезание по плувен маратон на Антарктида"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D0%B2-%D1%87%D0%B5%D1%80%D0%BD%D0%BE-%D0%BC%D0%BE%D1%80%D0%B5-%D1%80%D1%83%D1%81%D0%BA%D0%B8-%D0%B8-%D1%83%D0%BA%D1%80%D0%B0%D0%B8%D0%BD%D1%81%D0%BA%D0%B8-%D0%BA%D0%BE%D1%80%D0%B0%D0%B1%D0%B8-%D0%B2-%D1%82%D0%B5%D0%B6%D1%8A%D0%BA-%D1%81%D0%B1%D0%BB%D1%8A%D1%81%D1%8A%D0%BA-%D1%81%D0%BD%D0%B8%D0%BC%D0%BA%D0%B0-news799011.html", "text": "От няколко часа три украински военни кораба плават във временно затворената руска акватория към Керченския пролив. Според Москва това са незаконни действия и няма да останат без отговор. Според украинската страна придвижването на корабите е планирано. Киев допълва, че руските служби отказват да осигурят правото на свободно придвижване, гарантирано от международните спогодби. Има информация за сблъсък между руски и украински кораби, която се изяснява. Руският граничен кораб \"Дон\" умишлено е атакувал украински кораб - буксир, като при инцидентът е пострадал главният двигател на плавателният съд. Двата кораба са се сблъскали, като при удара е повредена лявата част на корпуса на украинския плавателен съд и е изгубена спасителната му лодка. От украинския флот показаха и снимка на директния сблъсък между машините. След инцидента По-късно командването на украинския боен флот съобщи, че плавателен съд от руската брегова охрана се е врязал в украински военен влекач и му нанесъл повреди в корпуса и машинното. Инцидентът е станал днес, когато влекачът, съпроводен от два бронирани катера с оръдия, е плавал от Одеса до азовското пристанище Мариупол - маршрут, който заобикаля анексирания от Русия през 2014 г. Кримски полуостров и преминава през Керченския проток. Руската Федерална служба за сигурност, цитирана от руски медии, заяви, че украинските кораби са предприели пътуването, въпреки че са знаели за временното затваряне на района. Целта на украинската страна е ясна - \"да създаде конфликтна ситуация в региона\", се казва в съобщението. В него не се споменава за тараниране на украинския влекач, но се обвинява Украйна, че не е информирала предварително за пътуването на малката флотилия, което Киев отрича. ВМС на Украйна съобщиха, че въпреки стълкновението трите кораба са продължили пътя си. Инцидентът е проява на агресивното и незаконно поведение на Русия, казаха още от украинския боен флот. През 2003 г. Москва и Киев са сключили споразумение, според което Керченският проток и Азовско море са споделени териториални води. Но от 2015 г. Русия налага по-голям контрол върху преминаването през протока, припомниха агенциите. Сподели:", "date": "2018.11.25", "title": "ИЗВЪНРЕДНО: Напрежение в Черно море, руски и украински кораби в тежък сблъсък (СНИМКА)"}
{"url": "https://pik.bg/%D0%BE%D1%84%D1%82%D0%B0%D0%BB%D0%BC%D0%BE%D0%BB%D0%BE%D0%B3-%D1%81-%D0%B2%D0%B0%D0%B6%D0%BD%D0%B8-%D0%BF%D1%80%D0%B0%D0%B2%D0%B8%D0%BB%D0%B0-%D0%B7%D0%B0-%D1%85%D0%B8%D0%B3%D0%B8%D0%B5%D0%BD%D0%B0%D1%82%D0%B0-%D0%BD%D0%B0-%D0%B7%D1%80%D0%B5%D0%BD%D0%B8%D0%B5%D1%82%D0%BE-news798929.html", "text": "Офталмологът и любител на пътешествията с мотор доктор Светослав Дойчинов говори за хигиената на зрението пред сутрешния блок на БТВ. Специалистът бе категоричен, че хигиената на зрението е изключително важна с оглед на ежедневието, което водим. „Хигиената на зрението е много важна и особено това важи за живеещите в града заради силно запрашената среда и работата с компютри – заяви доктор Дойчинов. – Има прости правила, които е добре да опитваме да спазваме максимално стриктно. Не трябва да се работи повече от час без прекъсване на компютър. Трябва да се опитваме да мигаме максимално често. Има и по-специализирани неща, като има апаратура, с която се подобряват тези процеси в зрението и тези проблеми започват да изпадат. Гимнастиката за очи, която е част от йогата, и която е много популярна, също е много полезна. С нея тренираме мускулчетата, които активират лещите на очите. Едното от най-лесните упражнения там е: гледате на далече и опитвате да фиксирате нещо. След това повтаряте това и на близо. После затваряте очите и започвате да движите очите на горе и на долу и наляво и надясно. Така се тренират мускулчетата. Полезно е да се прави движение на окото, което да раздвижи мускулите. Докато четем малко или много се получава едно претоварване на мускулите също, така че и от това е нужна почивка”. Сподели:", "date": "2018.11.25", "title": "Офталмолог с важни правила за хигиената на зрението"}
{"url": "https://pik.bg/%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%B2-%D0%BA%D0%BE%D0%B7%D0%BB%D0%BE%D0%B4%D1%83%D0%B9-%D1%81%D0%BF%D0%B8%D0%BF%D0%B0-%D0%BA%D0%BE%D0%BD%D1%82%D1%80%D0%B0%D0%B1%D0%B0%D0%BD%D0%B4%D0%B8%D1%81%D1%82-%D0%BD%D0%B0-%D1%82%D1%8E%D1%82%D1%8E%D0%BD-news798985.html", "text": "Полицията в Козлодуй е образувала преписка срещу мъж от плевенското Буковлък, който бил спипан с контрабанден тютюн, съобщават от ОД на МВР във Враца, цитирани от „Конкурент”. Нарушението било констатирано на 24 ноември (събота) около 08:30 часа на кооперативния пазар в село Бутан, където била проведена специализирана операция. При проверка на „Опел Тигра“, собственост на софиянеца М.Ф, на 24 г., били открити 12 плика със ситно нарязан тютюн. Контрабандната стока е собственост на 54-годишния А.И. от Буковлък, на когото е съставен акт. Сподели:", "date": "2018.11.25", "title": "Полицията в Козлодуй спипа контрабандист на тютюн"}
{"url": "https://pik.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%80%D0%B0%D0%B7%D1%88%D0%B8%D1%80%D1%8F%D0%B2%D0%B0-%D1%81%D1%8A%D1%82%D1%80%D1%83%D0%B4%D0%BD%D0%B8%D1%87%D0%B5%D1%81%D1%82%D0%B2%D0%BE%D1%82%D0%BE-%D1%81%D0%B8-%D1%81%D1%8A%D1%81-%D1%81%D1%8A%D1%80%D0%B1%D0%B8%D1%8F-%D0%B2-%D1%81%D1%84%D0%B5%D1%80%D0%B0%D1%82%D0%B0-%D0%BD%D0%B0-%D1%81%D0%BF%D0%BE%D1%80%D1%82%D0%B0-news798986.html", "text": "България и Събрия ще разширят сътрудничеството си в сферата на спорта. За това се договориха министърът на младежта и спорта Красен Кралев и сръбският му колега Ваня Удовичич, които проведоха официална двустранна среща, състояла се след разговорите за обща кандидатура за домакинство на Световното първенство по футбол на България, Сърбия, Румъния и Гърция. По покана на Удовичич, Кралев посети 7-ото международно спортно изложение, което се провежда в Белград от 23 до 25 ноември с насоченост към детския и масовия спорт. В Сърбия Красен Кралев проведе серия от разговори за сътрудничество с местния спортен институт, сръбската антидопингова организация, федерациите по волейбол, баскетбол, борба, джудо, спортни танци, военната спортна федерация и паралимпийската асоциация, с която се договори в началото на 2019 година да се проведат двустранни срещи между български и сръбски отбори по баскетбол в колички. По време на посещението си в Белград Кралев и Ваня Удовичич се договориха и за разработване на съвместни проекти по линия на трансграничното сътрудничество. Сподели:", "date": "2018.11.25", "title": "България разширява сътрудничеството си със Сърбия в сферата на спорта"}
{"url": "https://pik.bg/%D1%87%D0%B5%D1%82%D0%B8%D1%80%D0%B8-%D1%81%D1%83%D0%BF%D0%B5%D1%80-%D0%BD%D0%B0%D0%BF%D0%B8%D1%82%D0%BA%D0%B8-%D0%B7%D0%B0-%D0%B7%D0%B4%D1%80%D0%B0%D0%B2%D0%BE-%D1%81%D1%8A%D1%80%D1%86%D0%B5-news798987.html", "text": "Жадни ли сте? Вместо да се нахвърляте на сладки и газирани сокове и сиропи, които са с високо съдържание на калории и вредни съставки, изберете нещо по-полезно за вас и сърцето ви. Ние ви правим няколко предложения, с които гарантираме тонус, свежест и най-вече здраво сърце. За къде сме без вода?! Когато в организма няма достатъчно вода, кръвта се сгъстява и сърцето се натоварва значително повече, за да я изтласка към всички кътчета на тялото. В резултат на това неколкократно нараства рискът от развитие на исхемична болест на сърцето и други заболявания на сърдечно-съдовата система. Един от начините да разберем колко вода ни е нужна дневно - умножаваме килограмите си по 35 мл. Ако тежим 55 кг, добре е да пием 1,925 л, а при 70 килограма - 2,5 л вода дневно. Най-добре е да пиете вода преди всяко хранене. Може да си носите бутилката вода навсякъде с вас, докато това се превърне в навик. Хубаво е да си пийвате чай и ако е възможно без допълнителна захар. Препоръчваме зелен. Той е богат на антиоксиданти, които защитават от възпалителни процеси и възпрепятстват образуването на свободни радикали, което пък защитава от онкологични и сърдечно-съдови заболявания. Антиоксиданти има и в черния чай, но в зеления те действат значително по-ефикасно. Зеленият чай има уникално съдържание на витамини. В него се съдържат два пъти повече витамин С, отколкото в черния чай, а също и микроелементи, минерални и хранителни вещества. Чаят съдържа ценни елементи, като манган, цинк, калий, магнезий и подпомага да се поддържа всекидневният баланс на минералните вещества в организма. Неговата системна употреба намалява равнището на холестерола, пречи на свиването на кръвоносните съдове и така предотвратява атеросклерозата и възникването на инфаркти и инсулти. Той е много ефективен при хипертония препятства възникването на захарен диабет. Чудотворното действие на нара е познато още от Древността. Този плод е като бомба с витамини за всеки сезон от годината. Съдържа големи количества витамин С, В6, В12 и Е. Богат е на магнезий, калций, желязо и калий. Семената и сокът от нар са полезни за сърцето и помагат за понижаване на лошия холестерол. Освен това сокът от нар има чудотворно действие върху високото кръвно налягане. В нормални количества нарът нормализира метаболизма и обмяната на веществата. Червеното вино съдържа много кардиопротекторни съединения, които понижават нивото на холестерола в кръвта и възпрепятстват образуването на тромби. Червеното вино в неголеми количества помага да се повиши нивото на т.нар. добър холестерол, който защитава кръвоносните съдове и сърцето от увреждания. Сподели:", "date": "2018.11.25", "title": "Четири супер напитки за здраво сърце"}
{"url": "https://pik.bg/%D0%BF%D0%BE-%D0%B8%D0%BD%D0%B8%D1%86%D0%B8%D0%B0%D1%82%D0%B8%D0%B2%D0%B0-%D0%BD%D0%B0-%D0%BE%D0%B1%D0%BB%D0%B0%D1%81%D1%82%D0%BD%D0%B8%D1%8F-%D1%83%D0%BF%D1%80%D0%B0%D0%B2%D0%B8%D1%82%D0%B5%D0%BB-%D0%BE%D1%82-%D0%B0%D1%82%D0%B0%D0%BA%D0%B0-%D0%B8%D0%BB%D0%B8%D0%B0%D0%BD-%D1%82%D0%BE%D0%B4%D0%BE%D1%80%D0%BE%D0%B2-%D0%BA%D0%BE%D0%BC%D0%B8%D1%81%D0%B8%D1%8F%D1%82%D0%B0-%D0%BF%D0%BE-%D0%BE%D1%82%D0%B1%D1%80%D0%B0%D0%BD%D0%B0-%D0%BE%D0%B1%D1%8F%D0%B2%D0%B8-%D1%81%D0%BB%D0%B8-news799009.html", "text": "Народните представители от Комисията по отбрана в Народното събрание приеха проекторешение за обявяване на гр. Сливница за „Град н Българската бойна слава“. Предложението до народните представители е на областния управител на Софийска област от Атака Илиан Тодоров. В мотивите си към проекторешението народните представители са изтъкнали, че сраженията при Сливница предопределят изхода на  Сръбско-българската война и в значителна степен повлияват на бъдещето на освободената ни родина. „В резултат на тази победа бе потвърдена каузата  на националното Съединение от 1885 г и България получи стимули за мощно икономическо, социално и духовно развитие в следващите години, така че в началото на 20-ти век Европа да заговори за българското чудо.“, пише още в мотивите. Сподели:", "date": "2018.11.25", "title": "По инициатива на областния управител от \"Атака\" Илиан Тодоров комисията по отбрана обяви Сливница за \"Град на Българската бойна слава\""}
{"url": "https://pik.bg/%D1%85%D0%B2%D0%B0%D0%BD%D0%B0%D1%85%D0%B0-39-%D0%B3%D0%BE%D0%B4%D0%B8%D1%88%D0%B5%D0%BD-%D0%B4%D0%B0-%D1%88%D0%BE%D1%84%D0%B8%D1%80%D0%B0-%D0%BF%D0%B8%D1%8F%D0%BD-%D0%B2%D1%8A%D0%B2-%D0%B2%D1%80%D0%B0%D1%86%D0%B0-news798939.html", "text": "Полицията във Враца задържа с мярка до 24 часа шофьор, за когото установила, че кара почерпен автомобила си, съобщават от ОД на МВР, цитирани от „Конкурент”. 39-годишният Ц.Ц. бил спрян към 01:15 часа тази сутрин, докато управлявал „Мазда Премаци“. Тестът с дрегер отчел съдържание на алкохол от над 1.2 промила. На шофьора е бил съставен акт и издаден талон за кръвна проба. Врачанинът е съпроводен до центъра за спешна помощ, където е дал материал за изследване, а след това – закаран до ареста на полицейското управлениие. Срещу него е образувано бързо производство. Сподели:", "date": "2018.11.25", "title": "Хванаха 39-годишен да шофира пиян във Враца"}
{"url": "https://pik.bg/%D0%BA%D1%80%D0%B0%D0%BB%D1%8F%D1%82-%D0%BD%D0%B0-%D1%85%D0%BE%D0%BB%D0%B0%D0%BD%D0%B4%D0%B8%D1%8F-%D0%BA%D0%B0%D1%86%D0%BD%D0%B0-%D0%B2-%D0%B8%D1%81%D1%82%D0%B0%D0%BD%D0%B1%D1%83%D0%BB-%D0%BA%D0%B0%D1%82%D0%BE-%D0%B2%D1%82%D0%BE%D1%80%D0%B8-%D0%BF%D0%B8%D0%BB%D0%BE%D1%82-%D0%BD%D0%B0-%D0%BF%D1%8A%D1%82%D0%BD%D0%B8%D1%87%D0%B5%D1%81%D0%BA%D0%B8-%D1%81%D0%B0%D0%BC%D0%BE%D0%BB%D0%B5%D1%82-news798992.html", "text": "Кралят на Холандия Вилем-Александър Клаус Георг Фердинанд кацна на летище „Ататюрк” в Истанбул като втори пилот на пътнически самолет на холандските кралски авиолинии KLM, съобщава агенция ДХА, цитирана от „Фокус”. Вилем-Александър е известен със страстта си към пилотирането и с това, че има лиценз за професионален пилот, като поне два пъти месечно заема мястото на втори пилот в самолети на KLM. Пътниците в самолета по дестинацията Амстердам – Истанбул останаха силно и приятно изненадани от това, че техният самолет е пилотиран от едни крал. Бизнесменът Джан Юнсалан сподели, че не винаги един крал е в пилотската кабина и пилотира пътнически самолет, затова никога няма да забрави този полет. Известната турска актриса от германски произход Вилма Елес заключи лаконично: „До Истанбул мен ме докара един крал!”. Сподели:", "date": "2018.11.25", "title": "Кралят на Холандия кацна в Истанбул като втори пилот на пътнически самолет"}
{"url": "https://pik.bg/%D0%BC%D0%B0%D0%BA%D1%80%D0%BE%D0%BD-%D0%BE%D1%81%D1%8A%D0%B4%D0%B8-%D0%BD%D0%B0%D1%81%D0%B8%D0%BB%D0%B8%D0%B5%D1%82%D0%BE-%D0%BF%D1%80%D0%BE%D1%8F%D0%B2%D0%B5%D0%BD%D0%BE-%D0%BE%D1%82-%D0%B6%D1%8A%D0%BB%D1%82%D0%B8%D1%82%D0%B5-%D0%B6%D0%B8%D0%BB%D0%B5%D1%82%D0%BA%D0%B8-news798919.html", "text": "Френският президент Еманюел Макрон осъди насилието, проявено от протестиращите, участващи в демонстрации срещу повишението на данъците на горивата и неговото управление, предаде Асошиейтед прес, цитирана от БТА. Макрон написа в Туитър: \"Срам за тези, които нападнаха (полицията). Срам за тези, които проявиха насилие срещу други граждани . . . В Републиката няма място за това насилие\". Най-малко 20 души бяха ранени при протестите. Един човек е получил сериозни наранявания, а десетки бяха арестувани, уточни АП. Над 100 000 души протестираха днес по улиците на Париж и други френски градове, съобщи министерството на вътрешните работи, информира ДПА. Френската полиция използва сълзотворен газ и водни оръдия, за да разпръсне поредния масов протест в Париж срещу нарастващите цени на горивата и срещу икономическата политика на Макрон. Вторият уикенд на протести на \"жълтите жилетки\" отново предизвика улични безредици в цяла Франция. Сподели:", "date": "2018.11.25", "title": "Макрон осъди насилието, проявено от \"жълтите жилетки\""}
{"url": "https://pik.bg/%D1%80%D0%B0%D0%B7%D0%BA%D1%80%D0%B8%D1%82%D0%B8%D0%B5-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%89%D0%B8%D1%82%D0%B5-%D0%B2%D1%8A%D0%B2-%D0%B2%D1%80%D0%B0%D1%86%D0%B0-%D1%81%D0%B5-%D0%B8%D0%B7%D0%BF%D0%BE%D0%BA%D0%B0%D1%80%D0%B0%D1%85%D0%B0---%D0%BD%D1%8F%D0%BC%D0%B0-%D0%B3%D0%BE-%D1%87%D0%BE%D0%B2%D0%B5%D0%BA%D0%B0-%D1%81-%D0%BF%D0%B0%D1%80%D0%B8%D1%82%D0%B5-%D0%BE%D0%B1%D0%B5%D1%89%D0%B0%D0%BB%D0%B8-%D0%B8%D0%BC-%D0%BF%D0%BE-3-news799024.html", "text": "Скандал съпроводи протеста, който е организиран за поредна неделя във Враца. Преди около час голяма група хора, които са недоволни от политическата система, цените на горивата и данъците блокираха частично трафика по международния път Е-79 между Мездра и Ботевград. Преди това протестиращите се събраха на пл. „Св. Софроний Врачански“ и потеглиха с автомобилите си към бензиностанция „Ромпетрол“, където са и в момента. Съгласно уговорката на организаторите с полицията, затворена за движение е само едната лента в посока Враца, а през другата преминават камионите и колите в посока Дунав мост 2. По-късно събралото се множество наруши договорката и напълно блокира минаването и в двете ленти, съобщава \"Булнюз\". Скандал обаче помрачи революционната обстановка на пътя. Част от протестиращите започнаха да търсят човека, който им обещал по 30 лв., за да участват в днешната демонстрация. Мъжете негодуваха на висок глас и питаха кой ще им плати, тъй като плащачът изчезнал. Сподели:", "date": "2018.11.25", "title": "РАЗКРИТИЕ: Протестиращите във Враца се изпокараха - няма го човека с парите, обещали им по 30 лева"}
{"url": "https://pik.bg/%D0%BD%D0%B0%D0%B4-20-%D0%B4%D1%83%D1%88%D0%B8-%D1%81%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-%D0%BF%D1%80%D0%B8-%D0%BD%D0%B0%D0%BF%D0%B0%D0%B4%D0%B5%D0%BD%D0%B8%D0%B5-%D1%81-%D0%BE%D1%82%D1%80%D0%BE%D0%B2%D0%B5%D0%BD-%D0%B3%D0%B0%D0%B7-%D0%B2-%D1%81%D0%B8%D1%80%D0%B8%D1%8F-news798915.html", "text": "Най-малко 21 мирни граждани са пострадали при извършено от бунтовниците нападение със снаряди с отровен газ срещу сирийския град Алепо, предаде „Асошиейтед Прес”, цитирани от       БТА и БТВ. Агенцията се позовава на държавни сирийски медии. По данни на ТАСС пострадалите са 37, включително жени и деца, като всички те изпитват пристъпи на задушаване в следствие на действието на хлор. Две деца са в реанимацията в тежко състояние. Нападнати бяха търговски квартали на улица Нил, както и кварталите Ах Халидия и Джамият аз Захра. Сирийските бунтовници отхвърлиха обвиненията на правителството в Дамаск за нападението. Бунтовническият командир Абделасалам Абделразак заяви, че опозиционните сили не притежават отровни газове или техника, с която да ги изстрелват на разстояние. Преди да дезертира в началото на конфликта, той е служил в сирийската програма за химически оръжия. \"Това са лъжи\", заяви Абделразак в \"Туитър\" скоро след появата на съобщения за нападение в Алепо, при което са пострадали десетки. Говорителят на бунтовниците Мустафа Седжари също отхвърли твърденията за нападение с отровен газ. Според него те са били направени след като снаряди на правителствените сили са засегнали контролирани от бунтовниците райони в нарушение на примирието, подкрепено от Русия. Дамаск се опитва да подкопае споразумението, заяви Седжари. По данни на телевизия \"Маядин\", цитирана от ТАСС, при нападението с хлор са пострадали най-малко 100 души. В миналото бунтовниците са обвинявали правителството в използване на хлор срещу контролирани от тях райони, припомня АП. Съвместен екип на ООН и Организацията за забрана на химическите оръжия обвини Дамаск за най-малко две нападения през 2014 и 2015 г. и използване на нервнопаралитичния газ зарин при нападение през 2017 г., при което загинаха около 100 души. Освен това екипът обвини екстремистката група Ислямска държава в използването на иприт през 2015 и 2016 г. Алепо беше подложен на обстрел и в четвъртък, припомня ТАСС. Сподели:", "date": "2018.11.25", "title": "Над 20 души са пострадали при нападение с отровен газ в Сирия"}
{"url": "https://pik.bg/%D1%82%D0%B5%D0%B6%D0%BA%D0%B8-%D0%B4%D1%83%D0%BC%D0%B8-%D0%BF%D0%BE%D1%80%D0%BE%D1%88%D0%B5%D0%BD%D0%BA%D0%BE-%D0%B2-%D0%B0%D1%82%D0%B0%D0%BA%D0%B0---%D0%BE%D0%B1%D0%B2%D0%B8%D0%BD%D0%B8-%D1%80%D1%83%D1%81%D0%B8%D1%8F-%D0%B2-%D0%BD%D0%B0%D0%BC%D0%B5%D1%81%D0%B0-%D0%B2-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B4%D0%BE%D0%B3%D0%BE%D0%B4%D0%B8%D0%BD%D0%B0-news798886.html", "text": "Президентът на Украйна Петро Порошенко обяви, че на бъдещите президентски и парламентарни избори в Украйна. По думите му, става въпрос за противодействие на пропаганда, кибератаки и фалшиви новини. \"Важни избори ще се проведат през следващата година в Украйна - президентски, парламентарни. И е . Ние сега вече виждаме многобройни опити. Нашите общи усилия ни дават надежда, че ще можем ефективно да противодействаме на заплахата\", изтъкна украинският държавен глава по време на пресконференция, излъчена от украинските телевизии. В Украйна за март догодина са планирани редовните президентски избори, а през есента на 2019 г. - парламентарните, уточнява \"Нюз.бг\". Русия вече е предприела многобройни опити да повлияе много важно да не позволим на Русия да повлияе на тези избори Отношенията между Москва и Киев рязко се влошиха заради положението в Донбас и заради анексирането на Крим. Киев по-рано многократно обвини Москва, че се намесва в работите на Украйна, по-специално, че участва в конфликта в Донбас, шпионаж, кибератаки и дори доставянето на украински ракетни двигатели на Северна Корея. Сподели:", "date": "2018.11.25", "title": "ТЕЖКИ ДУМИ: Порошенко в атака - обвини Русия в намеса в изборите догодина"}
{"url": "https://pik.bg/%D0%B4%D0%B5%D0%BC%D0%B8-%D0%BC%D1%83%D1%80-%D1%81%D0%BF%D0%B8-%D1%81%D1%8A%D1%81-%D1%81%D1%82%D0%B8%D0%BB%D0%B8%D1%81%D1%82%D0%BA%D0%B0-news798957.html", "text": "Деми Мур имала връзка със сръбската стилистка Маша Мандзука от две години. Маша Мандзука е с 10 години по-млада от актрисата. Тя имала малка дъщеря и двете заедно я възпитавали. Деми Мур се изживявала като нейна втора майка. До момента холивудската звезда не е признавала да е с нетрадиционна сексуална ориентация. Зад гърба си тя има три брака с мъже. От 1980 г. до 1985 г. беше омъжена за музиканта Фреди Мур. След това - от 1987 г. до 2000 г. - беше омъжена за актьора Брус Уилис и му роди три дъщери. През 2005 г. сключи брак с много по-младия от нея актьор Аштън Къчър, но двамата се разведоха през 2011 г. В началото на тази година се говореше, че има връзка с 25-годишния Ник Джонас. Сподели:", "date": "2018.11.25", "title": "Деми Мур спи със стилистка"}
{"url": "https://pik.bg/%D0%B1%D0%B5%D0%BD-%D0%B0%D1%84%D0%BB%D0%B5%D0%BA-%D0%BF%D0%B0%D0%BA-%D0%B2-%D0%BA%D0%BB%D0%B8%D0%BD%D0%B8%D0%BA%D0%B0-%D0%B7%D0%B0-%D0%B0%D0%BB%D0%BA%D0%BE%D1%85%D0%BE%D0%BB%D0%B8%D1%86%D0%B8-news798956.html", "text": "Холивудският ас Бен Афлек се върна в рехабилитационния център, където само допреди месец лекуваше алкохолизъм. Според близки до звездата актьорът е планирал да се лекува извън пределите на клиниката. 30 дни след като излезе оттам обаче преценил, че му трябва повече време под лекарско наблюдение. „Това не е болест, от която можеш да се освободиш с едно постъпване в болница. Бен се бори и вероятно винаги ще трябва да се бори със зависимостта си към алкохола“, казват хора от обкръжението му.  Връщането на Афлек в клиниката идва броени седмици след като бе финализиран разводът му с актрисата Дженифър Гарнър. Двамата отглеждат заедно три деца – Вайълет, Серафина и Самюъл. Именно Гарнър пък натежа в решението на доскорошния си съпруг, когато той постъпи в лечебното заведение през август. Екранният Батман лежа в център за възстановяване още през 2001 и 2017 г. Сподели:", "date": "2018.11.25", "title": "Бен Афлек пак в клиника за алкохолици"}
{"url": "https://pik.bg/%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D0%BD%D0%B5%D0%BD%D0%BA%D0%BE%D0%B2-%D0%BE%D1%82-%D0%B3%D0%B5%D1%80%D0%B1-%D1%80%D0%B0%D0%B7%D0%BE%D0%B1%D0%BB%D0%B8%D1%87%D0%B8-%D1%81%D0%B0%D0%BC%D0%BE%D0%B7%D0%B0%D0%B1%D1%80%D0%B0%D0%B2%D0%B8%D0%BB%D0%B0%D1%82%D0%B0-%D1%81%D0%B5-%D0%B4%D0%B5%D1%81%D0%B8-%D1%80%D0%B0%D0%B4%D0%B5%D0%B2%D0%B0-%D0%BD%D1%81%D0%BE-%D0%B4%D0%B0-%D0%BA%D0%B0%D1%80%D0%B0%D1%82-%D0%B2-%D0%BD%D0%B0%D1%81%D1%80%D0%B5%D1%89%D0%BD%D0%BE-news798949.html", "text": "\"Аз съм напълно убеден, че в една правова държава законите трябва да се спазват от всички. Да, НСО са със специален режим на движение, но по мое мнение само когато съответната персона се налага да бъде бързо придружена, когато има елемент на спешност. Включително тук влиза и КАТ. Прави ми впечатление, че понякога без да има специален режим, нарушават правилата. Лично мен това винаги много ме е дразнело. Без екстремна ситуация и специален режим, те трябва да спазват законите\", заяви той пред \"Трибюн.бг\". \"Факт е, че може да се стигне до много по-сериозен инцидент, при който да пострадат хора – както цивилни, така и служители на НСО. Последните наистина рискуват живота си всеки ден в ситуациите, когато предпазват една ВИП персона. Те трябва да са готови всеки един ден, по 24 часа, за една такава рискова ситуация. Вярвам, че когато няма такава спешност, когато няма екстремна ситуация е хубаво да спазват правилата за движение по пътищата. Всички искаме да живеем в държава с правила, които се спазват\", допълва депутатът. \"Не трябва да се прекалява. Когато една кола е в спешност и със специален режим, може да си позволява да кара в насрещното. Но специално ситуацията за движение Това е абсолютно вина на самата персона, защото тя може да каже на служителите на НСО, че няма спешна работа, че не бърза. А вместо да заобиколят, те минават в насрещното. Няма как да се съглася, че тук има някаква екстремна ситуация, която налага самите служители да предприемат тези действия. Естествено, че самите ВИП-персони не определят начина на работа на служители, но аз съм убеден, че ако самата госпожа не бе помолила и не е изразила желание бързо да се стигне до някъде, служителите на НСО са щели да минат по нормалния ред\", заявява още Ненков. Той е категоричен, че не може отиването в един магазин да бъде презумпция да се мине в насрещното: \"Абсолютно тук въпросът опира до морал. Всяка една ВИП персона може да съобрази графика със задачите си. Вчера говорих с г-н Главчев, който беше председател на НС и той сподели, че винаги е казвал на служителите на НСО да спират на пешеходна пътека, да спират на светофари. Ако не се налага нещо свръх екстремно – да се спазват правилата. Вярвам, че всеки един гражданин уважава работата на НСО, но е възможно самите ВИП-персони в тези коли да имат малко по-висок праг на морал и да не поставят останалите граждани в риск\". Сподели:", "date": "2018.11.25", "title": "Александър Ненков от ГЕРБ разобличи самозабравилата се Деси Радева: НСО да карат в насрещното, защото отива в някакъв магазин?! Тук въпросът опира до морал!"}
{"url": "https://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%BB%D0%B8%D0%B4%D0%B5%D1%80%D0%B8%D1%82%D0%B5-%D0%BD%D0%B0-%D0%B5%D1%81-%D1%81%D0%B0-%D0%BE%D0%B4%D0%BE%D0%B1%D1%80%D0%B8%D0%BB%D0%B8-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5%D1%82%D0%BE-%D1%81-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82-news798971.html", "text": "Лидерите на 27-те държави-членки на Европейския съюз са одобрили преди минути условията на историческото споразумение с Великобритания на специална среща на високо равнище в Брюксел, предава „Франс Прес”, цитирана от „Фокус” \"ЕС-27 одобри споразумението за оттеглянето на Великобритания от ЕС и политическата декларация за бъдещите отношения между ЕС и Обединеното кралство\", заяви председателят на Европейския съвет Доналд Туск в социалната мрежа „Туитър“. Сподели:", "date": "2018.11.25", "title": "От последните минути: Лидерите на ЕС са одобрили споразумението с Великобритания за Брекзит"}
{"url": "https://pik.bg/%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%B1%D0%B8%D0%B2%D1%88-%D0%BD%D0%BE%D1%81%D0%B8%D1%82%D0%B5%D0%BB-%D0%BE%D1%82-%D0%B3%D0%BE%D0%BB%D0%B5%D0%BC%D0%B8%D1%8F-%D1%88%D0%BB%D0%B5%D0%BC-news798973.html", "text": "Бившият №63 в света, тенис треньор и член на борда на ATP Джъстин Джимелстъб е бил арестуван от полицията в Лос Анджелис. На 31 октомври Джимелстъб е нападнал Рандал Каплан, който е бил заедно с жена си и детето си. Сподели:", "date": "2018.11.25", "title": "Арестуваха бивш носител от Големия шлем"}
{"url": "https://pik.bg/%D0%B2-%D1%80%D0%B0%D0%B9%D0%BE%D0%BD%D0%B0-%D0%BD%D0%B0-%D0%B0%D0%B2%D1%81%D1%82%D1%80%D0%B8%D0%B9%D1%81%D0%BA%D0%BE%D1%82%D0%BE-%D0%BF%D0%BE%D1%81%D0%BE%D0%BB%D1%81%D1%82%D0%B2%D0%BE-%D0%B2-%D0%B0%D0%BD%D0%BA%D0%B0%D1%80%D0%B0-%D0%B5-%D0%B1%D0%B8%D0%BB%D0%B0-%D0%BE%D1%82%D0%BA%D1%80%D0%B8%D1%82%D0%B0-%D1%81%D1%82%D1%80%D0%B5%D0%BB%D0%B1%D0%B0-news798970.html", "text": "Стрелба е била открита около полунощ от кола в района на австрийското посолство в Анкара, съобщава „Асошиейтед Прес”, цитирана от БТВ. Според информация на Анадолската агенция стрелбата е била открита от бял автомобил, след което силите за сигурност са затворили улиците близо до посолството на Австрия. Полицията в момента издирва автомобила, от който е стреляно. Няма информация за ранени хора и за нанесени материални щети, посочва частната агенция „Ихляс”. Към момента няма яснота дали лицата, открили стрелбата, са искали да стрелят по австрийското посолство. През август в столицата Анкара имаше подобен случай, при който бе открита стрелба от кола по сградата на американското посолство. Никой не пострада при стрелбата. Сподели:", "date": "2018.11.25", "title": "В района на австрийското посолство в Анкара е била открита стрелба"}
{"url": "https://pik.bg/%D1%83%D0%B6%D0%B0%D1%81%D1%8A%D1%82-%D0%B5-%D0%B3%D0%BE%D0%BB%D1%8F%D0%BC-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8%D1%82%D0%B5-%D0%BF%D1%80%D0%B8-%D1%85%D0%B8%D0%BC%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%B0%D1%82%D0%B0%D0%BA%D0%B0-%D0%B2-%D0%B0%D0%BB%D0%B5%D0%BF%D0%BE-%D1%81%D0%B0-107-%D0%B4%D1%83%D1%88%D0%B8-news798967.html", "text": "Пострадалите при химическата атака в Алепо са 107 души, предава сирийската държавна агенция SANA, цитирана от TACC и „Фокус”. Най-малко 107 цивилни са били приети в лечебни заведения в резултат на обстрелване от бойци от жилищни райони на град Алепо със снаряди, пълни с отровни вещества. Това съобщава агенция SANA, цитирайки медицински източници в университетската болница и болницата „Ар Рази“. Според аенцията, пострдалите имат леки до умерени симптоми на задух, някои от тях са настанени в отделението за интензивно лечение. По-рано телевизионният канал Ал Маядин съобщава за около 100 пострадали. Вчера, както се съобщава от правителствената телевизионна станция „Сирия“, търговската улица „Нил“ е била подложена на обстрелване на боеприпаси с токсични вещества, по която са се разхождали граждани. Снаряди са паднали също в съседните квартали на Ал Халидия и Джамият ал-Захр. Началникът на полицейското управление в Алепо обвини терористите от групата \"Джебхат ан-Нусра\" за използването на боеприпаси с отровни вещества. Днес говорителят на руското министерство на отбраната генерал-майор Игор Конашенков заяви, че руски химически войски са пристигнали в Алепо. Според генерала, \"предварителните данни, потвърдени от симптомите на отравяне у пострадалите сочат, че снарядите, с които са обстрелвани жилищни райони в Алепо са били пълни с хлор”. Сподели:", "date": "2018.11.25", "title": "Ужасът е голям: Пострадалите при химическата атака в Алепо са 107 души"}
{"url": "https://pik.bg/%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%8F%D1%82-%D0%BD%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0%D1%82%D0%B0-%D0%BA%D0%BE%D0%BC%D0%B8%D1%81%D0%B8%D1%8F-%D1%81%D0%BF%D0%BE%D0%B0%D1%80%D0%B7%D1%83%D0%BC%D0%B5%D0%BD%D0%B8%D0%B5%D1%82%D0%BE-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82-%D0%B5-%D0%BD%D0%B0%D0%B9-%D0%B4%D0%BE%D0%B1%D1%80%D0%BE%D1%82%D0%BE-%D0%BA%D0%BE%D0%B5%D1%82%D0%BE-%D0%B2%D0%B5%D0%BB%D0%B8%D0%BA%D0%BE-news798976.html", "text": "Председателят на Европейската комисия Жан-Клод Юнкер заяви, че споразумението за Брекзит е най-доброто, което Великобритания може да получи, съ общи ТАСС, цитирана от „Фокус”. Той призова депутатите от британския парламент да го подкрепят. \"Ако бях британски депутат, щях да гласувам – коментира Жан-Клод Юнкер. - Това е най-доброто споразумение, което може да получи Обединеното кралство, така че парламентът трябва да го подкрепи\". Ръководителят на Европейската комисия подчерта, че въпреки споразумението за Брекзит днес не е празник. \"Това е един тъжен ден – не скри разочарованието си председателят на Европейската комисия. - Да гледаш как една страна като Великобритания напуска ЕС, е тъжен момент и това е трагедия, няма какво да празнуваме\". Сподели:", "date": "2018.11.25", "title": "Председателят на Европейската комисия: Споарзумението за Брекзит е най-доброто, което Великобритания може да получи"}
{"url": "https://pik.bg/%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D0%B8%D0%B7%D1%80%D0%BE%D0%B4-%D0%BF%D1%80%D0%B5%D0%B1%D0%B8-%D0%B7%D0%B2%D0%B5%D1%80%D1%81%D0%BA%D0%B8-%D0%B1%D0%B8%D0%B2%D1%88%D0%B0%D1%82%D0%B0-%D1%81%D0%B8-%D0%BF%D1%80%D0%B5%D0%B4-%D0%BF%D0%BE%D0%B3%D0%BB%D0%B5%D0%B4%D0%B8%D1%82%D0%B5-%D0%BD%D0%B0-%D0%B4%D0%B5%D1%86%D0%B0%D1%82%D0%B0-%D0%B8%D0%BC-news798927.html", "text": "Пловдивчанин преби зверски бившата си съпруга пред погледите на невръстните си деца. Причината за жестокостта била спор за режима на посещение на бащата с малчуганите. Дръзките действия не останаха ненаказани. Мъжът бе осъден от Районен съд – Пловдив преди дни за причиняване на телесна повреда. Посегателството станало навръх Нова година. Пловдивчанинът взел двете си деца да прекарат празника заедно. С бившата си съпруга прекратили брака си преди повече от половин година. За да се среща с хлапетата, съдът тогава определил само и единствено уикендите, два пъти в месеца, съобщава \"Трафик Нюз\". Когато завел децата обратно при майка им, женато ги посрещнала на входната врата на кооперацията, в която тя живеела. Още с пристигането си, мъжът започнал да уговаря бившата си, да вземе децата идния петък, а не събота както е по съдебно решение. Като причина изтъкнал факта, че баща му си заминавал за Холандия и искал да види децата. Пловдивчанката се съгласила, но при условие, че и тя присъства на срещата. Бившият й отказал, тъй като баща му не искал да вижда жената. Така майката отказала и това провокирало мъжа. Той заявил, че не го интересувало и, че децата ще са с него в петък. Жената обаче не отстъпила, а напротив – предупредила бившия си, че ще съобщи на госпожите в градината да не пускат децата с него и тръгнала да се прибира към апартамента. Последните реплики изкарали извън нерви мъжа. Той започнал да псува жена си, като това не било всичко. Той й зашлевил силен шамар, от който жената паднала. Той продължил с ударите, като всичко това се случвало пред очите на децата. Те започнали да пищят и плачат. Ритниците продължили. Жената започнала да вика за помощ. Чули се стъпки по стълбите и това подплашило побойника, който избягал. Бащата на пребитата пръв се притекъл на помощ. Децата пищели и плачели, а възрастният едва разбирал какво казват. Той вдигнал дъщеря си от земята и я завел на лекар. По пътя жената му разказала, че е била бита от бившия си мъж. В болницата медиците са констатирали, че жертвата е с контузия на лицето, кръвонасядания на долния клепеч, кръвонасядания на носа, кръвонасядане на брадичката в ляво, кръвонасядане в дясната раменна става и кръвонасядане в дясното бедро. Пострадалата е подала жалба срещу насилника си. Започнато е било производство. Няколко месеца по-късно агресивният пловдивчанин се изправил пред съда в Пловдив. Пред магистратите той отрекъл да е пребивал бившата си, като заявил, че жертвата е той. Последният разказал, че екссъпругата му го нападнала с лютив спрей. За подкрепа той повикал двама приятели, които пред съда да разкажат, че очите му били червени след срещата с дамата. Това обаче не се е потвърдило, тъй като мъжът не е посетил болница и не си е извадил удостоверение за телесна повреда. В залата на Районен съд бил призован и бащата на пострадалата, който споделил, че чул силните викове на дъщеря си и внучетата си. Когато слязъл пред блока, видял жената в безпомощно състояние. За това престъпление е предвидено наказание лишаване от свобода до шест месеца или пробация или глоба от сто до триста лева. Поради факта, че побойникът е с чисто съдебно минало и без подобни прояви, магистратите са били снизходителни към него, като го освободили от наказателна отговорност. За това си действие преди седмица мъжа получи присъда, изразяваща се в глоба в размер на 1000 лева. Решението подлежи на обжалване. Сподели:", "date": "2018.11.25", "title": "В ПЛОВДИВ: Изрод преби зверски бившата си пред погледите на децата им"}
{"url": "https://pik.bg/%D0%BC%D0%B8%D1%88%D0%B5%D0%BB-%D0%BE%D0%B1%D0%B0%D0%BC%D0%B0-%D1%81%D1%8A%D1%80%D0%B4%D0%B8%D1%82%D0%B0-%D0%BD%D0%B0-%D0%BC%D0%B5%D0%BB%D0%B0%D0%BD%D0%B8%D1%8F-%D1%82%D1%80%D1%8A%D0%BC%D0%BF-news798959.html", "text": "Бившата първа дама Мишел Обама разкри какво никога няма да прости на Доналд Тръмп в биографичната си книга. Тя била обидена на настоящия щатски президент, че се усъмнил в произхода на мъжа ѝ и го обявил за нелегален, който според американската Конституция нелегитимно заема президентския пост. В автобиографията си Мишел разкрива и че новата първа дама нито веднъж не я е потърсила, въпреки че предложила да ѝ помогне, но отказва да коментира как се справя със задълженията си Мелания. Книгата на Мишел е част от рекордна сделка от 65 млн. долара, която е подписала със съпруга си за мемоарите си след Белия дом. В изданието бившата първа дама споделя, че е в много близки отношения с дъщерите си Малия на 20 и Саша на 17. Съпругата на Обама прави и драматичното разкритие, че преди 20 години е направила няколко спонтанни аборта и е заченала децата си инвитро. Сподели:", "date": "2018.11.25", "title": "Мишел Обама сърдита на Мелания Тръмп"}
{"url": "https://pik.bg/%D0%B4%D0%B8%D0%BC%D0%B8%D1%82%D1%8A%D1%80-%D0%B1%D0%B5%D1%80%D0%B1%D0%B0%D1%82%D0%BE%D0%B2-%D0%B2-%D0%B6%D0%B8%D0%B2%D0%BE%D1%82%D0%B0-%D0%B8-%D0%BD%D0%B0-%D1%82%D0%B5%D1%80%D0%B5%D0%BD%D0%B0-%D0%BF%D1%80%D0%B8%D1%8F%D1%82%D0%B5%D0%BB-%D1%81%D1%8A%D0%BC-%D1%81%D1%8A%D1%81-%D1%81%D0%B0%D0%BC%D0%BE%D1%82%D0%B0%D1%82%D0%B0-%D0%B8-%D1%82%D0%BE%D0%B2%D0%B0-%D0%B2%D0%B8%D0%BD%D0%B0%D0%B3%D0%B8-%D0%BC%D0%B8-%D0%B5-%D1%85%D0%B0%D1%80%D0%B5%D1%81%D0%B2%D0%B0%D0%BB-news798937.html", "text": "Аз съм самотен човек. Приятели сме със самотата. Винаги така ми е харесвало. От малък така се развиха нещата, че навсякъде трябваше сам да се уча. Това заяви легендата на бълганския футбол Димитър Бербатов пред БТВ. „Фен съм на Франк Синатра и един ден ми хрумна да кръстя биографията си „Моят път” на неговата песен – коментира Бербатов. –  Професионалният ми живот е неделим от личния. Деца, семейство. Нормални неща. Затова и всичко това се преплита в книгата. Щастлив съм. Ако трябва да кажа какво не ми е достигнало, ще кажа че в кариерно отношение опитите ми за пробив в Шампионска лига и с „Леверкузен” и „Манчестър Юнайтед” са част от разочарованието, защото приключиха в подножието на върха.  Казвам си, че е можело и по-добре. Винаги си казвам че е можело и по-добре, дори и да е станало перфестно. Пътят, който съм извървял е точно такъв, какъвто е трябвало за да стигна до „Манчестър Юнайтед”, атка че не съжалявам за нищо.  Доволен съм от пътя който извървях с всички върхове и падения. За да успея, това е било нужно. Аз съм самотен човек. Приятели сме със самотата. Винаги така ми е харесвало. От малък така се развиха нещата, че навсякъде трябваше сам да се уча. Това ме е спасило от много неща. От проблеми, от хора, с които не е трябвало да бъда”. Бербатов говори и за тръпката когато се завръща в родния си Благоевград. „Всеки път когато се връщам в Благоевград е страхотно – признава Бербатов. - Готино е. И това е напълно нормално. Рядко имам възможност да го правя, и всеки път се чувствам фантастично. Страхотно е да видиш отново улицата, където си отраснал. Не се е променило мястото. Това са невероятни спомени. Мястото, където съм играл футбол преди толкова време. Странно е, че ето сега чичо ми се наредил с останалите на опашката и чака за автограф. Питам го: „Защо бе човек, ела”. Той обаче си държи на принципите и си чака стриктно”. Нападателят се връща и към кариерата си. „Не помня колко авотгола съм вкарал – казва с усмивка той. - Вероятно имам един или два, при които топката се е удряла в мен и е влизала в нашата врата. Харесва ми това, че хората не искат да осъзнаят, че вече съм на 38 години и искат да играя още. Ясно е, че не съм като едно време. Но хората продължават да живеят с илюзията че още го мога. Идва момента, в който ще кажа стига. Мисля как да го планирам и как да го направя. За да играя, някой трябва да ме иска. Никой не ме иска, освен у дома. В България, за съжаление, във футболно отношение, съм свикнал на съвсем други неща, а реалностите са коренно различни. Тук започват едни разправии. За чужбина пък трябва да има хубава оферта, а годините тежат. Иначе е нормално да ме е страх да се изправя и да кажа на хората, че съм дотук. Работил си по някакви планове, планирал си.  Имам няколко неща за бъдещето ми – треньорство, мениджърство. Може да е в България, в чужбина.Трябва да си готов. Сложна е ситуацията. Трябва да съм готов, да съм се изучил, за да предприема следващата стъпка. Чувам, че хората питат дали бих се ангажирал с управление на българския футбол. Срещам се с бившите ми треньори, уча, студент съм. Ако дойде момент да вляза в ръководството на българския футбол, всичи ще разберат. Всяко нещо с времето си. За момента има други неща, които са на първо място. Родното футболно ежедневие е много далеч от мен и отношенията там не ме вълнуват. Със Стоичков съм в отлични отношения. Сега преди да излязат книгите ни се чухме. Шегувахме се. Нормални неща”. Димитър Бербатов говори и за някои интересни неща от автобиографията си. „Решил съм, че някои хора няма да присъстват в книгата с имената си. Такъв е случаят с вицепрезидента на БФС (б.р Йордан Лечков). Нямам какво да коментирам. Темата е приключена”, не крие раздразнение Бербатов.. „Тежко и несправедливо беше случилото се със сър Алекс Фюргюсън – кадзва още той. - Уточнихме  всичко и е простено. Сигурно има и непростими неща, но не е моето нещо да се концентрираме върху това. От всеки се опитвам да науча нещо. Защо Елена се появява за първи път на 121-ва страница в книгата ми? Така съм решил. Имам ужасен характер и това е факт, с който най-наясно са близките ми. Хората около мен го знаят най-добре. Сега не е много по-различно, вероятно съм поулегнал. В такива моменти обаче не е препоръчително близките ми да са около мен. Решили сме, че е правилно децата ни да се родят в България. За нас със съпругата ми това бе правилното решение. Важно бе съпругата ми да се чувства конфортно. Бъдещето на децата им зависи от тях. Те ще бъдат независими и искам да могат да се оправят в живота. Избрал съм да остана тук, защото виждам че има смисъл. Като гражданин мога да кажа, че България ми харесва. Има си проблемите, като всички други страни, където съм живял. Малко ги надуваме тук обаче проблемите. Сега важно е младите да се развиват и да се борят. Да получат шанса да направят нещата така, както смятат че трябва, за да живеят по-добре”. Сподели:", "date": "2018.11.25", "title": "Димитър Бербатов в живота и на терена: Приятел съм със самотата и това винаги ми е харесвало"}
{"url": "https://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%B2-%D0%B5%D0%B7%D0%B5%D1%80%D0%BE%D1%82%D0%BE-%D0%B2%D0%B8%D0%BA%D1%82%D0%BE%D1%80%D0%B8%D1%8F-29-%D0%B7%D0%B0%D0%B3%D0%B8%D0%BD%D0%B0%D1%85%D0%B0-%D0%B8-%D0%B4%D0%B5%D1%81%D0%B5%D1%82%D0%BA%D0%B8-%D0%B8%D0%B7%D1%87%D0%B5%D0%B7%D0%BD%D0%B0%D1%85%D0%B0-%D0%BF%D1%80%D0%B8-%D0%BA%D0%BE%D1%80%D0%B0%D0%B1%D0%BE%D0%BA%D1%80%D1%83%D1%88%D0%B5%D0%BD%D0%B8%D0%B5-news798977.html", "text": "Най-малко 29 души загинаха, а десетки други са изчезнали вчера след корабокрушение в езерото Виктория, предаде ДПА, цитирайки полицията на Уганда. Инцидентът се е случил в района на Мутима в принадлежащата на Уганда част на езерото, на около 20 км южно от столицата Кампала, предаде Ройтерс. По непотвърдени данни на борда е имало около 100 души, но тъй като тези съдове често се претоварват, е възможно броят им да е бил и доста по-голям. Сред тях е бил и принц Дауди Васая, както и популярни местни музиканти, които свирели и танцували на борда заедно с пътниците. Засега няма информация за съдбата им, съобщава се за 40 спасени, предаде ТАСС, цитирана от БТА. \"Нашите екипи спасиха над 40 души, операцията продължава\", съобщи говорител на местната полиция цитиран от Франс прес. Според него засега причините за корабокрушението са неизвестни. Смята се, че сред причините за трагедията са лошото време в района, както и фактът, че корабът е бил стар и в недобро състояние. Езерото Виктория граничи с Уганда, Кения и Танзания. То е най-голямото в Африка. Плаващите в него кораби често са претоварени и се оказват в опасност при влошаване на метеорологичните условия, отбелязва АФП. През септември миналата година при корабокрушение загинаха над 200 души. Сподели:", "date": "2018.11.25", "title": "ТРАГЕДИЯ В ЕЗЕРОТО ВИКТОРИЯ: 29 загинаха и десетки изчезнаха при корабокрушение"}
{"url": "https://pik.bg/%D1%86%D0%B2%D0%B5%D1%82%D0%B0%D0%BD-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D1%86%D0%B5%D0%BB%D1%82%D0%B0-%D0%BD%D0%B0-%D0%B1%D1%81%D0%BF-%D0%B5-%D0%B2%D0%BB%D0%B8%D0%B7%D0%B0%D0%BD%D0%B5-%D0%B2%D1%8A%D0%B2-%D0%B2%D0%BB%D0%B0%D1%81%D1%82%D1%82%D0%B0-%D1%87%D1%80%D0%B5%D0%B7-%D1%81%D0%BB%D1%83%D0%B6%D0%B5%D0%B1%D0%B5%D0%BD-%D0%BA%D0%B0%D0%B1%D0%B8%D0%BD%D0%B5%D1%82-%D0%BD%D0%B0-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-news798966.html", "text": "БСП не предлагат алтернатива, те имат само една единствена цел - влизането им във властта, чрез служебния кабинет на Румен Радев - техния президент. Това каза председателят на ПГ ГЕРБ и заместник-председател на партията Цветан Цветанов пред БНР. Според него при посещенията си в различни области на страната, депутати от опозицията се явяват неподготвени за района, в който отиват. Цветанов изтъкна, че представящите „Визия за България“ са повече от слушателите. „Искам да им пожелая успех, да работят по този начин, защото това изцяло обслужва политическа партия ГЕРБ, с липсата на алтернативни и правни решения за бъдещо управление на страната“, поясни той. Попитан, честите му пътувания в различни области в страната, не означават ли подготовка за предсрочни избори, Цветанов отговори: „Трябва да ви кажа, че няма никаква промяна от тези 12 години, в които се занимавам с политика. Постоянно съм на път и постоянно съм в диалог с нашите структури. Това е силата на партия ГЕРБ, че има реални структури, които са в постоянен контакт с ръководството на партията“. Според него е напълно нормално тезата на опозицията да бъде такава, че правителството ще падне. „БСП не предлагат алтернатива, те имат само една единствена цел - влизането им във властта, чрез служебния кабинет на Румен Радев - техния президент“, изтъкна той. Цветан Цветанов обясни, че според него най-важно е да няма разминаване в управленските решения на малката и голямата коалиция. Що се отнася до назначената за вицепремиер на мястото на Валери Симеонов - Марияна Николова, Цветанов отбеляза, че щом предложението идва от премиера от квотата на ОП, ГЕРБ са съгласни с това решение. Попитан какво очаква от нея, той отговори: \"Да изпълни ангажимента, който е предприело правителството и това, което е предложило управлението на българските граждани с управленската ни програма, утвърдена 2017 година, както за увеличаване на доходите на гражданите, така и политики свързани с образование, екология, земеделие и всичко свързано с икономическия подем и растеж на страната\". Според Цветанов няма причини и нищо не налага да има промяна на сегашното управление. „Виждаме какви са показателите и какви са оценките на ЕК по механизма за оценка и сътрудничество, знаете, това беше най-добрият доклад, излизал за България. Ние се движим в правилната посока както за борба с организираната престъпност и законодателната дейност, така и за реформите и съдебната система. Все пак имаме някаква стъпка, която дава добро самочувствие за страната ни“, посочи той. По думите му трусовете в малката коалиция създават усещане за определена нестабилност, но когато се обсъждат темите и се правят коалиционни съвети, няма никакви проблеми за вземане на правилни управленски решения. Сподели:", "date": "2018.11.25", "title": "Цветан Цветанов: Целта на БСП е влизане  във властта, чрез служебен кабинет на Румен Радев"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B1%D0%BE%D1%80%D0%B8%D1%81%D0%BE%D0%B2---%D0%B4%D0%B5%D0%BD%D1%8F%D1%82-%D0%B5-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B8-%D0%BD%D0%BE-%D0%B2-%D0%BD%D0%B5%D0%B3%D0%B0%D1%82%D0%B8%D0%B2%D0%B5%D0%BD-%D0%BF%D0%BB%D0%B0%D0%BD-%D0%B7%D0%B0%D1%89%D0%BE%D1%82%D0%BE-%D0%B4%D1%8A%D1%80%D0%B6%D0%B0%D0%B2%D0%B0-%D0%BA%D0%B0%D1%82-news798980.html", "text": "Това е исторически ден, но в негативен план, защото една държава, Великобритания, напуска Европейския съюз. Одобряваме споразумението по чл. 50 и политическата декларация, но това не е краят на този процес. Това заяви министър-председателят Бойко Борисов, след като лидерите на 27-те страни, оставащи в ЕС, одобриха споразумението за излизането на Обединеното кралство от Съюза. Българският премиер поясни пред журналисти, че тепърва ще се работи още за бъдещите отношения през следващите две години. Бойко Борисов беше категоричен, че България ще настоява, особено по линия на специалните служби, на борбата с тероризма, пролиферацията, трафика на хора, наркотици, финансови трансфери, да направи така, че Великобритания буквално да е част от ЕС. „Защото те имат и много мощни, и много добри служби, и действително са изключително важен партньор, може би същото важи и за НАТО. Но специално за това съм убеден, че трябва да постигнем максимално добри отношения. Сега тепърва ще се говори по тази тема, след като минат гласуванията в парламента. Затова сме си дали две години с възможност, ако не се постигне в това време споразумение, още две години да се работи“, поясни премиерът Бойко Борисов. В Брюксел министър-председателят Борисов заяви, че Съветът е приел по предложение на България Европейският съюз да демонстрира особена бдителност по отношение на правата и интересите на гражданите, на необходимостта от поддържане на амбициозни условия за равнопостовеност, съответно и в частния случай България и Британия. „ За българските граждани, които живеят във Великобритания, за българските фирми и бизнес, а и на реципрочна основа, защото много британци пък живеят в България“, допълни българският премиер и отбеляза, че споразумението предвижда уреждането на статута на европейските граждани, които живеят, работят и учат във Великобритания, с реципрочни гаранции. Министър-председателят Борисов подчерта още, че Великобритания трябва да продължи да спазва финансовите параметри. „Да се спазват всички договорености, за да няма правен вакуум за нашите компании, да се избегне твърдата граница между Ирландия и Северна Ирландия, това се договорихме. Подкрепихме и темата за вредните емисии. След излизането на Великобритания да не се разпространи върху повече държави, тъй като знаете – заради диверсификацията, поне така се обяснява в България, преди години когато сме си дали въглищните централи на практика на други компании, ние сега поемаме и всички плащания на вредните емисии“, допълни премиерът Борисов. Сподели:", "date": "2018.11.25", "title": "Първо в ПИК: Премиерът Борисов - Денят е исторически, но в негативен план, защото държава като Великобритания напуска ЕС (СНИМКИ/ВИДЕО)"}
{"url": "https://pik.bg/%D0%B5%D0%BA%D1%81%D0%BF%D1%80%D0%B5%D1%81%D0%BD%D0%BE-%D0%B8%D1%81%D0%BA%D1%80%D0%B5%D0%BD-%D0%B2%D0%B5%D1%81%D0%B5%D0%BB%D0%B8%D0%BD%D0%BE%D0%B2-%D0%BE%D1%82-%D0%B2%D0%BC%D1%80%D0%BE-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F%D1%82%D0%B0-%D0%B2-%D0%BA%D0%BE%D0%B0%D0%BB%D0%B8%D1%86%D0%B8%D1%8F%D1%82%D0%B0-%D0%BE%D0%B1%D0%B5%D0%B4%D0%B8%D0%BD%D0%B5%D0%BD%D0%B8-%D0%BF%D0%B0%D1%82%D1%80%D0%B8%D0%BE%D1%82-news798960.html", "text": "Няма изненада в посланието на протестиращите в страната в момента. България създаде своята протестна култура, може би от 2011 година насам. В това отношение, до голяма степен, това е нашият еквивалент на 60-те години в Западна Европа, когато младите и будни хора протестираха и искаха смяна на системата, без да знаят каква система искат. Предизвикателството пред управлението е да уцели духа и да усети проблема, за да започне промяната. Това заяви пред БНР Искрен Веселинов от ВМРО,  заместник-председател на парламентарната група на „Обединените патриоти“. „Протестът е устойчив и не е срещу ГЕРБ и „Обединени патриоти“ -  категоричен бе Веселинов.  - Според мен е естествено, че управлението трябва да направи своите корекции и мисля, че се стремим това да се получи. Основното, което трябва да се помисли, е доколко чувствително е управлението към проблемите на хората, доколко интерактивно е. Разговорът е много голям, защото изисква много промени и много форми на взаимодействие между гражданското общество и управлението, които тепърва започваме да говорим и да мислим. На микрониво става дума за текущи проблеми на хората, които в България са свързани с бедност“. Веселинов изтъкна, че основната причина „Обединените патриоти” да са в управлението е борбата за повишаването на стандарта на живот на българина. „Грешката на българския преход, която е в неговия генезис, е, че България може да бъде конкурентна с евтината си работна ръка. На тази грешка берем плодовете сега”,  анализира Искрен Веселинов. Той припомни, че и фалитите на държавата в миналото са причина за икономическото състояние в момента. Депутатът от ВМРО взе отношение и по въпроса за сътресенията в „малката коалиция”. „Ако продължи, просто е ясно, че малката коалиция няма да съществува – каза Искрен Веселинов. - Ако няма своите ясни идейни основания в настоящето и съответно - конкретни цели, които да преследваме, свързани с тях, подобен съюз би бил някакъв фалш, би бил просто обслужване на партии интереси“. Според Веселинов, останалите формации в „Обединени патриоти“ нямат „фундаментални идейни различия“ с колегите си от „Атака“. „Въпросът е да бъдем в ефективно политическо взаимодействе – заяви той. - .Това е тестът, който трябва издържим в, примерно, следващия месец, за да видим има ли бъдеще коалицията. Това е моето виждане, разбира се“. Волен Сидеров е обяснил, че искането му за оставка на Красимир Каракачанов от поста вицепремиер не е било заради отрицателна оценка за работата му, а заради това, че хората в изпълнителната власт са изложени на атаки и това би нанесло щети на коалицията, разясни Искрен Веселинов. „Неговото мнение беше за това, че излизането от изпълнителната власт на лидерите на коалицията ще доведе до възможности за по-наситена работа в парламента и съответно за по-позитивен образ на коалицията, но и двете формации, освен „Атака”, не приехме тази теза, защото такъв мач сме играли в предишното управление - бяхме подкрепящи управлението без да бъдем в него и лостовете да променим нещата са доста ограничени“, заяви заместник-председателят на парламентарната група на „Обединените патриоти“. Работата, която се случва в Министерство на отбраната, е „на един изключително широк фронт“ изтъкна Веселинов и заяви, че има не само повишаване на доходите в сферата на отбраната, но и „промяна на философията в целия сектор“, а в процедурите за модернизация на армията няма забавяне. „Не се готвим за предсрочни избори. За нас първите възможни избори са европейските. Освен това, самоцелното говорене за предсрочни избори обслужва единствено нестабилността в страната“, каза още той. Веселинов заяви, че пред него не е воден разговор лидерът на „Атака“ Волен Сидеров да води евродепутатската листа на „Обединените патриоти“. Идеята на евродепутата Ангел Джамбазки листата да бъде съставена след вътрешни избори в коалицията той оцени като „един позитивен вариант“. „Ние имаме интерес първо, смятам, да тушираме най-после това напрежение и да се видим заедно на избори.  Всъщност това, което ВМРО може би 12-а година се опитва да постигнете – обединение на всички патриотични сили - се случило и сега някакви междуличностни сложни отношения не би следвало да са проблема и да провалят тази голяма идея. Първо, ние искаме да сме заедно и, второ, искаме да постигнем един добър резултат“, заяви Веселинов. Добър резултат на евроизборите е „трети в крайното класиране или поне да е близко до трети“ и минимум две места в европарламента. Оставката на Валери Симеонов като вицепремиер, според Веселинов е била „правилен ход, макар и леко закъснял“.  Наследникът на поста - Марияна Николова има сериозен административен опит, оцени той. „Мнозинството е налично и то е устойчиво“ заяви политикът, след като беше попитан дали Веселин Марешки и партия „Воля“ ще имат главната роля за осигуряване на мнозинство в Народното събрание.  Той отрече „Атака“ да не е част от това. мнозинство. Първата непосредствена задача пред “Обединени патриоти“ според Веселинов, е да променят несправедливото като процент увеличение на данъка върху старите автомобили. „Не можем да облагаме с екологична компонента най-нецапащите автомобили, каквито са тези на газ, примерно. Не можем да не се съобразяваме и с екологичността на хибридните двигатели“, разясни Искрен Веселинов. Сподели:", "date": "2018.11.25", "title": "ЕКСПРЕСНО: Искрен Веселинов от ВМРО проговори за отношенията в коалицията \"Обединени патриоти\" - има ли драми с Волен Сидеров и \"Атака\""}
{"url": "https://pik.bg/%D1%83%D1%87%D0%B5%D0%BD%D0%B8-%D1%80%D0%B0%D0%B7%D0%BA%D1%80%D0%B8%D1%85%D0%B0-%D1%87%D0%B5-%D0%BF%D1%87%D0%B5%D0%BB%D0%B8%D1%82%D0%B5-%D0%BE%D0%B1%D1%89%D1%83%D0%B2%D0%B0%D1%82-%D1%81-%D0%B5%D0%BB%D0%B5%D0%BA%D1%82%D1%80%D0%B8%D1%87%D0%B5%D1%81%D1%82%D0%B2%D0%BE-news798906.html", "text": "Изследователи от Берлинския свободен университет установиха, че пчелите могат да комуникират с помощта на електричество, съобщи списание Science, циитрано от „Обекти”. Проучването, проведено под ръководството на невробиолога Рандолф Менцел е установило, че мозъците на пчелите получават информация от външните електрически полета чрез специални сензорни органи разположени в основата на техните антени. Учените отдавна знаят, че пчелите генерират електричество с телата си. Позитивният заряд се образува при бързите движения на техните криле във въздуха и се натрупва заради електроизолационните качества характерни за екзоскелета на пчелата. Едно скорошно проучване доказа, че жужащите насекоми използват миниатюрните разлики в електрическите полета, за да определят кой цвят е бил наскоро исзмукан от друго насекомо и кой съдържа все още недокоснат запас от вкусен нектар и прашец. Актуалното откритие подсказва, че медоносните ципокрили използват електричеството не само за навигация, но и за комуникация помежду си. Според изследователите това откритие е вероятното обяснение за загадъчната способност на пчелите да предават детайлна информация на своите събратя по кошер, дори в пълна тъмнина. Сподели:", "date": "2018.11.25", "title": "Учени разкриха, че пчелите общуват с... електричество"}
{"url": "https://pik.bg/%D1%81-%D0%BA%D0%BE%D0%B9-%D0%B0%D0%BA%D1%8A%D0%BB-%D1%82%D1%80%D0%B8%D0%BC%D0%B0%D1%82%D0%B0-%D0%B3%D0%BE%D0%BB%D0%B5%D0%BC%D0%B8-%D0%BA%D0%BB%D0%B5%D0%BA%D0%BD%D0%B0%D1%85%D0%B0-%D0%BF%D1%80%D0%B5%D0%B4-%D1%81%D0%BB%D0%B0%D0%B2%D0%B8-news798965.html", "text": "От дълго време насам се спрях да гледам Шоуто на Слави. Просто, поне според мен, то вече не е онова, което беше с Дилов-син и Росен Петров, че дори и с „ранните“ Кулеков и Сиромахов. Едни го напуснаха, други се превърнаха в добре заплатени шутове, трети се чудят откъде да измъкнат някаква „смешка“, че да крепят рейтинга му. Но, слава Богу, тв канали много и имам право на избор. Миналия петък обаче се престраших да натисна копчето и на уж „националната“ Би Ти Ви по времето на шоуто. Причината е ясна – бях убеден, че няма да пропуснат да изразят радостта си от оставката на Валери Симеонов. И нещо повече, ще се опитат да направят своеобразна „генерална репетиция“ за онова, което са били намислили за тази седмица. Както и стана. Двама от сценаристите на Слави се вживяха в ролята си на „морални съдници“ и „изразители на интересите на целия народ“ и започнаха да правораздават. Както вероятно ще се случи и тия дни. Разбира се, не ги съдя. Шоуто е частно предаване и водещият може да кани за участие всеки, когото пожелае. Даже и арменския поп (в главната роля – Антон Хекимян). Но се чудя на акъла на тези, които приеха. Живял съм в доста европейски страни и такова клякане на държавни органи пред частна телевизия не съм виждал. Обратно – ако там това се случи, е събитие. Не за властта, а за телевизията. Но даже и Берлускони, когато беше премиер, рядко си го позволяваше пред своята частна медия. Да, ама ние сме България и тук всичко е възможно. Включително и водещ на вечерно шоу в частна телевизия да изпрати „покани“ (на мен пò ми приличат на призовки) на четиримата първи държавни люде. Слава Богу, единият от тях прояви разум и отказа. Какво обаче ще научим от изявите на останалите трима? Ами че се возим на метро и караме по магистрали, сиреч животът ни е станал от по-добър направо добър. Че парламентът работи с пълна пара, макар и невинаги с необходимия кворум. Че докладът на Европейската комисия за съдебната ни власт е много положителен. Големи „новости“, няма що! Ама то „новости“ ще има и от другата страна, на разпитващите. От тях пак ще научим, че „системата ни убива“ и следователно трябва да я сменим. Как? Естествено, като въведем мажоритарната избирателна система и намалим броя на депутатите. За което ни е необходимо свикване на ново Велико Народно събрание. Също „новости“, които вече ни е втръснало да слушаме. И всяка от които е или без никакъв практически ефект, или направо неизпълнима. Но „тримата големи“, съответно от законодателната, изпълнителната и съдебната власт, трябва чинно да седят на диванчето и досущ като на колене на килимчето, да изтърпят разсъжденията на „морализаторите“ от шоуто. Впрочем тук изниква и въпросът - а защо тъкмо сега дойдоха поканите към тях? И да не би да е случайно съвпадението с очакваните за миналата неделя „масови“ протести? Такива имаше в предходната седмица, само че не в България, а във Франция. Там се събраха над четвърт милион „жълти жилетки“, но обединени само около едно – недоволство от високите цени на горивата. А тук? По данни на МВР „протестърите“ в неделя са били около 3600 души. В замяна на това обаче – всеки със своето искане. И понеже не на всички е било ясно какво точно искат, избраха двата най-лесни припева – „Мафия“ и „Оставка“. Е, вероятно от сценаристите - „морализатори“, на Слави ще чуем и третия – за „смяна на системата“. Горя от любопитство да науча за коя точно система иде реч и с каква всъщност да я сменим. Съвременната история познава две политически системи – недемократичната (на Сталин, Хитлер, Мусолини и т.н.) и демократичната, към която и ние, като член на Европейския съюз, принадлежим. Следователно безумие е да искаме „смяна на демократичната система“. Виж, да претендираме за нейното усъвършенстване, е логично. И тук бих отправил серия питания към майките на децата с увреждания. От една страна, те не са просто „смели“, а направо героини. Но като човек, който вече 16 години се сблъсква с проблеми, аналогични на техните, не ми се ще дори да си помисля, че иде реч само за пари. Не знам как е другаде, но в района, в който живея, социалните служби са буквално разпилени на шест(!) различни места. Общото между тях са „само“ две неща – че са трудно достъпни с градския транспорт и че ако отидеш с кола, няма къде да паркираш. Пази Боже, пък да тръгнеш към тях с човек с увреждания на инвалидна количка. Тротоарните плочки са в състояние, далеч по-трагично от това в Белград след американските бомбардировки. А за да преодолееш „подстъпите“ към службите, трябва да си направо Дан Колов... После идва следващото изпитание – за да се сдобиеш с някаква услуга за човек с увреждания, са необходими безброй документи и документчета, удостоверения и удостоверенийца и т.н. За да разбереш най-накрая, че пак нещо си пропуснал. Ми да, пропуснал си най-важното – че ако си майка на дете с увреждане, на което отделяш денонощно внимание, правата ти на личен асистент са значително по-малки от тези на която и да е циганка, която се весва за два-три часа, претупва грижата по болния, но очите ѝ шарят къде и какво има за „гепване“. Ами ей това според мен трябваше да влезе в исканията на майките на децата с увреждания. А не всичко да се свежда само до пари, както упорито го представят т.нар. „национални“ телевизии. Но тъкмо това едва ли ще чуят тримата представители на държавата,  проснати на диванчето, пардон, на килимчето, от „морализаторите“ в Шоуто на Слави. Защото колкото и да се кипрят в тениските с надпис „Системата ни убива“, те са по-скоро удобно вписали се в нея. И следователно – поредните демагози, опитващи се да яхнат някакъв измислен от самите тях политически гребен на вълната... Сподели:", "date": "2018.11.25", "title": "С кой акъл тримата големи клекнаха пред Слави"}
{"url": "https://pik.bg/%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE%D1%82%D0%BE-%D0%B8%D0%B7%D1%8F%D0%B2%D0%BB%D0%B5%D0%BD%D0%B8%D0%B5-%D0%BD%D0%B0-%D0%BB%D0%B8%D0%B4%D0%B5%D1%80%D0%B8%D1%82%D0%B5-%D0%BD%D0%B0-%D0%B5%D1%81-%D0%B7%D0%B0-%D1%80%D0%B0%D0%B7%D0%B4%D1%8F%D0%BB%D0%B0%D1%82%D0%B0-%D1%81-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-news798981.html", "text": "Лидерите на 27-те държави-членки на Европейския съюз одобриха условията на споразумението с Великобритания за нейното напускане на ЕС на специална среща на високо равнище в Брюксел, съобщкава „Фокус”. \"ЕС-27 одобри споразумението за оттегляне и политическата декларация за бъдещите отношения между ЕС и Обединеното кралство\", заяви председателят на Съвета на ЕС Доналд Туск в социалната мрежа \"Туитър\". Официалното изявление гласи, че лидерите на Съвета на ЕС \"подкрепят споразумението за оттеглянето на Обединеното кралство Великобритания и Северна Ирландия от Европейския съюз и Европейската общност за атомна енергия\". ЕС приканва всички свои институции \"да предприемат необходимите стъпки, за да гарантират, че споразумението може да влезе в сила на 30 март 2019 г., за да се осигури гладко оттегляне\". Великобритания ще напусне ЕС на 29 март. Изявлението също така официално одобрява политическата декларация относно бъдещите връзки между Великобритания и блока, която обхваща множество въпроси, включително търговия, сигурност и околна среда. \"Европейският съвет потвърждава отново решимостта на Съюза да поддържа възможно най-близко партньорство с Обединеното кралство в бъдеще, в съответствие с политическата декларация\", гласи изявлението. Сподели:", "date": "2018.11.25", "title": "Официалното изявление на лидерите на ЕС за раздялата с Великобритания"}
{"url": "https://pik.bg/%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%BD%D1%8F%D0%BC%D0%B0-%D0%BF%D1%80%D0%B5%D0%B4%D0%BF%D0%BE%D1%81%D1%82%D0%B0%D0%B2%D0%BA%D0%B8-%D0%B7%D0%B0-%D0%BF%D1%80%D0%B5%D0%B4%D1%81%D1%80%D0%BE%D1%87%D0%BD%D0%B8-%D0%B8%D0%B7%D0%B1%D0%BE%D1%80%D0%B8-news798979.html", "text": "БСП и президентът Румен Радев може много да искат предсрочни избори, но към този момент няма предпоставки за такива. Всеки един гражданин има право на протест, но когато се блокират ключови пътни артерии се създават затруднения за още много хора. Това коментира пред журналисти във Варна председателят на ПГ на ГЕРБ и зам.-председател на партията Цветан Цветанов. Председателят на ПГ на ГЕРБ бе категоричен, че управленската програма се изпълнява стриктно и по отношение на нея ГЕРБ и „Обединени патриоти“ нямат никакви различия. „Минималната работна заплата ще стане 560 лв. през 2019 г., а в края на управленския ни мандат ще достигне 650 лв. Осигуряването на достойни европейски доходи на гражданите е една от нашите основни цели“, каза Цветанов и допълни, че силата на ПП ГЕРБ е че може да носи отговорност и поема реални ангажименти към хората. Цветан Цветанов бе категоричен, че сегашните управляващи са доказали, че имат воля за борба с корупцията. „Всяко лице, заемащо публична длъжност, е длъжно да декларира доходите и имуществото си и където възникнат съмнения е нормално да има и проверки“, отбеляза той. „Случващото се във Варна в последните години е доказателство, че кметът Иван Портних върши отлично работата си. Градът се развива и съм уверен, че до 1-2 години ще бъде дори още по-привлекателна дестинация“, подчерта зам.-председателят на ГЕРБ. Сподели:", "date": "2018.11.25", "title": "Цветанов: Няма предпоставки за предсрочни избори"}
{"url": "https://pik.bg/%D1%83%D0%B1%D0%B8%D1%85%D0%B0-%D0%B2%D0%B8%D0%B4%D0%B5%D0%BD-%D0%BC%D1%8E%D1%81%D1%8E%D0%BB%D0%BC%D0%B0%D0%BD%D1%81%D0%BA%D0%B8-%D0%B4%D1%83%D1%85%D0%BE%D0%B2%D0%BD%D0%B8%D0%BA-%D0%B2-%D0%B0%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD-news798872.html", "text": "Маулауи Абдул Басир Хакани беше лидер на кабулския Съвет Улема е бил застрелян. Тялото му е било намерено в жилищен квартал на Кабул, отбелязва \"Новини.бг\". Покушението срещу Хакана става по време, когато членовете на Улема се опитват да преодолеят последиците от ужасяващия атентат във вторник в банкетна зала, където се бяха събрали мюсюлмански богослови (улеми) да отбележат рождението на пророка Мохамед. Тогава загинаха 55-има, а над 90 бяха ранени. Афганистанският Съвет Улема (Съвет на богословите) се финансира от правителството, но е независима религиозна институция. Създадена след свалянето на талибаните от власт през 2002 г. и има представителства във всички провинции на страната. През тази година в Съвета са членували 2500 теолози и духовници - сунити и шиити. Талибаните смятат членовете на Улема за марионетки на подкрепяното от Запада правителство, отбеляза Ройтерс. ТАСС цитира съобщение на Синхуа, че при въздушен удар на международната коалиция са били ликвидирани двама видни полеви командири от талибаните. Ударите били нанесени предната нощ в района на селището Гилан в провинция Газни. Ръководителят на върховната религиозна институция в Афганистан бе убит в Кабул пет дни, след като десетки мюсюлмански теолози загинаха в самоубийствен атентат също в столицата, предаде Ройтерс. Сподели:", "date": "2018.11.25", "title": "Убиха виден мюсюлмански духовник в Афганистан"}
{"url": "https://pik.bg/%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9-%D0%B5-%D0%B2-%D0%B1%D1%80%D1%8E%D0%BA%D1%81%D0%B5%D0%BB-%D1%89%D0%B5-%D1%81%D0%BF%D0%B0%D1%81%D1%8F%D0%B2%D0%B0-%D1%81%D0%B4%D0%B5%D0%BB%D0%BA%D0%B0%D1%82%D0%B0-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82-news798871.html", "text": "Сделката за Брекзит между Лондон и Европейския съюз е под въпрос. Британският премиер Тереза Мей замина късно вчера за Брюксел преди днешната решаваща Среща на върха. На нея лидерите на 28-те трябва да одобрят споразумението за отношенията между Брюксел и Лондон, след като кралството напусне Евросъюза. Испания обаче отказа да участва в срещата, докато не бъде уреден спорът с Великобритания за съдбата на Гибралтар, припомня Би Ти Ви. Дори споразумението да бъде одобрено, Мей трябва да преодолее вътрешната опозиция в собствената си Консервативна партия, както и в британския парламент. Сподели:", "date": "2018.11.25", "title": "Тереза Мей е в Брюксел, ще спасява сделката за Брекзит"}
{"url": "https://pik.bg/%D0%B1%D0%B5%D0%B7%D1%80%D0%B0%D0%B1%D0%BE%D1%82%D0%B8%D1%86%D0%B0%D1%82%D0%B0-%D0%B2%D1%8A%D0%B2-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%BE-%D0%BE%D1%81%D1%82%D0%B0%D0%B2%D0%B0-%D0%BF%D0%BE%D0%B4-%D1%81%D1%80%D0%B5%D0%B4%D0%BD%D0%BE%D1%82%D0%BE-%D0%BD%D0%B8%D0%B2%D0%BE-%D0%B7%D0%B0-%D1%81%D1%82%D1%80%D0%B0%D0%BD%D0%B0%D1%82%D0%B0-news798912.html", "text": "Равнището на безработица в Община Враца продължава да е по-ниско в сравнениe със средното за страната. Това съобщиха от бюрото по труда в Общината, цитирани от „Конкурент”. Ако в България през октомври хората без препитание са били 5.89 процента от трудоспособното население, то във Враца, Криводол и околните села, където бюрото по труда води безработните на отчет, нивото е 5.74 процента. Това означава, че без постоянни доходи през 10-ия месец без препитание в общината са били 2 618 човека. Спрямо същия период на миналата година се отчита намаление с 11.88 процента. В област Враца общо без постоянни трудови доходи са 12.11 процента от трудоспособното население. Традиционно най-голяма е безработицата в общините Хайредин и Борован съответно - 44.97 и 44.14 процента. Освен във Враца, по-ниска е и безработицата в общините Мездра - 7.02 процента и Козлодуй – 10.54 процента. Сподели:", "date": "2018.11.25", "title": "Безработицата във Врачанско остава под средното ниво за страната"}
{"url": "https://pik.bg/%D0%BD%D0%B4%D0%BA-%D1%81%D0%B2%D0%B5%D1%82%D0%B2%D0%B0-%D0%B2-%D0%BE%D1%80%D0%B0%D0%BD%D0%B6%D0%B5%D0%B2%D0%BE-%D1%81%D1%80%D0%B5%D1%89%D1%83-%D0%BD%D0%B0%D1%81%D0%B8%D0%BB%D0%B8%D0%B5%D1%82%D0%BE-%D0%BD%D0%B0%D0%B4-%D0%B6%D0%B5%D0%BD%D0%B8%D1%82%D0%B5-news798870.html", "text": "Емблематични сгради, забележителности и градски пространства в целия свят ще бъдат осветени в оранжево, ще се провеждат множество акции и дискусии, чиято цел е да се даде гласност на проблемите, свързани с насилието над жени. Сподели:", "date": "2018.11.25", "title": "НДК светва в оранжево срещу насилието над жените"}
{"url": "https://pik.bg/%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D0%B2%D0%B4%D0%B8%D0%B3%D0%B0%D1%82-%D0%B1%D0%B5%D1%80%D0%BB%D0%B8%D0%BD%D1%81%D0%BA%D0%B0%D1%82%D0%B0-%D1%81%D1%82%D0%B5%D0%BD%D0%B0-%D1%81-30-%D0%BF%D0%B0%D1%80%D1%87%D0%B5%D1%82%D0%B0-%D0%BE%D1%82-%D0%BE%D1%80%D0%B8%D0%B3%D0%B8%D0%BD%D0%B0%D0%BB%D0%B0-news798876.html", "text": "Пловдивската Главна ще стане точно копие на Берлинската стена, след като на нея бъдат подредени 30 фрагмента от оригинала. Според куратора на колекцията Силвестр Берже, това са единствените оцелели парчета бетон от стената, която пазеше Изтока да не избяга на Запад. На любимата пешеходна зона на пловдивчани ще бъдат паркирани и три изрисувани \"Трабант\"-а. Художниците на картонените коли са Тиери Ноар, Крустоф Буше и Киди Ситни, пише \"Марица\". Парчетата бетон са превърнати в изкуство от известни художници, лично подбрани от Берже. Център на експозицията ще са портретите на попиконите Дайвид Бауи, Иги Поп и Лу Рийд. Те са дело на уличните художници Джеф Аеоросол и Джими Си. Проектът е съпътстван от над 30 документални филма, запечатали създаването на всяка творба от колекцията. Те ще бъдат показани в Пловдив заедно с интервюта на художниците и филм за уличното изкуство на „Дойче Веле“. Друг емблематичен филм е \"Ефемер\", базиран на архивите на немския фотограф Хайнц Дж. Куздас, който снимал рисунките на Берлинската стена на всеки 15 дни преди падането. 15 от тези кадри са част от изложбата. Изложбата „Art Liberty от Берлинската стена до уличното изкуство“ ще бъде открита на 12 януари и ще краси Главната до 30 март. Сподели:", "date": "2018.11.25", "title": "В Пловдив вдигат Берлинската стена с 30 парчета от оригинала"}
{"url": "https://pik.bg/%D1%87%D0%B5%D1%80%D0%B5%D0%BD-%D0%BF%D0%B5%D1%82%D1%8A%D0%BA-%D0%BB%D0%B8-%D0%B2-%D0%BA%D1%8E%D1%81%D1%82%D0%B5%D0%BD%D0%B4%D0%B8%D0%BB-%D0%B4%D0%BE%D1%80%D0%B8-%D1%82%D0%B0%D0%B1%D0%B5%D0%BB%D0%BA%D0%B8--70--%D0%BD%D0%B5-%D0%BF%D1%80%D0%B8%D0%B2%D0%BB%D1%8F%D0%BA%D0%BE%D1%85%D0%B0-%D0%BA%D0%BB%D0%B8%D0%B5%D0%BD%D1%82%D0%B8-%D0%B2-%D0%BC%D0%B0%D0%B3%D0%B0%D0%B7%D0%B8%D0%BD%D0%B8%D1%82%D0%B5-news798873.html", "text": "Кюстендилци останаха апатични към черния петък въпреки надеждите на търговците за по-голям оборот. \"Бях сложила табела за -70 %, но до обяд даже не влезе и клиент. Бях си поръчала още преди седмица стикера да бъде красив, да привлича окото, но напразно\", тюхка се собственичка на малък магазин за дрехи на търговската улица \"Цар Освободител” в Кюстендил. \"С моя приятел заредихме и достатъчно стока. Хубави якета, надявах се сега с настъпването на зимата и на коледните празници хората да купуват било за подарък, било заради студения сезон, но уви, явно прекалено много се надявах”, коментира още жената пред \"Струма.бг\". В по-големите магазини за дрехи положението не беше по-различно. И там клиенти липсваха. Обявеното намаление бе 50 %. \"Сигурно защото е хубаво времето и хората предпочитат да използват и да седнат на кафе с приятели  по време на обедната си почивка, а не да пазаруват”, коментираха  продавачи. \"Не вярвам в Черен петък. То това е същото, като намаленията за Коледа или разпродажбите. Търговците са надули цените на макс, до пръсване, а като залежи стоката, пишат някакви проценти намаление, което всъщност не е никакво такова. Не мисля, че трябва да чакам Черния петък, че да пазарувам. Ако имаш пари и някакви необходимости, влизаш в магазина и се оборудваш”, добавя кюстендилка. Опашка от коли се появи единствено пред голям магазин за черна и бяла техника. В края на работния ден семейства, набелязали си по-евтини уреди, пристигаха, за да ги купят. \"Специално за Черния петък чаках, за да си купя комбинирана пералня-сушилня. Струваше само 600 лева. Исках още миналата година, но тогава не отделих пари. Сега заменям старата пералня с комбинирана. Нямам място в кухнята за два уреда”, коментира 47-годишна кюстендилка. Най-голям бе интересът на жителите на Кюстендил именно към магазина за черна и бяла техника, където и отстъпките на стоките бяха най-големи. Телевизори, мобилни апарати и битова техника бяха сред предпочитаните покупки. Сподели:", "date": "2018.11.25", "title": "ЧЕРЕН ПЕТЪК ЛИ: В Кюстендил дори табелки -70 % не привлякоха клиенти в магазините"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%BA%D0%B0%D0%BA%D0%B2%D0%BE-%D0%BE%D1%87%D0%B0%D0%BA%D0%B2%D0%B0-%D0%B7%D0%BE%D0%B4%D0%B8%D0%B8%D1%82%D0%B5-%D0%B2-%D0%BD%D0%B5%D0%B4%D0%B5%D0%BB%D1%8F---%D0%B2%D0%B8%D0%B6%D1%82%D0%B5-%D1%85%D0%BE%D1%80%D0%BE%D1%81%D0%BA%D0%BE%D0%BF%D0%B0-%D0%BD%D0%B0-%D1%82%D0%BE%D0%BF-%D0%B0%D1%81%D1%82%D1%80%D0%BE%D0%BB%D0%BE%D0%B6%D0%BA%D0%B0%D1%82%D0%B0-%D0%B0%D0%BB%D0%B5%D0%BD%D0%B0-news798881.html", "text": "Очаквайте неприятности в почивния ден свързани с новите ви идеи и предложения. На коктейл на който ще присъстват и влиятелни личности е по-добре да не споделяте плановете си. Успехът изисква да сте тактични, ако сте на работното си място. Ще си спестите трудностите. Бъдете внимателни в почивния ден. Прибързаността е забранена, дори и ако сте планирали начинания. Не се опитвайте да надхвърлите възможностите си на работното място. Бъдете критични към недостатъците си. Финансовите ви успехи от предишните дни днес са причина за завист у колегите и приятелите ви. Обогатете се с нови знания. Ще осъзнаете, че в почивния ден имате възможност за професионална изява, за която до този момент не сте се сетили. Въодушевени сте, но обмислете добре всичко, преди да поставите ново начало. Знанията ви и умението да разсъждавате задълбочено ви дават шанс да оцените правилно ставащото на работното място. Не изневерявайте на вашите принципи. Днес, въпреки че деня е почивен, сте притеснени от неочаквани трудности, причинени от делови партньори, с които сте уговорили среща. Очакват ви неприятни разговори, които ще приключат преди обед. Въпреки трудностите се заемете със задачите си, които трябва да завършите на работното място. В почивния ден се опитайте да застанете стабилно на мястото си и не позволявайте на промените да ви повлекат в нежелана посока. Съдбата ви закриля ако сте разумни. Избегнете прибързаните действия. На работното си място не допускайте намеса на колеги, които стоят далеч от вас и нямат право да ви дават съвети. На работното си място в почивния ден сте в състояние да объркате всичко, с което се захванете. Отстранете грешките си и не бъдете наивни, надявайки се че ще се случи чудо и някой ще свърши това вместо вас. Колебанието при делови разговори ви вреди. По-добре ги отложете, след като никой не може да ви задължи да ги провеждате. Очаква ви успешен почивен ден. Заемете се с разрешаването на неотложни проблеми. Трудностите ви амбицират да докажете възможностите си. Не странете от деловите запознанства, защото могат да ви донесат единствено полза. Изненадата е в подкрепата, която получавате от влиятелни личности. В почивния ден не предприемайте промени на работното си място, ако не сте ги съгласували с колегите си. Ако пътуванията са неотложни, бъдете внимателни и не превишавайте скоростта. За да постигнете професионален успех си поставете ясна и конкретна цел. Начинанията са успешни. Необичайните теми за разговор, които ви подхвърлиха са причина да не ви се работи, а и деня е почивен, още един повод за желанието ви да се отдадете на развлечения. Спешна служебна задача ще наложи да реагирате веднага, за да се справите до обед. Не разпилявайте енергията си напразно в ненужни занимания, дори и да са ви интересни. В почивния ден не прекалявайте с претенциите към колегите си, ако сте на работа, защото ще ги изнервите и дистанцирате от себе си. Бъдете внимателни, ако искате да разчитате на подкрепата им. Ако се налага да посетите коктейл, обърнете внимание на облеклото си, което е от значение за вашите бъдещи контакти. Трудностите на работното място в почивния ден са предизвикани от ваши действия, защото сте решили инатливо да действате така, както си знаете, за да наложите нови правила. Бъдете отговорни към задълженията си. Преценявайте думите и постъпките си, защото дори и възможния успех може да се превърне в провал. Разочаровани сте, че в почивния ден около вас за пореден път са се оказали хора, които се стремят да ви използват. Не се поддавайте на увещанията им, че ще ви върнат заема, който ви искат. От активността ви на работното място зависи успешното приключване на месеца и печалбата ви до края на годината. Сподели:", "date": "2018.11.25", "title": "САМО В ПИК: Какво очаква зодиите в неделя - вижте хороскопа на топ астроложката Алена"}
{"url": "https://pik.bg/%D0%B7%D0%B8%D0%BC%D0%B0%D1%82%D0%B0-%D0%BD%D0%B0%D1%81%D1%82%D1%8A%D0%BF%D0%B2%D0%B0-%D1%82%D0%B5%D0%BC%D0%BF%D0%B5%D1%80%D0%B0%D1%82%D1%83%D1%80%D0%B8%D1%82%D0%B5-%D1%81%D0%BF%D0%B0%D0%B4%D0%B0%D1%82-%D0%B7%D0%B0%D0%B4%D0%B0%D0%B2%D0%B0-%D1%81%D0%B5-%D1%81%D0%BD%D1%8F%D0%B3-news798899.html", "text": "Преди обяд на места в низините и котловините ще има ниска облачност или мъгла. В Източна България ще духа слаб юг-югозападен вятър. Минимални температури между 1 и 6 градуса, максимални предимно между 7 и 12 градуса, в София около 10 градуса. Такава е прогнозата за времето на НИМХ при БАН. Вечерта от запад ще започнат превалявания от дъжд, които след полунощ ще обхванат западната половина от страната. Над Черноморието ще има разкъсана висока облачност, а преди обяд на места и значителна ниска. Ще духа до умерен юг-югозападен вятър. Максималните температури ще са 11-12°, близки до температурата на морската вода. Вълнението на морето ще бъде 1-2 бала. Над планините ще има разкъсана облачност, по-значителна над масивите от Западна България, където към края на деня ще започнат превалявания от дъжд, над 2200 метра от сняг. Ще духа до умерен западен, в следобедните часове югозападен вятър. Максималната температура на височина 1200 метра ще е около 8°, на 2000 метра – около 4°. В понеделник валежите ще обхванат страната, ще бъдат слаби, главно в югоизточната й половина - умерени. В източната половина от страната югозападният вятър ще се усили. Ще се повишат минималните температури, дневните ще останат високи. Във вторник валежите ще намалеят, ще има и временни разкъсвания на облачността. Вятърът ще отслабне и в Северна България ще се ориентира от запад-северозапад. По-късно през деня и през нощта срещу сряда валежите отново ще се активизират. В сряда с усилване на вятъра, в Източна България от североизток, в Западна - от северозапад, ще започне бързо и рязко застудяване. В Северна България още през деня дъждът ще премине в сняг, през нощта срещу четвъртък - в много райони на Южна България вече ще вали сняг. На места валежите временно ще са интензивни, ще бъде и доста ветровито. Сподели:", "date": "2018.11.25", "title": "ЗИМАТА НАСТЪПВА: Температурите спадат, задава се сняг"}
{"url": "https://pik.bg/%D0%BF%D1%80%D0%B0%D0%B7%D0%BD%D0%B8%D0%BA-%D0%B5-%D1%87%D0%B5%D1%81%D1%82%D0%B2%D0%B0%D0%BC%D0%B5-%D0%B3%D0%BE%D0%BB%D1%8F%D0%BC-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D1%81%D0%B2%D0%B5%D1%82%D0%B5%D1%86---%D1%87%D0%B5%D1%80%D0%BF%D1%8F%D1%82-%D0%B4%D0%B2%D0%B5-%D1%80%D0%B5%D0%B4%D0%BA%D0%B8-%D0%BD%D0%BE-%D0%BC%D0%BD%D0%BE%D0%B3%D0%BE-%D0%BA%D1%80%D0%B0%D1%81%D0%B8%D0%B2%D0%B8-%D0%B8%D0%BC%D0%B5%D0%BD%D0%B0---%D0%B5%D0%B4%D0%BD%D0%BE-news798880.html", "text": "Климент придружавал своите учители в Рим, където бил ръкоположен в свещенически сан от римския папа Адриан ІІ. След смъртта на св. Методий, архиепископ Моравски (†885 г.), немското духовенство изгонило из Моравия апостолите на славянската реч. Тогава св. Климент с някои свои събратя намерил добър прием в родната си България, която вече официално била приела християнството и имала нужда от учители на славянски език. Благоверният цар Борис–Михаил изпратил Климента (886 г.) в югозападната половина на своята обширна държава, в македонската област Кутмичевица с главни градове Девол и Охрид. Там той работил с голяма ревност между новопокръстените българи като учител и свещеник. На събора в Преслав (893 г.) Климент бил избран за \"пръв епископ на българския език\". Като свещеник и епископ той неуморно работил 30 години (886-916 г.) за утвърждаване на християнската вяра сред своя народ. Денем той обучавал деца и юноши, а нощем се молел и пишел: превеждал книги от гръцки на български език; съставял проповеди за празници, които сам произнасял или неговите ученици ги прочитали пред новопокръстения български народ. Построил църкви и манастири. С молитвата си извършвал много чудеса. Той опростил глаголицата и съставил буквите на тъй наречената славянска азбука \"кирилица\". Само в западната половина на тогавашна България св. Климент имал около 3500 ученици, които приемали свещен сан и постепенно измествали из България гръцкото духовенство с неговия непонятен за простия народ гръцки език. Като си приготвил предварително гроб в основания от него манастир \"Св. Пантелеймон\", св. Климент починал на 27 юли 916 година. След смъртта му Господ го прославил с благодатни чудеса. Служба и жития на св. Климент са съставени от негови непосредствени ученици или от далечни наследници на епископската му катедра, като знаменитите охридски архиепископи Теофилакт (1094-1107 г.) и известният канонист Димитрий Хоматиян (1216-1234 г.). Българската православна църква е възприела да празнува неговата памет и именния му ден – 25 ноември, а в деня на неговата смърт – 27 юли, тя чества паметта на всичките свети Седмочисленици: Кирил, Методий, Климент, Наум, Сава, Горазд и Ангеларий. - Приема се, че равноапостолните просветители на славянските народи св. св. Кирил и Методий, когато се отправили към Моравия, взели със себе си от своято родина юношата Климент. От това заключаваме, че той се е родил в Солун или някъде в неговите околности. Сподели:", "date": "2018.11.25", "title": "ПРАЗНИК Е: Честваме голям български светец - черпят две редки, но много красиви имена - едно мъжко и едно женско"}
{"url": "https://pik.bg/%D0%BD%D0%B5%D0%B4%D0%BE%D1%81%D1%82%D0%B8%D0%B3-%D0%BD%D0%B0-%D0%B1%D0%B5%D1%80%D0%B0%D1%87%D0%B8-%D0%BD%D0%B0-%D0%BA%D0%B0%D1%84%D0%B5-%D0%B2-%D0%BA%D0%BE%D0%BB%D1%83%D0%BC%D0%B1%D0%B8%D1%8F-news798883.html", "text": "Пазарът на кафе генерира всяка година около 200 милиарда долара оборот в света. Колумбия, която е един от най-големите производители на сорта арабика обаче от години страда от недостиг на работна ръка в сектора. Това застрашава и продукцията на смятания за най-качествен сорт кафе. Иновация на бразилска компания обаче може да реши хроничния проблем. Машина за бране на кафе - това е решението, разработено съвместно от Колумбийската федерация на производителите и бразилска компания. Очаква се тя да намали наполовина недостига на берачи в Колумбия. Всяка година в сектора не достигат между 60 и 90 хиляди души, предава \"България он еър\". В съседна Бразилия просторните полета с кафе от години са осеяни с комбайни, събиращи реколтата. Планинският релеф на Колумбия обаче е недостъпен за големите машини. Новият уред има и още едно предимство - тя събаря узрелите зърна, но така че зелените да останат на клона. Сподели:", "date": "2018.11.25", "title": "Недостиг на берачи на кафе в Колумбия"}
{"url": "https://pik.bg/%D0%B0%D0%B9%D1%82%D0%BE%D1%81-%D0%B4%D0%B0%D0%B2%D0%B0-%D0%BF%D0%BE%D1%87%D1%82%D0%B8-120-%D1%85%D0%B8%D0%BB-%D0%BB%D0%B2-%D0%B7%D0%B0-%D1%81%D0%BF%D1%80%D0%B0%D0%B2%D1%8F%D0%BD%D0%B5-%D1%81%D1%8A%D1%81-%D0%B7%D0%B8%D0%BC%D0%B0%D1%82%D0%B0-news798878.html", "text": "Общината в Айтос е обявила обществена поръчка за снегопочистване. Администрацията ще се справя с тежките зимни условия с 117 416 лв.. Фирмата, спечелила поръчката, ще бъде ангажирана със снегопочистването не само на общинските пътища, но и на участъците от републиканската мрежа в града, уточнява \"Флагман\". Кандидатите трябва да са с доказан професионален опит и да са специализирани в извършването на снегопочистване, да притежават и или разполагат с необходимата техника за осъществяване на поръчката, както и да разполагат с необходимият персонал за осъществяване на поръчката. Срокът за получаване на оферти е 7 декември, а участниците ще станат ясни на следващия ден, когато ще бъдат отворени предложенията им. Сподели:", "date": "2018.11.25", "title": "Айтос дава почти 120 хил. лв. за справяне със зимата"}
{"url": "https://pik.bg/%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B0-%D0%BA%D0%B0%D0%BF%D1%81%D1%83%D0%BB%D0%B0-%D0%BD%D0%B0%D1%81%D0%B0-%D0%B8%D0%B7%D0%BF%D1%80%D0%B0%D1%89%D0%B0-%D0%BF%D1%8A%D1%80%D0%B2%D0%B8%D1%8F-%D0%B5%D0%BA%D0%B8%D0%BF%D0%B0%D0%B6-%D0%BD%D0%B0-spacex-news798903.html", "text": "Надпреварата между Boeing и SpaceX за първа космическа мисия с екипаж се засилва, съобщава „Канал 3”, позовавайки се на световните агенции. От НАСА обявиха графика за двете компании, стремящи се да изпратят космонавти в Космоса от американска земя. Space X ще има първият полет още на 7 януари, когато нейната капсула Crew Dragon ще направи първият си полет до Международната космическа станция. Тестът ще носи името Demo-1 (или DM-1) и няма да включва хора. Капсулата ще бъде изведена с ракета Falcon 9 на SpaceX от комическия център „Кенеди“, откъдето през 1969 г. излетя мисията „Аполо“ 11 за Луната. НАСА очаква първата мисия с екипаж на SpaceX да се проведе през август 2019 г., последвана от втора през декември. Тези дати могат да се променят според резултатите от тестовия полет, но изглежда, че сме все по-близко до реален комерсиален космически полет, който да изведе пътници извън пределите на нашия свят. Междувременно, първият тестови полет на Boeing е насрочен за март 2019 г., а този с екипаж – за август. Сподели:", "date": "2018.11.25", "title": "КОСМИЧЕСКА КАПСУЛА: НАСА изпраща първия екипаж на SpaceX"}
{"url": "https://pik.bg/%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D1%89%D0%B5-%D1%83%D1%87%D0%B0%D1%81%D1%82%D0%B2%D0%B0-%D0%B2-%D1%81%D0%BF%D0%B5%D1%86%D0%B8%D0%B0%D0%BB%D0%BD%D0%BE%D1%82%D0%BE-%D0%B7%D0%B0%D1%81%D0%B5%D0%B4%D0%B0%D0%BD%D0%B8%D0%B5-%D0%BD%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F-%D1%81%D1%8A%D0%B2%D0%B5%D1%82-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82-news798909.html", "text": "Министър-председателят Бойко Борисов ще участва в специалното заседание на Европейския съвет във формат по чл. 50 в Брюксел. Това съобщиха от правителствената информационна служба. Държавните и правителствени ръководители ще обсъдят проекта за споразумение за оттегляне на Обединеното кралство от Европейския съюз и проекта за политическа декларация, очертаваща рамката на бъдещите отношения между ЕС от една страна и Великобритания и Северна Ирландия - от друга. Проектът на Споразумението за оттегляне на Обединеното Кралство от ЕС съответства на интересите на България, тъй като гарантира максимално възможна приемственост и последователност в редица важни за страната ни области. Той дава възможност за своевременно адаптиране към новия режим на отношения, като гарантира спазването на правата на гражданите, финансовите ни интереси, както и избягването на празнини в отношенията с евентуален негативен ефект върху икономическите, транспортните, социалните, културните, образователните и др. връзки. Сподели:", "date": "2018.11.25", "title": "Бойко Борисов ще участва в специалното заседание на Европейския съвет за Брекзит"}
{"url": "https://pik.bg/%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5-%D1%81-%D0%BC%D0%B0%D0%B3%D0%BD%D0%B8%D1%82%D1%83%D0%B4-%D0%BE%D1%82-61-%D0%BF%D0%BE-%D1%80%D0%B8%D1%85%D1%82%D0%B5%D1%80-%D0%B1%D0%B5-%D1%80%D0%B5%D0%B3%D0%B8%D1%81%D1%82%D1%80%D0%B8%D1%80%D0%B0%D0%BD%D0%BE-%D0%BA%D1%80%D0%B0%D0%B9-%D0%BA%D0%BE%D0%BB%D1%83%D0%BC%D0%B1%D0%B8%D1%8F-%D0%B8-%D0%BD%D0%B8%D0%BA%D0%B0%D1%80%D0%B0%D0%B3%D1%83%D0%B0-news798913.html", "text": "Земетресение с магнитуд 6.1 по Рихтер бе регистрирано в Карибско море край бреговете на Колумбия и Никарагуа, съобщи Геофизическият институт на САЩ, цитиран от БТВ. Епицентърът на подземните трусове е на дълбочина от 10 км, на 94 км от колумбийския остров Сан Андрес и на 264 км от никарагуанския град Пуерто Кабесас, където живеят около 33 000 души. Няма данни за жертви или материални щети. Не е обявено предупреждение за опасност от цунами. Сподели:", "date": "2018.11.25", "title": "Земетресение с магнитуд от 6.1 по Рихтер бе регистрирано край Колумбия и Никарагуа"}
{"url": "https://pik.bg/%D1%8E%D0%BD%D0%BA%D0%B5%D1%80-%D0%BF%D1%80%D0%B8%D0%B5-%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9-%D0%B2-%D0%B1%D1%80%D1%8E%D0%BA%D1%81%D0%B5%D0%BB-news798921.html", "text": "Хоризонтът се просветли днес, за да стане възможно подписването на историческо споразумение по Брекзита на утрешната среща на високо равнище в Брюксел. Преди това падна и последното препятствие пред споразумението, след като Испания получи гаранциите, които искаше от Лондон за бъдещето на Гибралтар, предаде АФП, цитирана от БТА. Часове след обявяването на това споразумение британският премиер Тереза Мей бе приета в Брюксел от председателя на Европейската комисия Жан-Клод Юнкер. След това тя разговаря и с председателя на Европейския съвет Доналд Туск. \"Приятелите ще си остават приятели докрай\", написа в Туитър преди тази среща Туск, цитирайки певеца Фреди Меркюри, който почина точно на днешния ден преди 27 години. Европейският съюз издържа изпитанието за единство и съпричастност, заяви Туск по повод напредъка в преговорите по оттеглянето на Великобритания. Той потвърди, че свиква утре заседание на Европейския съвет и препоръчва да бъдат утвърдени постигнатите до днес договорености с Лондон. Председателят на Европейския съвет коментира, че е подготвено добро и честно споразумение, без губещ и печеливш, с най-добрите възможни отстъпки. Сподели:", "date": "2018.11.25", "title": "Юнкер прие Тереза Мей в Брюксел"}
{"url": "https://pik.bg/%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9-%D1%81-%D0%BE%D1%82%D0%B2%D0%BE%D1%80%D0%B5%D0%BD%D0%BE-%D0%BF%D0%B8%D1%81%D0%BC%D0%BE-%D0%B4%D0%BE-%D0%BD%D0%B0%D1%86%D0%B8%D1%8F%D1%82%D0%B0-news798917.html", "text": "Всички водещи британски медии днес акцентират на отвореното писмо на министър-председателя до нацията. Агенция \"Фокус\" публикува превод на пълния му текст, представен от BBC: Сподели:", "date": "2018.11.25", "title": "Тереза Мей с отворено писмо до нацията"}
{"url": "https://pik.bg/%D1%85%D0%B0%D1%81%D0%B0%D0%BD-%D1%80%D0%BE%D1%85%D0%B0%D0%BD%D0%B8-%D0%B8%D0%B7%D0%B1%D1%83%D1%85%D0%BD%D0%B0-%D0%B8%D0%B7%D1%80%D0%B0%D0%B5%D0%BB-%D0%B5-%D1%82%D1%83%D0%BC%D0%BE%D1%80-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D0%BD-%D0%BE%D1%82-%D1%84%D0%B0%D0%BB%D1%88%D0%B8%D0%B2-%D1%80%D0%B5%D0%B6%D0%B8%D0%BC-news798891.html", "text": "За пореден път иранският президент нападна остро Израел. Това Хасан Рохани направи в речта си по време на конференция, цитиран от израелски медии. \"Израел е тумор, управляван от фалшив режим\", заяви държавният глава в словото си. Като един от най-ужасяващите последици от Втората Световна война той определи именно създаването на тази държава. Рохани призова мюсюлманите по света да се обединят и да унищожат Израел. Същото поиска и за основния съюзник на Израел и противник на Иран - САЩ, които нарече престъпници. Израелският премиер Бенямин Нетаняху вече отговори на Рохани. Той осъди езика на омразата в речта му и заяви, че такива изказвания показват ясно кого трябва да подкрепи международната общност в такива конфликти. Според него, санкциите, наложени на Техеран, трябва да бъдат подкрепени от всички, защото заплахата е обща. \"Израел знае как да се защити срещу подобен режим на убийци\", увери той. Сподели:", "date": "2018.11.25", "title": "Хасан Рохани избухна: Израел е тумор, управляван от фалшив режим"}
{"url": "https://pik.bg/%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D0%B2-%D0%B5%D0%B2%D1%80%D0%BE%D0%BF%D0%B0-%D0%B7%D0%B0%D1%80%D0%B0%D0%B4%D0%B8-%D0%B1%D0%B5%D0%B3%D0%BB%D0%B5%D1%86%D0%B0-%D0%B3%D1%80%D1%83%D0%B5%D0%B2%D1%81%D0%BA%D0%B8-news798869.html", "text": "Социалдемократите заявиха, че Груевски трябва да бъде изправен пред македонската съдебна система и призоваха Унгария като членка на ЕС да спазва върховенството на закона и да екстрадира Груевски в Скопие. Те очакват отговорните фактори да действат в съответствие с националното и международното право, информира БТА. В отделно изменение те искат докладът да подчертае факта, че \"след прозрачен съдебен процес Никола Груевски е бил осъден на две години затвор от македонския съд за злоупотреба със служебно положение и редица инстанции са потвърдили тази присъда, която е влязла в сила след изчерпване на всички законови средства за обжалване, че срещу него са повдигнати обвинения по още четири дела, а пет други наказателни разследвания са в ход\". Зелените на свой ред призовават унгарските власти да предоставят цялата необходима информация и обяснения във връзка със случая с Груевски, \"който е избягал от страната с тайна дипломатическа подкрепа от Унгария\". Те казват, че това е случай на намеса във вътрешните работи на Македония и проява на неуважение спрямо съдебната система и върховенството на закона в страната. Те очакват, че Унгария ще се придържа строго към националното и международното законодателство и ще удовлетвори искането на властите в Скопие за екстрадицията на Груевски. Все още не е ясно дали тези изменения ще бъдат подкрепени от членовете на Европейския парламент, но източници от ЕП заявиха за МИА, че очакват измененията на социалдемократите да съберат мнозинство, включително с гласовете на някои членове на Европейската народна партия. Бягството на бившия македонски премиер Никола Груевски и неговото политическо убежище в Унгария се наблюдават отблизо от европейските Социалдемократи и Зелените, които заявиха, че ще внесат изменения в резолюцията на докладчика на Европейския парламент Иво Вайгъл за Македония, която е в дневния ред на ЕП за следващата седмица, предава македонската агенция МИА. Сподели:", "date": "2018.11.25", "title": "Напрежение в Европа заради беглеца Груевски"}
{"url": "https://pik.bg/%D0%B8%D1%80%D0%B0%D0%BD%D1%81%D0%BA%D0%B8%D1%8F%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D1%81-%D0%BF%D1%80%D0%B8%D0%B7%D0%B8%D0%B2-%D0%BA%D1%8A%D0%BC-%D0%B2%D1%81%D0%B8%D1%87%D0%BA%D0%B8-%D0%BC%D1%8E%D1%81%D1%8E%D0%BB%D0%BC%D0%B0%D0%BD%D0%B8-%D0%B4%D0%B0-%D1%81%D0%B5-%D0%BE%D0%B1%D0%B5%D0%B4%D0%B8%D0%BD%D0%B8%D0%BC-%D1%81%D1%80%D0%B5%D1%89%D1%83-%D1%81%D0%B0%D1%89-news798868.html", "text": "Президентът на Иран Хасан Рохани призова мюсюлманите от цял свят да се обединят срещу САЩ, вместо тържествено да посрещат престъпници, визирайки Саудитска Арабия, съобщи Ройтерс. В реч на международна конференция за ислямското единство в Техеран, Рохани каза, че да се подчиняваш на Запада, начело на който е Америка, е измяна към исляма и бъдещите поколения в региона. Иран и Саудитска Арабия са съперници в региона и подкрепят противоположни страни в конфликтите в Сирия и Йемен, както и различни политически фракции в Ирак и Ливан, предаде БТА. Сподели:", "date": "2018.11.25", "title": "Иранският президент с призив към всички мюсюлмани: Да се обединим срещу САЩ"}
{"url": "https://pik.bg/%D0%BD%D0%B5%D0%B2%D0%B5%D1%80%D0%BE%D1%8F%D1%82%D0%BD%D0%BE-%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B8-%D0%B0%D1%80%D1%85%D0%B8%D1%82%D0%B5%D0%BA%D1%82-%D0%BE%D0%B1%D1%8F%D0%B2%D0%B8-%D1%87%D0%B5-%D0%BC%D0%BE%D0%B6%D0%B5-%D0%B4%D0%B0-%D1%81%D1%82%D1%80%D0%BE%D0%B8-%D0%BD%D0%B0-%D0%BC%D0%B0%D1%80%D1%81-news798879.html", "text": "Именно заради по-слабата гравитация конструкциите могат да бъдат много по-елегантни и с много по-тесни основи. „Можем да използваме слой от повърхността на Марс като основа. Но също така има и воден лед на Марс, което означава, че бихме могли да строим и с лед. Ледът предпазва от радиация, така че в далечно бъдеще ние ще можем да живеем под небе от лед”, обяснява младият архитект. Прозорците обаче ще са малки, „защото стъклото е уязвима част, през която радиацията може да премине”. Тя не е единственият проблем: „На Марс има много прашни бури, които покриват цялата планета. Те са като пясъчни бури, които изпълват цялата атмосфера. Около 99 процента от светлината е блокирана, затова се опитваме да създадем и нови начини за добиване на енергия”. Колко сме близо до отиване на Марс? „Всяко ново поколение, което се интересува от това казва: \"Ние ще бъдем тези, които ще стъпят на Марс, но все още никой не е бил там. Сега се разработват нови ракети и очаквам, че точно по времето на нашето поколение хора ще могат да отидат на Марс и ние ще започнем да строим домовете си там”. „Твоето тегло ще бъде около 33% от нормалното тук на Земята. Ще ти бъде много по-лесно да преминаваш например по стълби, защото ще тежиш много по-малко. Дори ще можеш да скочиш над един метър без никакъв проблем”, посочва Карл-Йохан как би изглеждал живота на Марс. Сподели:", "date": "2018.11.25", "title": "НЕВЕРОЯТНО: Космически архитект обяви, че може да строи на Марс"}
{"url": "https://pik.bg/%D1%86%D0%B8%D0%B3%D0%B0%D0%BD%D1%81%D0%BA%D0%BE-%D0%B3%D0%B0%D0%B4%D0%B0%D0%B5%D0%BD%D0%B5-%D1%81-%D0%B8%D0%B3%D0%BB%D0%B0-%D1%80%D0%B0%D0%B7%D0%BA%D1%80%D0%B8%D0%B2%D0%B0-%D0%B1%D1%8A%D0%B4%D0%B5%D1%89%D0%B5%D1%82%D0%BE-news798773.html", "text": "Гадаенето с игла и червен конец е цигански ритуал и ще ви помогне да разберете какво е бъдещето ви с вашата половинка. Желателно е да вземете нова игла и да прокарате през нея конец с червен цвят. Препоръчва се ритуалът да се извършва от тези, които се съмняват, че са избрали подходящ човек за спътник в техния живот. Трябват ви игла, малко парче плат и конец с червен цвят. Конеца прекарайте през иглата, но не връзвайте възел. На първо място, е необходимо да направите два бода, а след това с рязко движение да опънете иглата. Ако иглата излезе трудно от плата, то тогава ще срещнете препятствия с вашия избраник. В случай че конецът се скъса, си струва да говорите за това, че не е писано вие и вашият любим да бъдете заедно. Но ако конецът излезе лесно от плата, тогава се радвайте. Обичате се и вашата любов ще бъде взаимна. Със същите предмети можете да погледнете и в бъдещето. Това гадаене се препоръчва да се направи в полунощ, на новолуние. Много е лесно. Просто трябва да запалите свещ и да сложите иглата в пламъка. Ако почернее, то в близко бъдеще ще имате много врагове и трудности в живота ви. Най-вероятно ще имате някои пречки по пътя си, с които ще ви бъде трудно да се справите. Ако иглата не потъмнее, всичко в живота ви ще бъде прекрасно. Няма да имате никакви сериозни проблеми. В случай че свещта загасне по време на гадаенето, вероятно ще преживеете неуспехи в сферата на личния живот и работата. Сподели:", "date": "2018.11.25", "title": "Циганско гадаене с игла разкрива бъдещето"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%BC%D0%B5%D1%81%D0%B5%D1%86-%D1%81%D0%BB%D0%B5%D0%B4-%D1%82%D1%80%D0%B0%D0%B3%D0%B5%D0%B4%D0%B8%D1%8F%D1%82%D0%B0-%D1%81%D1%8A%D1%81-%D1%81%D0%B8%D0%BD%D0%B0-%D0%BD%D0%B0-%D0%B7%D0%BB%D0%B0%D1%82%D0%BA%D0%BE-%D0%B1%D0%B0%D1%80%D0%B5%D1%82%D0%B0%D1%82%D0%B0-%D0%B3%D0%BE%D0%B4%D0%B5%D0%BD%D0%B8%D1%86%D0%B0%D1%82%D0%B0-%D0%BC%D1%83-%D0%B2-%D1%81%D1%8A%D0%BA%D1%80%D1%83%D1%88%D0%B8%D1%82%D0%B5%D0%BB%D0%BD%D0%B0-news798604.html", "text": "Месец след трагедията със сина на Златомир Иванов-Златко Баретата, годеницата му Никол Тилева не може да събере парчетата на разбитото си сърце. Почернената красавица трудно преживява смъртта на любимото си момче и ридае безутешно над спомените за щастливите си мигове с Алекс, личи от публикациите й в \"Инстаграм\", видя ПИК. Алекс Иванов почина на 21 срещу 22 октомври, след като седмица по-рано изпадна в кома. Първородният наследник на Златко Баретата имаше рядкото белодробно заболяване, известно като муковисцидоза. Тя се проявява в детска възраст и се характеризира с нарушена функция на екзокринните жлези, като се дължи на генна мутация. От деня на раждането му до преди месец Златомир Иванов не пестеше средства, за да спаси сина си, но в крайна сметка скъпоструващите лечения в Университетската болница в Хайделберг, в Дюселдорф и в Белодробния медицински център в град Есен, признат за най-добрия в света за белодробни и респираторни заболявания, само удължиха живота му. Датата 17 ноември, която за футболните фенове е свързана с геройството на националния отбор, съкрушил Франция на \"Парк де пренс\", на Никол Тилева занапред ще й навява единствено сълзи и мъка. Не е ясно с какво точно, но въпросната дата е била специална за нея и Алекс. Последната публикация на красавицата в \"Инстаграм\" е именно от 17.11, а снимката, на която целува покойния си любов, е придружена с трогателно любовно обяснение, изречено или написано от самия Алекс Иванов. \"17.11. \"Ако беше сълза щеше да си в очите ми. Ако беше цвете щеше да си ръцете ми, но ти си човек и се намираш в сърцето ми! Ако бях птица щях да пея за теб, но не съм птица, а съм момче, което те обича!!! През ветрове и бури, през огън и вода, сърцето ми докрай е твое... Докрай дори и след смъртта! И в друг живот ще те намеря и пак сърцето си ще ти даря!\" А.И.\", гласи постът на Никол. Няколко дни преди горната публикация, младото момиче е споделило и свой стих, посветен на чистата й любов с Алекс Иванов. Сподели:", "date": "2018.11.25", "title": "ПЪРВО В ПИК: Месец след трагедията със сина на Златко Баретата годеницата му в съкрушителна изповед: Той ще ме намери в друг живот (СНИМКИ)"}
{"url": "https://pik.bg/%D0%BF%D1%80%D0%B8%D0%B7%D0%BD%D0%B0%D0%BD%D0%B8%D0%B5-%D0%BD%D0%B0%D1%88-%D0%B3%D1%80%D0%B0%D0%B4-%D0%BF%D0%BE%D0%BF%D0%B0%D0%B4%D0%BD%D0%B0-%D1%81%D1%80%D0%B5%D0%B4-%D0%BD%D0%B0%D0%B9-%D0%BA%D1%80%D0%B0%D1%81%D0%B8%D0%B2%D0%B8%D1%82%D0%B5-%D0%BC%D0%B0%D0%BB%D0%BA%D0%B8-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8-%D0%B3%D1%80%D0%B0%D0%B4%D0%BE%D0%B2%D0%B5-news798893.html", "text": "Японската асоциация на туристическите агенции (JATA) публикува класация на 30-те най-красивите малки европейски градове. Целта на асициацията е да помогне и привлече повече туристи в тях. На 10-о място е класиран Соглио, Швейцария, а на 9-то се подрежда Ровин в Хърватия. Списъкът продължава с Лефкара, Кипър (8), Хинделопен, Холандия (7), Лех, Австрия (6). В топ 5 влизат Конуи, Уелс, италианският Торичела, Чивита ди Баньореджо, Италия, Берат, Албания и на първо място е Килкени, Ирландия. На 21 място JATA поставя Копривщица като за него пише: \"Именно тук започва борбата за независимост от турското робство през 1876 г., а днес българите разпознават мястото като много важно за историята\", пише Робърт Нурдън за \"Телеграф Травъл\", пише още \"Пловдив24\". Сподели:", "date": "2018.11.25", "title": "ПРИЗНАНИЕ: Наш град попадна сред най-красивите малки европейски градове"}
{"url": "https://pik.bg/%D0%BF%D1%80%D0%B0%D0%B2%D1%8F%D1%82-%D0%B1%D0%B0%D1%81%D0%B5%D0%B9%D0%BD-%D0%B8-%D0%BD%D0%BE%D0%B2-%D0%B4%D0%B2%D0%BE%D1%80-%D0%BD%D0%B0-%D0%B4%D0%B5%D1%82%D1%81%D0%BA%D0%B0-%D1%8F%D1%81%D0%BB%D0%B0-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-news798889.html", "text": "Стартира ремонтът на яслата \"Детски смях\" в Пловдив. Той е на стойност 1 600 000 лева. Престои санирането на сградата, ремонт на покрива, изграждането на плувен басейн, както и обновление на двора. Срокът за изпълнение на проекта е 5 месеца. Парите идват от Европа, информира \"Марица\". След реконструкцията в яслата ще бъдат открити две нови групи. Те ще бъдат настанени в източното крило на детското заведение, което през последните десет години бе дадено под наем на организацията на слепоглухите в Пловдив. Сподели:", "date": "2018.11.25", "title": "Правят басейн и нов двор на детска ясла в Пловдив"}
{"url": "https://pik.bg/%D1%80%D0%B0%D0%B4%D0%BE%D1%81%D1%82-%D0%BA%D0%B0%D0%BC%D0%B1%D0%B0%D0%BD%D0%B8%D1%82%D0%B5-%D1%89%D0%B5-%D0%B1%D0%B8%D1%8F%D1%82-%D0%B7%D0%B0-%D0%BF%D1%8A%D1%80%D0%B2%D0%B8-%D0%BF%D1%8A%D1%82-%D0%B2-%D0%BD%D0%B0%D0%B9-%D0%BD%D0%BE%D0%B2%D0%B8%D1%8F-%D1%85%D1%80%D0%B0%D0%BC-%D0%B2-%D0%BC%D0%BE%D0%BD%D1%82%D0%B0%D0%BD%D0%B0-news798895.html", "text": "Най-голямата тежи половин тон, най-малката е 60 килограма. Камбаните са отлети в Пловдив, и се задвижват от автоматично устройство. Днес Видинският митрополит Даниил ще отслужи литургия в криптата на храм \"Свети Дух” в Монтана. Това е първото голямо богослужение, което ще се направи в почти завършената църква и преди нейното освещаване, уточнява \"Дарик\". Изграждането на храма започна през 2007 година. Досега в него са инвестирани 3 10 0 000 лева само от общинския бюджет на Монтана. Пет камбани ще възвестят пристигането на владиката. Храм \"Свети Дух” е с 1088 квадратни метра разгъната площ. Има подземно ниво - крипта, надземно - планирано с капацитет 600 души и трето ниво за църковен хор. Камбанарията на храма е висока 23 метра. Сподели:", "date": "2018.11.25", "title": "РАДОСТ: Камбаните ще бият за първи път в най-новия храм в Монтана"}
{"url": "https://pik.bg/%D1%85%D0%B0%D1%80%D0%B8-%D0%B8-%D0%BC%D0%B5%D0%B3%D0%B0%D0%BD-%D1%81%D0%B5-%D0%BC%D0%B5%D1%81%D1%82%D1%8F%D1%82-%D0%BF%D1%80%D0%B8-%D0%BA%D1%80%D0%B0%D0%BB%D0%B8%D1%86%D0%B0-%D0%B5%D0%BB%D0%B8%D0%B7%D0%B0%D0%B1%D0%B5%D1%82-ii-news798884.html", "text": "Херцогът и херцогинята на Съсекс ще се преместят в малка къща на територията на двореца Уиндзор малко преди раждането на първото им дете, съобщава Би Би Си. „Хари и Меган ще се изнесат от двореца Кенсингтън, за да се нанесат във Фрогмор котидж в началото на 2019 година“, се посочва в изявление на двореца Кенсингтън. Двойката даде сватбен прием през май за около 200 души във Фрогмор хаус – кралска резиденция от 17-ти век, която е разположена в непосредствена близост до новата им къща. „Уиндзор е изключително специално място за двамата“, се допълва в изявлението на двореца Кенсингтън. Херцогинята на Съсекс трябва да роди първото си дете следващата пролет. Хари и Меган в момента обитават апартамент в двореца Кенсингтън в Лондон, разположен в съседство на жилището на престолонаследника принц Уилям и съпругата му херцогинята на Кеймбридж Катрин. Сподели:", "date": "2018.11.25", "title": "Хари и Меган се местят при кралица Елизабет II"}
{"url": "https://pik.bg/%E2%80%9E%D0%BA%D0%BB%D0%B0%D1%83%D0%B7%D0%B0-%D0%B2-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%8F-%D0%BC%D0%BE%D0%BC%D0%B5%D0%BD%D1%82%E2%80%9D-%D0%BC%D0%BE%D0%B6%D0%B5-%D0%B4%D0%B0-%D0%B2%D0%B7%D1%80%D0%B8%D0%B2%D0%B8-%D0%B4%D0%BE%D0%B2%D0%B5%D1%80%D0%B8%D0%B5%D1%82%D0%BE-%D0%B2-%D0%B1%D1%80%D0%B5%D0%BA%D0%B7%D0%B8%D1%82-news798905.html", "text": "Нужни са повече от два-три дни, за да се разбере късия текст от Политическата декларация, който урежда бъдещата рамка на отношенията с ЕС. Една причина за това е, че в нея се казва всичко и нищо, отбелязва The Telegraph и припомня една стара фраза от речника в ЕС, това е „променлива геометрия“. Това е серия, поредица от сложни непредвидими и зависими помежду си възможности, които се смесват в една централна идея: „колкото по-близки и по-дълбоки са партньорските връзки, толкова по-силни са съпровождащите ги задължения“. Следователно, колкото повече Обединеното кралство се съобразява с правилата и регулациите на Европейския съюз, колкото повече приема юрисдикцията на Европейския съд по определени теми, толкова повече отстъпва права за достъп до рибните морски полета на кралството. Сподели:", "date": "2018.11.25", "title": "„Клауза в последния момент” може да взриви доверието в Брекзит"}
{"url": "https://pik.bg/%D0%BE%D1%85%D0%BB%D0%B0%D0%B6%D0%B4%D0%B0%D0%BD%D0%B5-%D0%BD%D0%B0-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F%D1%82%D0%B0-%D0%BC%D0%B5%D0%B6%D0%B4%D1%83-%D1%80%D1%83%D1%81%D0%B8%D1%8F-%D0%B8-%D0%BA%D0%B8%D1%82%D0%B0%D0%B9-%D0%BE%D1%87%D0%B0%D0%BA%D0%B2%D0%B0%D1%82-%D0%B2-%D1%81%D0%B0%D1%89-news798907.html", "text": "Желанието на Вашингтон да намери общ език с Москва по Договора за ликвидиране на ракетите със среден и малък обхват е опасно за Пекин, отбелязва в обширен коментарен материал „Независимая газета“, цитирани от „Фокус”. САЩ искат в случай, че се преподпише Договора, Русия да се съобрази с тяхната антикитайска позиция. До този извод стигат експертите от последните изявления на шефа на Пентагона Джеймс Матис, според когото руската страна демонстрира намерение „да се върне към спазване на документа“. Все по-ясно става, че Вашингтон е готов да преподпише договора, но според своите условия. В интервю за италианската телеграфна агенция АДЖИ външният министър на Русия Сергей Лавров е отделил специално място и внимание на факта, че „връщането назад към философията за запазване на мира на основата на концепцията за взаимно гарантираното унищожение не отговаря на реалностите от 21 век „. „Ще нарасне ли сигурността на САЩ, съответно и на НАТО, и на Русия, ако отново започнем да се гледаме през ядрена цев? - попита руският дипломат № 1 италианските журналисти. - Стремежът на американското ръководство на преформатира, а на практика и да премахне съществуващия международен режим за ограничаване на въоръженията предизвиква у нас неразбиране и тревога „ На 27 ноември Лавров ще е в Париж, за да преговаря с колегата си Жан-Ив Льо Дриан. Една от темите е запазване на Договора за ликвидиране на ракетите със среден и малък обхват. За европейските държави този въпрос е важен заради собствената им безопасност. В разговор с „Независимая газета“ експертът по международните отношения, шеф на московското бюро на изданието Al-Monitor Максим Сучков тълкува думите на Матис като свидетелство, че САЩ искат да преразгледат Договора, като включат в споразумението и Китай. Както искат САЩ, Русия трябва да запази неутралитет в отношенията с Китай, твърди експертът. Сподели:", "date": "2018.11.25", "title": "Охлаждане на отношенията между Русия и Китай очакват в САЩ"}
{"url": "https://pik.bg/%D1%80%D0%B0%D0%B7%D0%B1%D0%B8%D0%B2%D0%B0%D1%89%D0%BE-%D1%80%D1%83%D0%BC%D1%8F%D0%BD%D0%B0-%D0%B1%D1%8A%D1%87%D0%B2%D0%B0%D1%80%D0%BE%D0%B2%D0%B0-%D0%BF%D0%BE%D0%BF%D0%B8%D0%BB%D1%8F-%D0%BF%D0%BE%D0%B4%D1%80%D0%B8%D0%B2%D0%BD%D0%B0%D1%82%D0%B0-%D0%B4%D0%B5%D0%B9%D0%BD%D0%BE%D1%81%D1%82-%D0%BD%D0%B0-%D0%B1%D1%81%D0%BF---%D0%BD%D0%B5-%D1%85%D0%BE%D0%B4%D1%8F%D1%82-%D0%BD%D0%B0-%D1%80%D0%B0%D0%B1%D0%BE%D1%82%D0%B0-%D0%BF%D1%80%D0%B0%D0%B2%D1%8F%D1%82-%D0%BE%D0%BF-news798934.html", "text": "Началникът на кабинета на премиера Бойко Борисов Румяна Бъчварова коментира пред БТВ социологията на протестите в страната. Тя взе отношение и по разследването срещу Владислав Горанов и оставката на Валери Симеонов. „Като цяло е притеснително, че общественият живот влиза от скандал в скандал – каза Румяна Бъчварова. - По-притеснителното е обаче, че в сценария на един скандал не се знае кое е истината и кое преиначено. Това дезориентира всички”. Бъчварова взе отношение и по въпроса за разследването срещу министър Владислав Горанов. „Владислав Горанов е отдавна в политиката за да знае какво може и какво – не – каза Бъчварова. - Сега прокуратурата се е сезирала и е решила да направи тази проверка. Нека я направят и да кажат какво е положението. Аз поне не виждам нещо притеснително. Министър Горанов също не показва, че е притеснен и съм склонна да му се доверя”. Началникът на кабинета на премиера коментира и протестите. „За протестите и изказването ми за подривна дейност от страна на БСП много хора ми се обидиха – каза Румяна Бъчварова. -  Депутатите от БСП в момента не ходят на работа. Позволяват си да не ходят на работа в Парламента. Това, както и да го гледаш, е опит да се блокира работата на институциите и с това се блокира държавата. Опитвам да анализирам протестите и да отсея фактите от анализите и интерпретациите. Протестът сега, за цената на горивата, който е по-масовият, няма лидери и говорители. Няма с кого да се преговаря или да се обясни. Протестът на майката бе съвсем друго. Те имаха няколко души излъчени, които идваха и преговаряха. Сега няма лидерство и искания, които да са удовлетворени. Какво значи протест срещу високите цени на горивата, които обективно са спаднали. Има протести, които на практика отказват да получат отговор на исканията си. Не казвам, че хората живеят добре. По-голямата част срещат трудности – битови, финансови. Когато формулираш какво искаш, правителството и цялото управление ще опита да го реши. Трябва да се решават конкретни проблеми. Има неясни и общи искания какво да направи правителството в момента. 30 процента увеличение на средната работна заплата в последните години, намаляване на безработицата до един критичен минимум от 5 процента. Увеличаване на доходите през следващата година. Това са конкретните факти в момента. Имам близки и се опитвам да не се откъсвам от действителността, в която живеят хората. От управленска гледна точка са важни тенденциите. За да започне една тенденция и да се развива в точната посока е нужно време. Правителството работи в посока хората да живеят по-добре. Да развиваме положителните тенденции. Да засилим тенденцията за увеличаване на доходите. Все повече се откриват производства и това са обективните инвестиции. България не може обаче да е атрактивна за инвеститорите, ако е нестабилна политически и няма ясна посока за финансовата система. Нивото на данъците, качеството на работната ръка, това са насоките, в които работим. Съгласна съм с президента, че в ситуация на трудности трябва да накараме правителството да работи добре и работим в правителството в такава насока. Необходимо е да се възстанови диалога с президентството и да стане по-активен. Това е посоката за обединение на всички граждани. В коалиционното споразумение отношенията с Обединените патриоти са регламентирани. В началото на мандата по-лесно се работеше с тях в сравнение с проблемите с реформаторския блок. Сега се появяват проблеми в малката коалиция, които рефлектират и в голямата. Много разчитам на това лидерите на трите партии да проявят отговорност. Поуката е да внимаваме за кого гласуваме и кого избираме и какви са последствията от едно или друго решение което вземаме. Това се отнася за всички граждани. Има една група в обществото, която има потребност от промяна. Около 300 00 гласа могат да насочат нещата в една различна посока. Внимателно трябва да избираме. Както и да се представят Обединените патриоти на предстоящите избори, това не означава че формулата на правителството, която е в момента, трябва да се променя задължително. Стига да има политическа устойчивост да се поддържа този смисъл. Влизането на Мариана Николова в правителството на практика е решение на Валери Симеонов. Тя много добре познава ситуацията в правителството и за мен това е един прагматичен избор и не очаквам сътресения. Така и приоритетите на Обединените патриоти ще останат на дневен ред”. Румяна Бъчварова взе отношение и по оставката на Валери Симеонов. „За мен беше грешка, че Валери Симеонов не подаде оставка по-рано – призна тя. - Това даде възможност да ескалират процесите по една тема, която е изключително чувствителна за всички нас. Колебанията по този въпрос постави сянка на съмнения върху всичките ни усилия. Решението бе негово лично решение и бе в отговор на една потребност, която всички осъзнаваме”. Сподели:", "date": "2018.11.25", "title": "РАЗБИВАЩО: Румяна Бъчварова попиля подривната дейност на БСП - Не ходят на работа, правят опит да блокират държавата. Поуката е да внимаваме за кого гласуваме"}
{"url": "https://pik.bg/%D0%BC%D0%B8%D1%80%D0%BE%D1%81%D0%BB%D0%B0%D0%B2-%D0%BD%D0%B5%D0%BD%D0%BA%D0%BE%D0%B2-%D1%85%D0%B2%D1%8A%D1%80%D0%BB%D0%B8-%D0%B1%D0%BE%D0%BC%D0%B1%D0%B0%D1%82%D0%B0-%D1%85%D0%BE%D1%80%D0%B0%D1%82%D0%B0-%D0%BA%D0%BE%D0%B8%D1%82%D0%BE-%D0%B8%D0%B7%D1%82%D0%BE%D1%87%D0%B2%D0%B0%D1%82-%D0%B7%D0%B4%D1%80%D0%B0%D0%B2%D0%BD%D0%B0%D1%82%D0%B0-%D1%81%D0%B8%D1%81%D1%82%D0%B5%D0%BC%D0%B0-%D1%81%D0%B0-%D0%BC%D0%BD%D0%BE%D0%B3%D0%BE-%D0%BC%D0%BE%D1%89%D0%BD%D0%B8-news798931.html", "text": "Правителството взе решение за промяна на Закона за здравето и след това болница \"Лозенец\" да бъде преформатирана за лечение на деца. Това заяви пред Нова телевизия бившият зам.-здравен министър Мирослав Ненков. \"Този процес, понеже изисква много инвестиция, превръща въпроса в политически\", допълни той, коментирайки решението на кабинета На въпрос дали не може да се построи една изцяло нова детска болница, вместо да се добавя ново крило към болница \"Лозенец\", Мирослав Ненков отговори: \"Защото трябват много пари. Много е важно кой ще застане начело на този проект. И дано не е този, който аз очаквам. Няма да кажа име, защото ще ме осъдят. Но пак повтарям - създаването на педиатрична болница е чисто политическо решение. Първата стъпка е направена, дай Боже всичко да върви напред\". Според д-р Ненков ситуацията наистина е деликатна: \"Като чета съобщенията в медиите, сякаш - ей от този вторник болницата ще заработи. А нещата не стоят така\". Трудната тема за здравната реформа и ситуацията с Фонда за лечение на деца той коментира така: \"Фондът за лечение на деца е създаден със специален подзаконов акт и не знам дали той може да бъде променен с едногодишни разпоредби. Това го оставям на юристите. Не смятам, че каквато и да е реформа се прави, за да бъде навредено на децата... Знаете, с какъв атентат влязоха във фонда, как натръшкаха едни служители там... Но усложняването на една структура според мен няма да опрости управлението. Ще се преструктурират всички здравни заведения, дано да е за добро\". \"Гледах протоколи от заседания на надзорния съвет на НЗОК, с които се позволява на звена и болници да работят по по-скъпата пътека, защото \"е близо до производителя на съответния консуматив\", заяви още Ненков и допълни: \"Каква здравна реформа? Кое реформираме? Дай Боже тази мега агенция да заработи по-добре. Това ще бъде огромна крачка\". Медикът коментира и бюджета за здравеопазване: \"Няма голяма възможност изтичането на здравната система да се затвори. Хората, които я източват, са много мощни... Ако се опитваш да затваряш тези кранчета, докосваш хора, които са наднационални\". , че подготвя бившата правителствена болница \"Лозенец\" за национална детска болница. Сподели:", "date": "2018.11.25", "title": "Мирослав Ненков хвърли бомбата: Хората, които източват здравната система, са много мощни"}
{"url": "https://pik.bg/%D0%BF%D0%BB%D0%BE%D0%B2%D0%B4%D0%B8%D0%B2%D1%87%D0%B0%D0%BD%D0%B8%D0%BD-%D0%BF%D1%80%D0%B5%D0%B2%D1%8A%D1%80%D0%BD%D0%B0-%D0%B2-%D1%86%D0%B2%D0%B5%D1%82%D0%BD%D0%B0-%D0%BF%D1%80%D0%B8%D0%BA%D0%B0%D0%B7%D0%BA%D0%B0-%D1%81%D1%82%D0%B0%D1%80%D0%B8%D0%BD%D0%BD%D0%B0-%D0%BA%D1%8A%D1%89%D0%B0-%D0%B2-%D1%86%D0%B5%D0%BD%D1%82%D1%8A%D1%80%D0%B0-news798897.html", "text": "27-годишният артист Стоян Стойнов сам пое инициативата за ремонта на старинна къща в идеалния център на Пловдив, за да даде поле за изява на талантливи творци, които иначе трудно биха получили подкрепа за изкуството си. Това е част от проекта на младия талант \"Enjoy the colors”, който цели да превърне града в по-цветно и по-приятно място за живеене, разказва \"Марица\". Стойнов има дълга и романтична история с пловдивските стени и графитите по тях. Още в гимназията започва да изготвя и реализира арт идеи, които да вдъхнат нов живот, цвят и облик на сивеещата и урбанизирана градска среда. През 2013 г. той стартира своя проект, като преобразява огромната стена на ъгъла на улиците \"Железарска“ и \"Алцеко“ в квартал Капана и я превръща в произведение на изкуството. Днес сградата е позната като \"калкана с колибритата“. Сподели:", "date": "2018.11.25", "title": "Пловдивчанин превърна в цветна приказка старинна къща в центъра"}
{"url": "https://pik.bg/%D0%B7%D0%B0%D0%B6%D0%B0%D0%B4%D0%BD%D1%8F%D0%BB-%D0%B7%D0%B0-%D0%BB%D0%B0%D1%81%D0%BA%D0%B8-%D0%BD%D0%B0%D0%B8%D0%B2%D0%BD%D0%B8%D0%BA-%D0%BE%D1%81%D1%82%D0%B0%D0%BD%D0%B0-%D0%B1%D0%B5%D0%B7-%D1%82%D0%B5%D0%BB%D0%B5%D1%84%D0%BE%D0%BD-%D0%B8-%D0%BF%D0%B0%D1%80%D0%B8-%D1%81%D0%BB%D0%B5%D0%B4-news798911.html", "text": "Зажаднял за ласки наивник остана без телефон и пари. Оказа се, че е обран от рецидивист, постоянен клиент на затвора от 2010 г., срещу обещанието да му направи „с*ирка“ за пет лева, съобщава Бургаснюз. Случката е станала през май, миналата година. Е.Н.излязъл от сградата на бившата Трета поликлиника и тръгнал пеш в посока УМБАЛ-Бургас. Стигайки до автобусната спирка до парк „Изгрев“, срещу болницата, той решил да се разходи в парка, тъй като имал свободно време. Докато вървял по алеите, срещнал В.С., който го заприказвал. След като го попитал как е и какво прави, В. С. предложил сексуална услуга – да му направи орална любов срещу сумата от 5 лв. Е.Н. приел и двамата се насочили към вътрешността на парка в посока жп линиите. Спрели се до храсти и застанали един срещу друг на разстояние около 50-60 см. Е. Н. оставил на земята мъжката си чантичка с лични вещи и документи, сред които мобилен телефон, портфейл с 50 лв., секретни ключове, талон за колата, банкови карти и др. В чантичката била дори личната карта на съпругата му В.М.Н. Когато обаче се опитал да се доближи до В.С., неочаквано предлагащият секс услугата приклекнал към земята и с бързо движение взел оставената мъжка чантичка, ведно със съдържащите се в нея вещи и документи и побягнал в посока жп линиите. По пътя той изхвърлил документите и прибрал само наличните пари. Явно бил разобарован от неголямата сума и затова веднага отишъл заложна къща „Алекс и Дилян“, където заложил срещу 60лв. мобилния телефон. Е.Н. потърсил помощ от преминаващи хора и се обадил на полицията, че е ограбен. В хода на разследването е открита чантичката в вещите и документите в близост да жп линиите в парка, без телефона. по-късно в заложната къща е открит телефона, но без СИМ картата, която не била намерена. Общата стойност на инкриминираните вещи е близо 290 лв. По време на процеса се оказва, че подсъдимият В.М.С. е осъждан няколкократно. Със Споразумение от 23.02.210г. му е наложено наказание „лишаване от свобода“ за срок от 6 месеца с изпитателен срок от 3 години. Със Споразумение от 24.04.2012г. пак е осъден на 6 месеца, при първоначален строг режим в затвор. Едно от наказанията е изтърпяно на 11.11.2012г., а второто – на 08.05.2013г. Сроковете не са изтекли и престъплението по настоящето производство се явява извършено от подсъдимия В.М.С. при условията на опасен рецидив. По случая със „свирката“ подсъдимият си признава вината. Той е осъден на година лишаване от свобода, като наказанието трябва да се изтърпи при строг режим. Сподели:", "date": "2018.11.25", "title": "Зажаднял за ласки наивник остана без телефон и пари след..."}
{"url": "https://pik.bg/%D0%B1%D1%83%D0%BC-%D0%BD%D0%B0-%D1%85%D0%B5%D0%BF%D0%B0%D1%82%D0%B8%D1%82-%D0%B0-%D0%B2-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0-news798951.html", "text": "Бум на хепатит А има в София. Само за пет месеца, от юли до ноември, 153-ма са развили болестта. Това съобщи главният здравен инспектор д-р Ангел Кунчев. Болестта вече отшумява, увери той и поясни, че 144 от случаите са деца на възраст от 2 до 16–17 години. Повечето от случаите са в квартал „Факултета”, но ситуацията там вече е овладяна. Заразата в София обаче, освен в кв. „Факултета”, е открита и в единични случаи в 25 училища и детски градини. Става въпрос за средните училища 75-о, 28-о, 57-о, 123-то, 135-о, 92-ро в район „Красно село”, в Гимназията по хлебни и сладкарски технологии, както и в 126-а детска градина - филиал \"Феникс\", Демоцентър \"Мир\" и центровете за настаняване от семеен тип за деца и младежи с увреждания \"Баба Тонка\" и \"Райна Княгиня\". Сподели:", "date": "2018.11.25", "title": "Бум на хепатит А в столицата"}
{"url": "https://pik.bg/%D1%81-%D1%80%D0%B0%D0%B7%D0%B2%D0%B8%D1%82%D0%B8%D0%B5%D1%82%D0%BE-%D0%BD%D0%B0-%D1%82%D0%B5%D1%85%D0%BD%D0%BE%D0%BB%D0%BE%D0%B3%D0%B8%D0%B8%D1%82%D0%B5-%D0%B7%D0%B0%D1%89%D0%B8%D1%82%D0%B5%D0%BD%D0%B8-%D0%BB%D0%B8-%D1%81%D0%B0-%D0%BB%D0%B8%D1%87%D0%BD%D0%B8%D1%82%D0%B5-%D0%BD%D0%B8-%D0%B4%D0%B0%D0%BD%D0%BD%D0%B8-news798933.html", "text": "Технологиите продължават да се развиват. Скоро ще плащаме не чрез пинкод, а чрез пръстов отпечатък. Можем ли да бъдем спокойни за сигурността на данните си? \"За да се преборим с недоверието е много важно да осъзнаем, че технологиите са толкова добре развити, че няма как някой да открадне пръстовия ни отпечатък от чашата. Дори и той да бъде откраднат, не може да бъде използван за плащане\", заяви пред Нова телевизия евродепутатът Ева Майдел. Майдел уточни, че технологиите разпознават 3D релефа на пръста и няма как да бъдат заблудени от восъчен отпечатък. Запаметява се и начинът, по който държите телефона, колко бързо пишете и други движения. Тази информация подпомага сигурността. \"България е един от лидерите във въвеждането на повече технологии във финансовата индустрия. В момента има банки, които предлагат карта, с която да се плаща без пин код. Плащането се оторизирано само с пръст. Отпечатъкът не се запаметява, но е важен 3D релефа на пръста, който изпраща информация\", добави Майдел. По нейните думи това означава, че в България има много хора, които се доверяват на новите технологии и ги намират за по-бързи и лесни. Всяка една технологична компания има високи нива на сигурност, част от системите пазят сложна комбинация от кодове, но не и самия пръстов отпечатък. Майдел заяви, че до 2020 г. ще има 50 милиарда свързани устройства. Сподели:", "date": "2018.11.25", "title": "С РАЗВИТИЕТО НА ТЕХНОЛОГИИТЕ: Защитени ли са личните ни данни"}
{"url": "https://pik.bg/%D0%BD%D1%8F%D0%BC%D0%B0-%D0%BF%D1%80%D0%BE%D1%88%D0%BA%D0%B0-%D0%B8%D1%82%D0%B0%D0%BB%D0%B8%D1%8F-%D0%BA%D0%BE%D0%BD%D1%84%D0%B8%D1%81%D0%BA%D1%83%D0%B2%D0%B0-%D0%B0%D0%BA%D1%82%D0%B8%D0%B2%D0%B8-%D0%BD%D0%B0-%D0%BC%D0%B0%D1%84%D0%B8%D1%8F%D1%82%D0%B0-%D0%B7%D0%B0-15-%D0%BC%D0%BB%D1%80%D0%B4-%D0%B5%D0%B2%D1%80%D0%BE-news798885.html", "text": "Ударът беше срещу наследниците на покойния Кармело Пати, който дълги години беше сред най-влиятелните хора в Коза Ностра. Започнал бизнеса като уличен продавач на платове, но съдбата го издигнала до върха. Освен огромното влияние в Сицилия, през годините Кармело Пати успя да изгради и туристическа империя. Притежаваше хотели, голф клубове, кораби и яхти, разказва БНТ. Пати беше смятан за един от най-доверените хора на неуловимия кръстник на сицилианската мафия Матео Денаро, който се укрива от 25 години. Операцията срещу наследниците на Кармело Пати може да разкрие следите на издирвания бос. Италианска полиция конфискува активи на стойност над 1 милиард и 5 милиона евро на мафията. Операцията е определяна като една от най-мащабните срещу престъпния свят на Апенините. Иззети са курортно селище, голф клубове и ветроходни кораби. Сподели:", "date": "2018.11.25", "title": "НЯМА ПРОШКА: Италия конфискува активи на мафията за 1,5 млрд. евро"}
{"url": "https://pik.bg/%D0%B6%D0%B0%D0%BD%D0%B4%D0%B0%D1%80%D0%BC%D0%B5%D1%80%D0%B8%D1%8F-%D0%B8-%D0%B3%D1%80%D0%B0%D0%BD%D0%B8%D1%87%D0%BD%D0%B0-%D0%BF%D0%BE%D0%BB%D0%B8%D1%86%D0%B8%D1%8F-%D0%BD%D0%B5-%D0%BF%D0%BE%D0%B7%D0%B2%D0%BE%D0%BB%D0%B8%D1%85%D0%B0-%D0%B1%D0%BB%D0%BE%D0%BA%D0%B8%D1%80%D0%B0%D0%BD%D0%B5-%D0%BD%D0%B0-%D0%B3%D0%BA%D0%BF%D0%BF-%E2%80%9E%D0%BA%D1%83%D0%BB%D0%B0%D1%82%D0%B0%E2%80%9D-news798988.html", "text": "Жандармерия и гранична полиция не позволиха на протестиращи от Петрич да блокират  ГКПП „Кулата” с автошествие срещу високите цени на горивата и социалната несправедливост, съобщи БНР. Протестиращите се събират в центъра на село Кулата. Според информацията, органите не допускат хора, придвижващи се пеша, на магистралата. Целта е да не се стигне до блокада на границата с Гърция. В Благоевград, протестиращите се готвят за автошествие. Според разрешението, което са получили, то може да се проведе по няколко булеварда в града, но не и на Е-79, каквото беше първоначално обявеното намерение. Жители на Троян и региона се събират на пътя Троян -Ловеч, при разклона за село Калейца. По същото време е насрочен протест и пред сградата на общината в Тетевен. Към 12:00 часа  започват или са започнали протестни шествия срещу високите цени на горивата в Шумен, Бургас и Габрово, а следобед са обявени демонстрации във Враца, Стара Загора, Хасково и Димитровград. Сподели:", "date": "2018.11.25", "title": "Жандармерия и гранична полиция не позволиха блокиране на ГКПП „Кулата”"}
{"url": "https://pik.bg/%D1%8F%D1%81%D0%BD%D0%BE%D0%B2%D0%B8%D0%B4%D0%BA%D0%B0-%D1%81-%D1%83%D0%B6%D0%B0%D1%81%D0%BD%D0%BE-%D0%BF%D1%80%D0%B5%D0%B4%D1%81%D0%BA%D0%B0%D0%B7%D0%B0%D0%BD%D0%B8%D0%B5-%D1%81%D1%82%D1%80%D0%B0%D1%88%D0%BD%D0%BE-%D0%BD%D0%B0%D0%B2%D0%BE%D0%B4%D0%BD%D0%B5%D0%BD%D0%B8%D0%B5-%D0%BE%D1%87%D0%B0%D0%BA%D0%B2%D0%B0-%D0%B5%D0%B2%D1%80%D0%BE%D0%BF%D0%B0-%D0%B2%D0%B0%D1%82%D0%B8%D0%BA%D0%B0%D0%BD%D0%B0-%D1%89%D0%B5-%D0%B5-%D0%BF%D0%BE%D0%B4-%D0%B2%D0%BE%D0%B4%D0%B0%D1%82%D0%B0-news798953.html", "text": "В Русия пък ще има необичайно топла зима, прогнозира феноменът. Според нея, природните аномалии ще засегнат силно Азия и Северна Америка. \"Англия и Германия ще страдат най-много от наводненията. Освен наводнена, Италия ще бъде покрита и с пепел от вулкан. По-тежко природните катаклизми обаче ще засегнат Великобритания, ще страдат също хората в Германия и Дания“, прогнозира Вера Лион. Необичайно топла ще е зимата в Русия и благодарение на това снегът ще се стопи дори в някои райони на Якутия и Магадан, добавя тя. Ужасно предсказание за 2019 година направи Вера Лион. Известната казахстанска ясновидка пророкува, че догодина Европа ще бъде наводнена, съобщава \"Езорайтър.ру\". Ватикана ще бъде под водата. Сподели:", "date": "2018.11.25", "title": "Ясновидка с ужасно предсказание: Страшно наводнение очаква Европа, Ватикана ще е под водата"}
{"url": "https://pik.bg/%D0%B5%D1%82%D0%BE-%D1%8F-%D1%81%D1%85%D0%B5%D0%BC%D0%B0%D1%82%D0%B0-%D0%BD%D0%B0-%D1%82%D0%B5%D0%BB%D0%B5%D1%84%D0%BE%D0%BD%D0%BD%D0%B8%D1%82%D0%B5-%D0%B8%D0%B7%D0%BC%D0%B0%D0%BC%D0%B8-news798961.html", "text": "Схемата, по която се реализират над 90% от телефонните измами, е за \"съдействие на полицията\", съпроводена с елемент на заплаха. Многократно предупреждаваме хората, информационната кампания на полицията стартира преди 5 г. и въпреки всичко все още има такива, които се подлъгват. Това каза пред БНТ Златка Падинкова, началник-сектор \"Измами\" в Главна дирекция \"Национална полиция\". Според Падинкова предимно възрастни хора стават жертва на телефонна измама, но има и млади, които се предоверяват. Най-активни телефонните мошеници са в София, където са регистрирани най-много измами през последната година. В Благоевград пък се забелязва друга схема - искат се пари от името на роднина, който моли жертвите на телефонна измама за пари за закупуване на техника. Около 16% от регистрираните „ало“ измами са разкрити от полицията, много често тези престъпления се извършват от Румъния, с румънски сим карти. Минималният брой участници в телефонни измами са двама души. Много хора трудно приемат след това, че са излъгани. Психологическата травма е голяма, каза Падинкова. Сподели:", "date": "2018.11.25", "title": "Ето я схемата на телефонните измами"}
{"url": "https://pik.bg/%D0%BA%D0%B0%D0%BA-%D0%B4%D0%B0-%D1%82%D1%8A%D1%80%D1%81%D0%B8%D0%BC-%D0%BF%D1%80%D0%B0%D0%B2%D0%B0%D1%82%D0%B0-%D1%81%D0%B8-%D0%BF%D1%80%D0%B8-%D0%B8%D0%BD%D1%86%D0%B8%D0%B4%D0%B5%D0%BD%D1%82%D0%B8-%D0%B2-%D0%B3%D1%80%D0%B0%D0%B4%D1%81%D0%BA%D0%B8%D1%8F-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82-news798930.html", "text": "Габриела Ангелова пътува с тролей номер 8 в София, когато превозното средство спира рязко, а момичето буквално „прелита” от единия му край до другия. И удря силно гърба и главата си. Кой носи отговорност за инцидентите в градския транспорт? И как всеки пътник да се възползва от полагащото му се обезщетение? „Бях седнала на последните седалки, които са от страната на вратите и понеже бях от външната страна на седалките, жената , която седеше от вътрешната страна ме помоли да мине, точно в този момент автобусът правеше завой на Софийския университет. Аз станах да направя път да мине и се хванах за дръжката с лявата си ръка , в този момент тролея много силно усили скорост и след което наби спирачки и аз просто полетях назад”, разказва пред Нова телевизия Габриела. По думите й тя „прелита” през целия тролейбус. „Паднах по гръб, явно съм се свила от самото падане и ударът го пое кръста ми, както и врата, имах и сътресение, защото ми беше лошо през деня, виеше ми се свят”, продължава Ангелова. След като успява да стане, от други пътници в тролея разбира, че може да се възползва от застраховката, която всеки притежател на валиден билет и абонаментна карта получава. Информация за превозното средство Габриела търси от шофьора. Той отказва с аргумента, че вината за инцидента е нейна. По думите на шофьора кола излиза от тази пряка и го засича, което налага той рязко да натисне спирачките. След инцидента Габриела отива при личния си лекар и получава болничен и направление за ортопед. Той открива възпаление на гръбначния стълб в резултат от удара. По думите на лекаря на Габриела по-сериозни усложнения не са изключени. За да получи обезщетение по застраховка „Пътник”  момичето трябва да има съответните документи – от лечебно заведение и валиден превозен документ . Както и да попълни бланка при транспортния оператор – в случая Столичен електротранспорт. При по сериозни инциденти шофьорът е задължен за извика на мястото линейка и полиция. Още в деня на инцидента Габриела подава онлайн жалба в Центъра за градска мобилност. Оттам казват, че шофьорът е един от най-добрите им шофьори. По закон Габриела ще получи отговор на жалбата в рамките на месец, ако не е доволна от него, ще бъде поканена на среща с шофьора и неговия началник. Сподели:", "date": "2018.11.25", "title": "Как да търсим правата си при инциденти в градския транспорт"}
{"url": "https://pik.bg/%D0%B4%D0%BE%D0%B1%D1%80%D0%B0-%D0%BD%D0%BE%D0%B2%D0%B8%D0%BD%D0%B0-%D0%BE%D1%82%D0%BA%D1%80%D0%B8%D1%85%D0%B0-%D0%B8%D0%B7%D1%87%D0%B5%D0%B7%D0%BD%D0%B0%D0%BB%D0%B8%D1%8F-%D0%BC%D0%B0%D1%80%D1%82%D0%B8%D0%BD-%D0%B2-%D1%81%D0%BE%D1%84%D0%B8%D1%8F-news798991.html", "text": "18-годишният Мартин, който вчера по обяд изчезна в района на Южния парк в София и беше обявен за издирване от полицията, вече е намерен. \"Марти се намери!\", съобщи във Фейсбук майката Владислава Цолова. Момчето е открито с помощта на полицията и граждани, които са се включили в търсенето му. То е добре и вече у дома. Мартин е с аутизъм, но е любознателен и любопитен, уточниха близките. Сподели:", "date": "2018.11.25", "title": "ДОБРА НОВИНА: Откриха изчезналия Мартин в София"}
{"url": "https://pik.bg/%D1%85%D0%B2%D0%B0%D0%BD%D0%B0%D1%82-%D0%B7%D0%B0-%D0%B2%D1%82%D0%BE%D1%80%D0%B8-%D0%BF%D1%8A%D1%82-%D0%B4%D0%B0-%D1%88%D0%BE%D1%84%D0%B8%D1%80%D0%B0-%D0%B1%D0%B5%D0%B7-%D0%BA%D0%BD%D0%B8%D0%B6%D0%BA%D0%B0-%D0%B1%D0%B5-%D0%BE%D1%81%D1%8A%D0%B4%D0%B5%D0%BD-%D0%BF%D0%BE-%D0%B1%D1%8A%D1%80%D0%B7%D0%BE%D1%82%D0%BE-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D1%81%D1%82%D0%B2%D0%BE-%D0%B2%D1%8A%D0%B2-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%BE-news798944.html", "text": "Шофьор, който няма книжка и вече е бил санкциониран за същото нарушение, бил спипан отново от полицията, съобщават от ОД на МВР във Враца, цитирани от „Конкурент”. Издънката на М.Ш. от Кнежа била установена при рутинна проверка от служители на РУ към АЕЦ „Козлодуй“ на 24 ноември (събота), малко след 22:30 часа. Оказало се, че шофьорът на спрения от ченгетата „Фолксваген Пасат“ не само няма книжка за управление на МПС, но и в момента изтърпявал наказание за същото провинение. На 33-годишния шофьор са съставени два акта, след което бил задържан с мярка до 24 часа в ареста. Сподели:", "date": "2018.11.25", "title": "Хванат за втори път да шофира без книжка бе осъден по бързото производство във Врачанско"}
{"url": "https://pik.bg/%D0%B7%D0%B0%D0%BF%D0%BB%D0%B0%D1%85%D0%B0-%D1%8E%D0%BD%D0%B8%D0%BE%D0%BD%D0%B8%D1%81%D1%82%D0%B8%D1%82%D0%B5-%D0%B3%D0%BE%D1%82%D0%BE%D0%B2%D0%B8-%D0%B4%D0%B0-%D0%BE%D1%82%D1%82%D0%B5%D0%B3%D0%BB%D1%8F%D1%82-%D0%BF%D0%BE%D0%B4%D0%BA%D1%80%D0%B5%D0%BF%D0%B0%D1%82%D0%B0-%D1%81%D0%B8-%D0%B7%D0%B0-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%BE%D1%82%D0%BE-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE-%D0%B7%D0%B0%D1%80%D0%B0%D0%B4%D0%B8-%D1%81%D0%BF-news798996.html", "text": "От Демократичната юнионистка партия, северноирландската партия, която подкрепя правителството на британския премиер Тереза Май, заявиха, че ще \"преразгледат\" подкрепата си, ако споразумението за Брекзит бъде одобрено в парламента, предава „Франс Прес”, цитирана от „Фокус” Предсевдателят на партията Арлин Фостър отправи предупреждението, след като лидерите на ЕС одобриха проекта за споразумение и параметрите на бъдещите връзки между Великобритания и блока на срещата на върха в Брюксел. \"Ако се стигне до ситуация, в която парламентът реши да подкрепи тази сделка, тогава очевидно ще трябва да преразгледаме споразумението с Тереза Мей\", категорична бе тя. Десетте депутати на ДЮП подкрепиха правителството на Мей, след като партията ѝ загуби парламентарното си мнозинство в катастрофални избори през 2017 г, отбелязва Агенцията. Но партията е разтревожена от така наречения план за \"предпазен механизъм\" за Северна Ирландия след 21-месечен преходен период след Брекзит. Ако се използва, тя ще запази британската провинция по-тясно свързана с ЕС в определени области, за да се избегне „твърда“ граница с Ирландия, член на ЕС. Сподели:", "date": "2018.11.25", "title": "Заплаха: Юнионистите готови да оттеглят подкрепата си за британското правителство заради споразумението за Брекзит"}
{"url": "https://pik.bg/%D1%81%D0%BA%D0%B0%D0%BD%D0%B4%D0%B0%D0%BB-%D1%81-%D0%BC%D1%80%D1%8A%D1%81%D0%BD%D0%B0-%D1%81%D0%BD%D0%B8%D0%BC%D0%BA%D0%B0-%D0%BD%D0%B0-%D1%81%D1%8A%D0%BF%D1%80%D1%83%D0%B3%D0%B0%D1%82%D0%B0-%D0%BD%D0%B0-%D0%B4%D0%B5%D0%BF%D1%83%D1%82%D0%B0%D1%82-%D0%BE%D1%82-%D0%B1%D1%81%D0%BF-news799023.html", "text": "Скандална снимка на съпругата на депутата от БСП Явор Божанков изправи на нокти социалните мрежи и последователите на левицата. Народният избраник изтипоса на профила си във фейсбук кадър на жена си, която предизвикателно размахва среден пръст. Не е ясно на кого и за какво. \"Май нещо си търси\", пишат приятелите на Божанков. Коментарите под публикацията - повечето от които гневни и недоумяващи, го принудиха днес да изтрие фотографията. \"Шок, изтривам снимката\", разкрива Явор Божанков. Той е сред младите депутати на левицата, представя България в ПАСЕ - Парламентарната асамблея на Съвета на Европа. Сподели:", "date": "2018.11.25", "title": "СКАНДАЛ с мръсна снимка на съпругата на депутат от БСП"}
{"url": "https://pik.bg/%D0%B7%D0%B0%D0%BC%D0%B5%D1%81%D1%82%D0%BD%D0%B8%D0%BA-%D0%BE%D0%B1%D0%BB%D0%B0%D1%81%D1%82%D0%B5%D0%BD-%D1%83%D0%BF%D1%80%D0%B0%D0%B2%D0%B8%D1%82%D0%B5%D0%BB-%D0%BD%D0%B0-%D1%82%D1%83%D1%80%D1%81%D0%BA%D0%B0-%D0%BF%D1%80%D0%BE%D0%B2%D0%B8%D0%BD%D1%86%D0%B8%D1%8F-%D0%B1%D0%B5-%D0%B7%D0%B0%D0%B4%D1%8A%D1%80%D0%B6%D0%B0%D0%BD-%D0%BF%D0%BE-%D0%BF%D0%BE%D0%B4%D0%BE%D0%B7%D1%80%D0%B5%D0%BD%D0%B8%D1%8F-%D1%87%D0%B5-%D0%B5-%E2%80%9E%D0%B3%D1%8E%D0%BB%D0%B5%D0%BD%D0%B8%D1%81%D1%82%E2%80%9D-news798993.html", "text": "Заместник-областният управител на провинция Карабюк Абдулхалим Джан, е задържан в рамките на разследване дейността на т.нар. „Терористична организация на гюленистите/Паралелна държавна структура” (ФЕТО/ПДС), предаде информационната агенция ДХА, цитирана от „Фокус”. Според информацията, операцията по завалянето му е извършена от екипи на областната дирекция по сигурността в Карабюк по указания на местната Главна републиканска прокуратура. Абдулхалим Джан е заместник-валия на Карабюк от 2 години. Сподели:", "date": "2018.11.25", "title": "Заместник-областен управител на турска провинция бе задържан по подозрения, че е „гюленист”"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B2%D0%BB%D0%B0%D0%B4%D0%B8%D1%81%D0%BB%D0%B0%D0%B2-%D0%B3%D0%BE%D1%80%D0%B0%D0%BD%D0%BE%D0%B2-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B8%D0%B7%D1%8F%D1%81%D0%BD%D0%B8-%D0%B2%D1%8A%D0%BF%D1%80%D0%BE%D1%81%D0%B0-%D1%81-%D0%B0%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82%D0%B0-%D0%B2-%D0%BA%D0%BE%D0%B9%D1%82%D0%BE-%D0%B6%D0%B8%D0%B2-news798999.html", "text": "Премиерът Бойко Борисов заяви, че няма коментар по въпроса за апартамента, в който живее министърът на финансите Владислав Горанов. „Той е голям човек – каза Бойко Борисов пред журналисти в Брюксел. - След като си го е писал в декларацията, да излезе и да обясни. Това е нашата публичност пред обществото – да си декларираш имота. Да излезе и да го обясни”. По повод протестите в нашата страна срещу цените на горивата премиерът посочи, че от две години по-ниска цена на горивата не е имало. „Никое правителство в Европа не е обичано от всички. Това, че всеки може да демонстрира и да прави протести, мисля, че е висша степен на демокрация. Разбира се, не трябва да затварят улиците, защото на другите, които не са съгласни с тях, им се пречи на движението”, добави Борисов. Сподели:", "date": "2018.11.25", "title": "ПЪРВО В ПИК! Премиерът: Владислав Горанов трябва да изясни въпроса с апартамента, в който живее"}
{"url": "https://pik.bg/%D0%BD%D0%BE%D0%B2%D0%B0-%D0%B8%D0%B7%D0%BC%D0%B0%D0%BC%D0%B0-%D0%B2%D1%8A%D1%80%D0%BB%D1%83%D0%B2%D0%B0-%D0%B2-%D0%BD%D0%B5%D1%82%D0%B0-%D0%B7%D0%B0%D0%BF%D0%BB%D0%B0%D1%88%D0%B2%D0%B0%D1%82-%D0%BD%D0%B8-%D1%81-%D0%BC%D0%B5%D0%B9%D0%BB-%D1%87%D0%B5-%D0%B8%D0%BC%D0%B0%D1%82-%D0%BD%D0%B0%D1%88%D0%B8-%D0%BF%D0%BE%D1%80%D0%BD%D0%BE-%D1%81%D0%BD%D0%B8%D0%BC%D0%BA%D0%B8-news798969.html", "text": "Измамници в интернет. Лъжат потребители, че притежават кадри с неприлично съдържание, които ще бъдат разпространени в мрежата, ако не се плати откуп. Заплахите се разпространяват по електронните пощи. През последните седмици са се активизирали и престъпниците, които опитват да източват данни от дебитните карти чрез фалшиви имейли от институции и банки, съобщава БНТ. Най-популярната спам кампания през последните месеци може да стресне всеки. Неизвестни лица заплашват чрез имейл, че притежават клип на интернет потребителя с порнографско съдържание и се иска солиден откуп, за да не го разпространят. За да се аргументират добавят и негова парола - придобита чрез хакерска атака. \"Тази спам кампания върви от африкански държави. Сумите, които се искат като откуп, платени по фирми за бързи преводи или крипто валути, варират от 500 до 9000 долара. Аз самият на служебния ми мейл, който ясно показва каква е длъжността ми, получавам средно по три такива съобщения дневно.\", посочи комисар Явор Колев - началник на отдел \"Киберпрестъпност\" - ГДБОП. След изтичането на дадения за откупа срок не се случва нищо, а след време измамниците могат да повторят опита, въпреки че сте сменили цитираната от тях парола. През последните седмици изключително активни са и престъпниците, изпращащи писма от името на банки, институции, съдия изпълнители и фирми, с които ни приканват да влезем в посочен сайт. \"Това са сайтове, които наподобяват истинските страници на финансови институции, като ни казват, че нашият акаунт в интернет банкирането ще бъде закрит, защото не е бил активен и трябва да активираме акаунта си като въведем потребителско име и парола. Впоследствие да въведем данни от платежен инструмент, коментира още комисар Колев. Кои са първите неща, които трябва да ни направят впечатление, когато получим съмнителен имейл? Николай Кръстев - IT експерт: \"Задължително трябва да се гледа имейла на изпращача и не това, което пише, тъй като всеки може да си напише всякакво име, а да видят самия домейн. Когато е истински мейл, ако се изпраща от банката \"Х\", то трябва да бъде х.bg\" Хората обаче често неглижират сигурността на собствените си данни в интернет. \"Един вид, когато им кажем как да си направят паролата, те казват \"Да, де, ама кой ще ми открадне имейла?\", или \"Ако го откраднат - да го вземат, аз ще си направя нов. И в общи линии има едно неглижиране, което не е ок\", посочи IT експертът. От своя страна комисар Явор Колев посочи: Много е важно да използваме легални операционни системи, всяко устройство да има легална антивирусна програма. Ежедневно в ГДБОП получават десетки сигнали за опити за такива измами и предупреждават: в интернет няма 100-процентова безопасност, но ако спазваме определени правила за сигурността на собствените си данни, шансът да се окажем измамени е малък. Сподели:", "date": "2018.11.25", "title": "Нова измама върлува в нета: Заплашват ни с мейл, че имат наши порно снимки"}
{"url": "https://pik.bg/%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%B1%D1%81%D0%BF-%D1%81%D0%B0-%D0%B0%D0%B1%D0%B4%D0%B8%D0%BA%D0%B8%D1%80%D0%B0%D0%BB%D0%B8-%D0%BE%D1%82-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0%D1%80%D0%BD%D0%B0%D1%82%D0%B0-%D1%81%D0%B8-%D0%B4%D0%B5%D0%B9%D0%BD%D0%BE%D1%81%D1%82-news799002.html", "text": "БСП са абдикирали от парламентарната си дейност и напълно отсъстват от смисления дебат по секторни политики. В тандем с президента Румен Радев те търсят само конфронтация. Това заяви председателят на ПГ на ГЕРБ и заместник-председател на партията Цветан Цветанов по време на среща с над 300 членове и симпатизанти на ГЕРБ във Варна. „В политиката винаги трябва да бъдеш с протегната ръка, да можеш да правиш компромиси”, заяви Цветанов по повод нападките на държавния глава към правителството и отказа му да се срещне с министъра на финансите и председателя на бюджетната комисия в парламента. „Да се подготвим сериозно за евровота, който е от ключово значение и за бъдещия ни успех на местните избори”, призова Цветанов, като акцентира, че опозицията полага усилия да омаловажи постигнатото при управлението на ГЕРБ. В присъствието на народни представители, кметове на общини и райони, общински съветници, ръководители на партийни структури в областта, Цветан Цветанов представи политиките за увеличение на доходите, заложени в бюджета за следващата година.Той отправи остра критика към агресивния тон на БСП по всички важни за обществото ни теми, като даде пример с противопоставянето на опозицията за ратификация на споразумението между ЕС и Турция за отпускането на 3 млрд. евро за задържане на потока от мигранти. „Солидарното участие на страната ни само с 3 млн. евро е важно за сигурността на външната граница на ЕС. Общо страните-членки трябва да съберат 1 млрд. евро, а ЕС ще осигури още 2 млрд. В същото време припомням, че Европа вече осигури 160 млн. евро за България за изграждане на необходимия допълнителен капацитет”, отбеляза Цветанов. Той припомни противоречивата позиция на БСП и по повод пакта за миграцията на ООН, който евродепутатите от левицата са подкрепили  с вота си в ЕП. Председателят на ПГ на ГЕРБ акцентира и върху усилията да се търси баланс и диалог по теми като данъците за автомобилите и увери, че увеличението за най-старите коли с малка мощност ще е около 5,60 лв. Той отбеляза, че сериозно се работи и по спорните текстове в закона за вероизповеданията, чрез обществено обсъждане ще се търси консенсусно решение и за  предстоящата наредба, която касае зареждането с гориво на земеделски производители. „Резултатите, които постигаме чрез реализираните проекти по европейските програми, са най-сериозната противоотрова за антиевропейското говорене”, изтъкна кметът на Варна и областен координатор на ГЕРБ Иван Портних, отчитайки, че европейската солидарност дава възможност на общините да решават въпроси, които иначе не са по силите на местната хазна. Кметът благодари и за доброто взаимодействие с държавната власт и огромната подкрепа на правителството, осигурило за мащабните проекти на града над 100 млн. лв. само за година и половина. В рамките на събитието Цветан Цветанов се срещна и с представители на структурата на ГЕРБ в Провадия, с които обсъди местни проблеми. Сподели:", "date": "2018.11.25", "title": "Цветанов: БСП са абдикирали от парламентарната си дейност"}
{"url": "https://pik.bg/%D0%BC%D0%B2%D1%80-%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE-%D0%BF%D1%80%D0%B5%D0%B4-%D0%BF%D0%B8%D0%BA-1255-%D1%87%D0%BE%D0%B2%D0%B5%D0%BA%D0%B0-%D0%B8-340-%D0%BA%D0%BE%D0%BB%D0%B8-%D0%BD%D0%B0-%D1%83%D0%BB%D0%B8%D1%86%D0%B0%D1%82%D0%B0-%D0%B4%D0%BD%D0%B5%D1%81-%D0%BF%D1%80%D0%BE%D1%82%D0%B5%D1%81%D1%82%D0%B8%D1%82%D0%B5-%D0%BD%D0%B0%D0%BC%D0%B0%D0%BB%D1%8F%D0%B2%D0%B0%D1%82-news799022.html", "text": "\"След обработката на данните от днес е ясно, че в протестите са участвали 1255 души и 340 коли, като това са данни за цялата страна\". Това заяви пред агенция ПИК зам.-главният секретар на МВР главен комисар Георги Арабаджиев по повод днешните протести в страната. По думите на комисар Арабаджиев не е имало затваряне на магистрали, а единствено частично блокиране на главни пътища, но то е било за кратко. Такива блокирания е имало на Петолъчката, Петрохан към Монтана и Кулата. Пред медията ни зам.-главният секретар допълни, че е имало намеса на жандармерията, която е била изпратена на Кулата, но поради добрата стиковка с местните униформени, пътят е бил отворен за движение. \"Проведени са разговори с протестиращите, предупредени са и те са решили да преустановят блокирането\", заяви още Арабаджиев. Пред ПИК той потвърди, че числеността на протестиращите намалява, като е характерно и това, че няма ясни искания, няма организатори и хора, с които да се комуникира. Комисар Арабаджиев допълни, че в повечето случаи хората, които подават заявленията за протестите, не присъстват след това на тях. \"Самите искания са повече с локален характер, за проблеми с електричеството или водата\", допълни още зам.-главният секретар. Сподели:", "date": "2018.11.25", "title": "МВР официално пред ПИК: 1255 човека и 340 коли на улицата днес. Протестите намаляват"}
{"url": "https://pik.bg/%D0%BE%D0%BF%D0%B0%D1%81%D0%BD%D0%BE%D1%81%D1%82%D1%82%D0%B0-%D1%81%D0%B5-%D0%B2%D1%8A%D1%80%D0%BD%D0%B0-%D0%BD%D0%BE%D0%B2-%D1%81%D0%BB%D1%83%D1%87%D0%B0%D0%B9-%D0%BD%D0%B0-%D1%87%D1%83%D0%BC%D0%B0-%D0%BF%D0%BE-%D1%81%D0%B2%D0%B8%D0%BD%D0%B5%D1%82%D0%B5-%D0%B2-%D1%80%D1%83%D0%BC%D1%8A%D0%BD%D0%B8%D1%8F-news799006.html", "text": "Българското министерство на земеделието е в контакт с румънските компетентни органи във връзка с африканската чума по свинете. Това каза пред журналисти аграрният министър Румен Порожанов по повод потвърдена вчера положителна проба за нов случай на африканската чума по свинете в село, намираща се на около 32 км от границата с България, съобщи БТА. „В контакт сме с румънските колеги - с министъра на земеделието и с министъра на лова, говорихме да не се правят гонки по границата, за да не се компрометира оградата”, уточни Порожанов. По думите му, не се налагат допълнителни мерки от наша страна, защото всичко необходимо е направено. Още през активния летен сезон, когато през територията на България преминаваха много туристи от заразени държави като Румъния, Молдова, Украйна, Русия, взехме всички мерки да спрем движението на животни по сухопътната ни граница и те бяха навременни и успешни, подчерта министърът. Той е категоричен, че е много важно големите индустриални ферми да спазват изискванията за биосигурност. В тях около 400 000 животни се гледат в един оборот, така че дезинфекцията, хигиената са важни, посочи Порожанов. БАБХ вече е дала предписания, които ще бъдат и постоянна мярка занапред. „Агенцията ще извършва засилени проверки и контрол на качеството на предлаганите в магазините храни преди и по време на коледните празници, както прави всяка година”, потвърди също Румен Порожанов. Той участва във форум в София по повод годишнина от присъствието на голяма чужда търговска верига у нас и във връзка с кампанията на министерството на земеделието за подпомагане на родното производство. В тази връзка анализ на петте най-големи чужди вериги за търговия на дребно у нас е показал, че 62 на сто от хранителните стоки, продавани в тях, са български като нарастването на дела е с четири на сто в сравнение с миналата година. Порожанов информира участниците във форума, че от началото на следващата година се очаква 50 на сто държавна помощ за разходите на малките производители за сертифициране. Работи се и за уточняване на параметрите на помощ за малките кланици. Сподели:", "date": "2018.11.25", "title": "ОПАСНОСТТА СЕ ВЪРНА: Нов случай на чума по свинете в Румъния"}
{"url": "https://pik.bg/%D0%BA%D0%BC%D0%B5%D1%82-%D1%81%D0%B5-%D0%BE%D1%82%D0%BA%D0%B0%D0%B7%D0%B0-%D0%BE%D1%82-%D0%BF%D0%BE%D1%81%D1%82%D0%B0-%D0%B7%D0%B0-%D0%B4%D0%B0-%D1%81%D1%82%D0%B0%D0%BD%D0%B5-%D1%82%D0%B8%D1%80%D0%B0%D0%B4%D0%B6%D0%B8%D1%8F-news798942.html", "text": "Кмет се отказа от поста, за да стане тираджия. След 7 години начело на белослатинкото село Бъркачево Георги Георгиев напуска по собствена воля. Причината е прозаична – не може да издържа семейството  с малката кметска заплата, която е под 700 лв. след удръжките. Случаят не е изолиран във Врачанско. Преди време селски кмет си тръгна, за да стане домакин на манастир. На 40 години кметът на село Бъркачево сменил рязко професионалния курс. „Едва ли аз съм първият, едва ли ще бъда и последният, като гледам какви колеги имам, като пожарникари, полицаи, учители и всякакви са станали вече шофьори на камиони”, разказа историята си пред сутрешня блок на БТВ Георги Георгиев. Решението да стане тираджия взел след месеци безсънни нощи и обсъждане вкъщи. Надделяло семейството. „Просто финансовото положение е много тежко, децата пораснаха и както се казва, големи деца – големи разходи”, коментира той. Тръгва си след почти два мандата кметуване. Няма да забрави тръпката в началото. „Предизвикателството беше, че искам да променя нещо в селото, и понеже аз съм роден и живял в София, забелязах, че населението е все повече застаряващо, млади хора няма и те определено си имаха нужда от помощ”, спомня си Георгиев. Не бил от кабинетните кметове, казват хората и затова им е мъчно, но разбират решението му. „Посред нощ да го повикаш, винаги ще отиде и ще помогне. Мисля, че не е нормално за това село да работи за 600 лв., той има две деца, грижи се за тях”, казва Виолетка Гетова от селото. „Преди четири години, когато беше наводнението, кметът изнесе на ръце една почти стогодишна баба, за да я спаси от удавяне”, спомня си Малина Цолова. След  десетки хиляди навъртени километри бившият кмет казва, че зад волана е изключително рисково, но все пак има общо с кметуването. „Може да закусвам и на вечеря, може да спя и утре вечер примерно, годината, в която селото беше наводнено, аз буквално не се прибирах шест дена вкъщи и не си спомнях какво съм ял и дали въобще съм ял”, казва Георгиев. До изтичането на мандата парламентът в Бяла Слатина назначил за временен кмет съпругата на Георги,  местен човек и доскорошен общински служител. „Да си кмет на едно малко село като нашето, е призвание, а на тира се качваш, за да изкарваш пари”, категорична е Благовеста Борисова. А зад волана на големия камион бившият кмет е устремен към едно. „Да се прибера безаварийно, да си прегърна жената, децата и така до май месец, когато големият ми син ще бъде абитуриент. Това искам”, не крие Георгиев.. На съселяните си Георги обещава винаги да разчиства тротоарите от снега, когато не е на път. Сподели:", "date": "2018.11.25", "title": "Кмет се отказа от поста, за да стане... тираджия"}
{"url": "https://pik.bg/%D1%80%D0%B0%D0%B7%D0%BA%D1%80%D0%B8%D1%82%D0%B8%D0%B5-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B0%D0%BD%D1%82%D0%BE%D0%BD-%D1%85%D0%B5%D0%BA%D0%B8%D0%BC%D1%8F%D0%BD-%D0%BD%D0%B0-%D1%81%D1%8A%D0%B4---%D0%B5%D1%82%D0%BE-%D0%B7%D0%B0-%D0%BA%D0%B0%D0%BA%D0%B2%D0%BE-%D1%81%D1%8A%D0%B4%D1%8F%D1%82-%D0%B2%D0%BE%D0%B4%D0%B5%D1%89%D0%B8%D1%8F-news798963.html", "text": "Чистото съдебно досие на Антон Хекимян било под въпрос. Срещу водещия на сутрешния блок по Би Ти Ви за пръв път се водело наказателно дело по обвинение в клевета. За дългата си журналистическа кариера Хекимян успял да се опази от подобни ситуации и конфликти, но с думите си засегнал достойнството на Петър Низамов-Перата, станал известен като ловец на бежанци. Последният решил да потърси правата си по съдебен път и завел дело директно срещу Хекимян и още няколко журналисти от Би Ти Ви, сред които колегите му Росен Цеков и Петър Джанаваров, които не са сред топрепортерите на медията. Освен това подал жалба и за обезщетение в размер на 630 000 лева до Европейския съд по правата на човека в Страсбург и очаквал тя да се придвижи и да разбере дали молбата му ще бъде удовлетворена. Перата вече спечелил няколко дела срещу журналисти от Бургас, но от битката му с Хекимян още нямало резултат. Антон от своя страна не давал вид на силно разтревожен, но фактът, че срещу него се водел наказателен процес, му бил неприятен. Очевидно това не е единственият правов казус, който го занимава, защото наскоро Тони бе засечен да взема и дава документи в СДВР. Той обаче омаловажи работата си с униформените и обясни, че не става дума за нещо сериозно, а рутинна процедура, но като нищо пести истината, както мълчи и за делото си с Перата. Най-разтревожени от ситуацията били родителите му, които не приели леко новината и се страхували името на сина им да не бъде опетнено. Те не можели да свикнат с рисковете на неговата професия и силно се надявали изходът от съдебната му война с Перата да не опетни имиджа му. Тревогите по водещия поболели и неговата баба Тонка, която се спомина преди броени седмици, малко след като навършила 90 години. Приживе възрастната жена, на която я кръстен журналистът, хем се гордеела с професията му, хем сън не я ловял от притеснение да не му се случело нещо, като непрекъснато гледала по новините страховити истории с репортери от цял свят. Сподели:", "date": "2018.11.25", "title": "РАЗКРИТИЕ В ПИК И \"РЕТРО\": Антон Хекимян на съд - ето за какво съдят водещия"}
{"url": "https://pik.bg/%D1%89%D0%BE-%D0%B7%D0%B0-%D0%BC%D0%BE%D0%B4%D0%B0-%D1%82%D1%80%D0%B0%D0%B4%D0%B8%D1%86%D0%B8%D0%BE%D0%BD%D0%BD%D0%BE%D1%82%D0%BE-%D0%B1%D0%B0%D1%89%D0%B8%D0%BD%D0%BE-%D0%B8%D0%BC%D0%B5-%D0%BE%D1%82%D0%B8%D0%B2%D0%B0-%D0%B2-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-news798998.html", "text": "Мода или необходимост е това бащините имена да бъдат лишени от традиционните наставки? През последните години нестандартното звучене е все по-често срещано. Защо? И отдалечаваме ли се от националната си идентичност? Записване на бащиното име без наставката -ов или -ев се допуска, когато името на бащата не позволява поставянето им, гласи законът за Закон за гражданската регистрация „Никой не може да задължи да има окончание. Просто както е в нашия случай, не звучи някак си добре”, смята обаче майка, записала детето си по „модерния” начин, съобщава Нова телевизия. Преди няколко години проф. Китанова от Института за български език забелязва феномена с отпадането на наставките от бащините имена. Прогнозира, че това ще се превърне в тенденция. Тогава дори не предполага колко е права. „Сега виждам, че се превръща в един взрив! Не разбирам защо. Аз нямам обяснение и съм питала някои майки..... и нито една не ми е обяснила смислено. Бащините имена трябва да се записват по този начин, защото това показва принадлежност към българската нация”, обясни проф. Мария Китанова от Института за български език към БАН. Сподели:", "date": "2018.11.25", "title": "ЩО ЗА МОДА: Традиционното бащино име отива в историята?"}
{"url": "https://pik.bg/%D0%BA%D0%B7%D0%BF-%D0%BF%D1%80%D0%B8-%D0%BD%D0%B0%D0%BC%D0%B0%D0%BB%D0%B5%D0%BD%D0%B8%D1%8F%D1%82%D0%B0-%D0%B0%D0%BA%D1%86%D0%B5%D0%BD%D1%82%D1%8A%D1%82-%D1%82%D1%80%D1%8F%D0%B1%D0%B2%D0%B0-%D0%B5-%D1%86%D0%B5%D0%BD%D0%B0%D1%82%D0%B0-%D0%B0-%D0%BD%D0%B5-%D0%BF%D1%80%D0%BE%D1%86%D0%B5%D0%BD%D1%82%D1%8A%D1%82-%D0%BD%D0%B0-%D0%BE%D1%82%D1%81%D1%82%D1%8A%D0%BF%D0%BA%D0%B0%D1%82%D0%B0-news798994.html", "text": "Кампаниите за намаление не би трябвало да са само кампании на процентите. Те би трябвало да са кампании на реалните цени, на които хората ще могат да си купят стоките, които са планирали. Това заяви председателят на Комисията за защита на потребителите Димитър Маргаритов в предаването „Имате думата“ по Канал 3. И добави, че възможността за заблуда от фиктивни намаления е може би най-големият риск. „Малко преди началото на кампанията търговците вдигат цената, след което привидно я намаляват, а всъщност продават стоките на същите цени, на които те са били продавани в предшестващите периоди“, обясни механизма на нелоялната практика Маргаритов. Той каза още, че част от гражданите се обръщат към Комисията именно с опасението или констатацията, че намаленията са недействителни. „Все повече български потребители планират по-отдалеч своите покупки, следят динамиката на цените и виждат как се случва това нерегламентирано завишаване и след това – опит за подвеждане, че ще бъде направено реално намаление“, посочи Маргаритов. Полезните съвети тук са проучване и съпоставяне на оферти, за да се направи информиран и разумен извод за реалната цена на продукта. „Поради интензивните поръчки по време на мащабни кампании за намаление в онлайн магазините, могат да се забавят сроковете за доставка“, обърна внимание Маргаритов. „Това тревожи потребителите, забавя техните намерения, неизвастно с колко. Търговците и куриерските фирми, които работят с тях, са длъжни, когато преценят и очакват, че поръчките ще бъдат с много по-големи обеми и оттам – сроковете може би ще се наложи да се удължат, да обявяват това предварително“, обясни председателят на КЗП. Все по-често в кампаниите за намаление участват и различен тип услуги като почивки, козметични процедури, масажи и пр., които се предоставят след закупуване на ваучер и могат да бъдат ползвани в конкретен период от време. „Компромиси с качеството не бива да се правят. Трябва да държим максимално добре да бъдем информирани за периода, в който ще могат да се ползват услугите. Понякога търговците се изкушават да продават много ваучери със съответната коректно поднесена отстъпка, но после не са в състояние да изпълнят в срок всички ангажименти, които произтичат от това сериозно предлагане“, обясни Маргаритов. Той каза, че това е нарушение, което се санкционира, но е преди всичко неприятен момент за потребителите. „Ако има такива проблеми, ние сме готови да реагираме и да потърсим не само отговорността на този, който се е надценил, но и да съдействаме да се открие начин той да компенсира потребителите, предоставяйки услугата в пълния обем и качество за цената, за която се е ангажирал да го направи“, добави председателят на КЗП. Сподели:", "date": "2018.11.25", "title": "КЗП: При намаленията акцентът трябва е цената, а не процентът на отстъпката"}
{"url": "https://pik.bg/%D0%B4%D0%B0-%D0%BC%D0%B5%D0%B6%D0%B4%D1%83-%D0%B1%D0%B0%D1%80%D1%81%D0%B0-%D0%B8-%D0%BB%D0%B0%D1%86%D0%B8%D0%BE-%D0%BD%D0%B0-%D1%82%D1%80%D0%B0%D0%BD%D1%81%D1%84%D0%B5%D1%80%D0%BD%D0%B8%D1%8F-%D0%BF%D0%B0%D0%B7%D0%B0%D1%80-news799045.html", "text": "Лионел Меси е настоял в редиците на Барселона да бъде привлечен футболистът на Лацио Сергей Милинкович-Савич. Това твърди испанското издание \"Дон Балон\". Другите две опции пред тима за нов полузащитник са Адриен Рабио и Френки де Йонг, но самият Лео предпочита да играе с Милинкович-Савич. Ернесто Валверде по всяка вероятност ще вземе под внимание желанието на своя най-добър футболист. Самият халф е желан от множество европейски грандове, но въпреки това Лацио успя да го задържи в редиците си през лятото, акцентира \"Топспорт\". Сподели:", "date": "2018.11.25", "title": "\"ДА\" между Барса и Лацио на трансферния пазар?"}
{"url": "https://pik.bg/%E2%80%9E%D0%B7%D0%B0%D0%BA%D0%BE%D0%BF%D1%87%D0%B0%D1%85%D0%B0%E2%80%9D-28-%D0%B3%D0%BE%D0%B4%D0%B8%D1%88%D0%B5%D0%BD-%D0%B2%D1%80%D0%B0%D1%87%D0%B0%D0%BD%D0%B8%D0%BD-%D0%B7%D0%B0%D1%80%D0%B0%D0%B4%D0%B8-%D0%BD%D0%B0%D1%80%D0%BA%D0%BE%D1%82%D0%B8%D1%86%D0%B8-news798945.html", "text": "Полицията спипа млад врачанин с кокаин, съобщават от ОД на МВР Враца, цитирани от „Конкурент”. Нарушението е било констатирано в 02:25 часа на 24 ноември (събота) след проверка на 28-годишния Я.Д., при която мъжът сам признал, че има у себе си забранени вещества. Той е предал три пликчета, съдържащи бяло прахообразно вещество, което реагирало на полевия тест като кокаин. Врачанинът е задържан с мярка до 24 часа, а срещу него е образувано бързо производство. При обиск в дома на задържания била намерена сгъвка със зелена листна маса, която реагирала като канабис. Сподели:", "date": "2018.11.25", "title": "„Закопчаха” 28-годишен врачанин заради наркотици"}
{"url": "https://pik.bg/%D0%B4%D0%BE%D0%B1%D1%80%D0%B0-%D0%BD%D0%BE%D0%B2%D0%B8%D0%BD%D0%B0-%D0%BF%D0%BE%D0%B6%D0%B0%D1%80%D1%8A%D1%82-%D0%B2-%D0%BA%D0%B0%D0%BB%D0%B8%D1%84%D0%BE%D1%80%D0%BD%D0%B8%D1%8F-%D0%B5-%D0%BE%D0%B2%D0%BB%D0%B0%D0%B4%D1%8F%D0%BD-%D0%BD%D0%B0%D0%BF%D1%8A%D0%BB%D0%BD%D0%BE-news799046.html", "text": "Това обявиха днес пожарникарските екипи, цитирани от АФП. Най-малко 87 души загинаха при пожарите, изпепелили близо 620 кв. км, засягайки най-силно град Парадайз. Това сочат най-новите данни, които властите публикуваха тази вечер. Все още 249 души се водят за безследно изчезнали. Пожарът в Калифорния, който взе най-много жертви в историята на щата и от две седмици опустошаваха северната му част, вече е овладян на 100 процента. Сподели:", "date": "2018.11.25", "title": "Добра новина: Пожарът в Калифорния е овладян напълно"}
{"url": "https://pik.bg/%D0%BA%D1%80%D0%B8%D0%BC%D0%B8%D0%BD%D0%B0%D0%BB%D0%BD%D0%B0%D1%82%D0%B0-%D1%80%D0%B5%D0%B2%D0%BE%D0%BB%D1%8E%D1%86%D0%B8%D1%8F-%D0%BD%D0%B0-%D0%B0%D0%BD%D1%86%D1%83%D0%B7%D0%B8%D1%82%D0%B5-%D0%B2%D0%B4%D1%8A%D1%85%D0%BD%D0%BE%D0%B2%D0%B5%D0%BD%D0%B0-%D0%BE%D1%82-%D1%80%D0%B0%D0%B4%D0%B5%D0%B2-%D0%B5-%D0%BF%D1%80%D0%B5%D0%B4-%D0%BF%D1%80%D0%BE%D0%B2%D0%B0%D0%BB-%D1%81%D0%B5%D0%B3%D0%B0-%D0%B5-%D1%80%D0%B5%D0%B4-%D0%BD%D0%B0-%D1%86%D0%B0%D1%86%D0%B0%D1%80%D0%BE%D0%B2-news799021.html", "text": "\"Протести ли? Вчера бяха една десета от ГЕРБ-предприемачи в Поморие...\" Така премиерът Борисов отговори с чувство за хумор на задъхан журналистически въпрос дали се притеснява, че \"масовите\" протести в България ще стават все по-масови. Отвъд патоса на БТВ и медиите на подсъдимия Прокопиев картинката с \"народното недоволство\" е следната. \"Революцията на анцузите\" на Радев и БСП върви към логичен провал. Точно 50 на брой са днес протестиращите в центъра на Бургас. В Сливен има пак толкова - начело с криминалния елемент Перата. На Кулата са стотина, но този път не са успели да блокират границата. Жандармерията си е свършила работата. В Шумен - 15 коли. И още трийсетина във Враца. Там обаче се изпокарват за пари - участниците трескаво издирват организатора, който им бил обещал по 30 лв., за да се включат в блокадата на пътя. Типологията и антропологията на участниците е сходна: здрави, анаболови момчета с татуировки и неподражаемо \"мИекане\", тук-там придружени от приятелките си. Мотивът им е неясен. Повечето говорят за \"високите цени на горивата\", макар че цените в момента са най-ниски на Балканите. Други искат да сменят цялата система. На власт трябвало да дойде Румен Радев. Как, под каква законова форма, на какво основание, остава мистерия. В София днес няма желаещи за протести. Общо в страната на улицата са излезли под 1000 човека. Дотук беше. Кинтите свършиха. Сега е редно Цацаров да разследва технологията на метежа. Поръчители, организатори, изпълнители. Тарифи. Кой на кого и как е плащал - сигналите в тази посока са стотици. Съпричастността на мафиотски структури и осъдени лица в размириците. Производството може да приключи с обвинения в опит за държавен преврат и насилствена смяна на конституционното устройство. Ако прокурорите съвестно си свършат работата, демонстрират дързост и независимост, ще стигнат до най-високо, до един моралист на \"Дондуков\" 2, чиято съпруга обича да си купува роклички с държавна охрана. Сподели:", "date": "2018.11.25", "title": "Криминалната \"революция на анцузите\", вдъхновена от Радев, е пред провал. Сега е ред на Цацаров да разследва"}
{"url": "https://pik.bg/%D0%BE%D1%81%D1%82%D1%8A%D1%80-%D1%83%D0%BB%D1%82%D0%B8%D0%BC%D0%B0%D1%82%D1%83%D0%BC-%D0%BF%D1%80%D0%B8-%D1%81%D0%B8%D0%BD%D0%B8%D1%82%D0%B5-news799043.html", "text": "Ръководството на Левски е отправило ултиматум към халфа Фелипе Нашименто, пише \"Тема спорт\". Португалецът ще трябва да докаже идните седмици, че заслужава мястото си в отбора. В края на миналия сезон полузащитникът получи контузия, след която така и не успя да влезе във форма, въпреки че преди нея беше титуляр под ръководството на Делио Роси. През настоящата кампания, той стартира от резервната скамейка. Сподели:", "date": "2018.11.25", "title": "Остър ултиматум при \"сините\"?"}
{"url": "https://pik.bg/%D0%B8%D0%BD%D0%B4%D0%B8%D0%BA%D0%B0%D1%86%D0%B8%D0%B8-%D0%B7%D0%B0-%D0%BC%D0%B5%D0%B3%D0%B0-%D1%81%D0%B4%D0%B5%D0%BB%D0%BA%D0%B0-%D0%BF%D0%BE-%D0%BE%D1%81%D1%82%D0%B0-%D0%B1%D0%B5%D1%80%D0%BD%D0%B0%D0%B1%D0%B5%D1%83---%D1%81%D1%82%D0%B0%D0%BC%D1%84%D0%BE%D1%80%D0%B4-%D0%B1%D1%80%D0%B8%D0%B4%D0%B6-news799047.html", "text": "От Челси шокиращо са готови да продадат Еден Азар, макар че преди броени седмици имаше информации, че едва ли не белгиецът е непродаваем и няма никакъв шанс да напусне тима, твърди испанското издание OK Diario. Белгиецът усилено е свързван с трансфер в Реал (Мадрид) и именно \"кралете\" са основният претендент за неговото привличане. В крайна сметка \"сините\" са решили, че той не е толкова жизненоважен за клуба и при голяма оферта биха се разделили с него. Това е страхотна новина за босът на \"белия балет\" Флорентино Перес. Очакванията са от Реал да са агресивни през задаващите се трансферни прозорци. Все още не е ясно кога може да се осъществи подобен трансфер, но това по всяка вероятност ще стане през лятото, тъй като едва ли през зимата лондончани ще се лишат от услугите на белгийския атакуващ играч, акцентира \"Гол\". Сподели:", "date": "2018.11.25", "title": "Индикации за мега сделка по оста \"Бернабеу\" - \"Стамфорд Бридж\""}
