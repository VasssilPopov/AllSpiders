{"url": "https://pik.bg/%D1%81%D1%82%D1%80%D0%BE%D0%B8%D1%82%D0%B5%D0%BB%D0%B8-%D0%BD%D0%B0-%D1%87%D0%B5%D1%88%D0%BC%D0%B8-%D1%81%D0%B5-%D1%81%D1%8A%D0%B1%D1%80%D0%B0%D1%85%D0%B0-%D0%B2-%D0%BF%D0%BB%D0%B0%D0%BD%D0%B8%D0%BD%D0%B0%D1%82%D0%B0-%D0%B3%D0%BE%D0%BB%D0%BE-%D0%B1%D1%8A%D1%80%D0%B4%D0%BE-%D0%BA%D1%80%D0%B0%D0%B9-%D0%BF%D0%B5%D1%80%D0%BD%D0%B8%D0%BA-news770925.html", "text": "Събор на строителите на чешми се провежда в планината Голо бърдо край Перник. Както всяка година, в първата неделя на август туристите се събраха в месността \"Мечката\", където през 1945 година е построена първата чешма. \"От поставянето на началото досега, пернишките чешмари са съградили над 50 чешми в планините Витоша, Голо бърдо, Рила, Пирин, Стара планина. Навсякъде, където са ходили са намирали изворче и са го каптирали и са вдигали чешма\", разказва секретарят на туристическо дружество \"Кракра Пернишки\" Антоанета Стефанова. За събора община Перник пусна допълнителни курсове с маршрутното разписание на автобусна линия номер две. Сподели:", "date": "2018.08.05", "title": "Строители на чешми се събраха в планината Голо бърдо край Перник"}
{"url": "https://pik.bg/%D0%BD%D0%B0%D0%B9-%D0%BC%D0%B0%D0%BB%D0%BA%D0%BE-19-%D1%81%D0%B0-%D0%B6%D0%B5%D1%80%D1%82%D0%B2%D0%B8%D1%82%D0%B5-%D1%81%D0%BB%D0%B5%D0%B4-%D0%B1%D1%80%D1%83%D1%82%D0%B0%D0%BB%D0%BD%D0%BE%D1%82%D0%BE-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5-%D0%B2-%D0%B8%D0%BD%D0%B4%D0%BE%D0%BD%D0%B5%D0%B7%D0%B8%D1%8F-%D0%B2%D0%B8%D0%B4%D0%B5%D0%BE-news770954.html", "text": "Най-малко 19 са жертвите на мощното земетресение с магнитуд 7 по скалата на Рихтер, което разтърси индонезийския остров Ломбок. Сред жертвите има дете на 1 годинка и 72-годишна жена. Десетки са ранените, съобщава АФП, позовавайки се на местните власти. Властите в Индонезия отмениха предупреждението за опасност от цунами, което бе издадено след труса. Две крайбрежни селища са били залети от съответно 10 и 13-сантиметрови вълни. Трусът бе последван от две вторични земетресения, най-мощното от които с магнитуд от 5,4. Съобщава се за нанесени щети по сгради със слаба конструкция в най-големия град на острова – Матарам. Трусът е бил усетен и на разположения на 100 километра остров Бали, където бе съобщено за леки щети в терминалите на международното летище. Само преди седмица силен трус отне живота на 16 души в района. Сподели:", "date": "2018.08.05", "title": "Най-малко 19 са жертвите след бруталното земетресение в Индонезия (ВИДЕО)"}
{"url": "https://pik.bg/%D0%B8-%D0%B0%D0%BB%D0%B1%D0%B0%D0%BD%D0%B8%D1%8F-%D0%B7%D0%B0%D0%B1%D1%80%D0%B0%D0%BD%D0%B8-%D0%BF%D0%BE%D0%BB%D0%B7%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BC%D0%BE%D0%B1%D0%B8%D0%BB%D0%BD%D0%B8-%D1%82%D0%B5%D0%BB%D0%B5%D1%84%D0%BE%D0%BD%D0%B8-%D0%B2-%D1%83%D1%87%D0%B8%D0%BB%D0%B8%D1%89%D0%B5-news770921.html", "text": "От септември в училищата в Албания се забранява ползването на мобилни телефони, съобщи македонската информационна агенция. Забраната ще важи както за учениците, така и за учителите. Предлага се учениците да оставят в шкафовете мобилните си телефони в 8 часа, когато започват занятията, и да си ги взимат обратно в 13:00 часа, когато часовете приключват. Неотдавна и Франция забрани ползването на мобилни телефони в училищата. Сподели:", "date": "2018.08.05", "title": "И Албания забрани ползването на мобилни телефони в училище"}
{"url": "https://pik.bg/%D1%82%D0%BE%D0%BF-8-%D0%BD%D0%B0-%D0%BD%D0%B5%D1%89%D0%B0%D1%82%D0%B0-%D0%BA%D0%BE%D0%B8%D1%82%D0%BE-%D0%BC%D0%BE%D0%B6%D0%B5-%D0%B4%D0%B0-%D0%BF%D1%80%D0%B0%D0%B2%D0%B8%D1%82%D0%B5-%D0%B2-%D0%B0%D0%BC%D1%81%D1%82%D0%B5%D1%80%D0%B4%D0%B0%D0%BC-%D0%BF%D1%80%D0%B5%D0%B7-%D0%BD%D0%BE%D1%89%D1%82%D0%B0-news770942.html", "text": "Столицата на Холандия има собствена енергия, съвременни художници, които съперничат на старите, и нощна сцена, която постоянно се развива. Градът не спи и има много неща, които може да правите тук и в късните часове на деня, пише Профит. Музеят \"Ван Гог\" е една от най-натоварените атракции в Амстердам по очевидни причини, но в някои петъчни вечери настроението се променя и тук може да се насладите на коктейли, музика и понякога и татуисти. След едно питие цветовете на картините изглеждат по-живи (не се притеснявайте, няма да ви бъде позволено да се приближите твърде близо до платната). Резервирайте билетите си онлайн предварително. Паркът Рембранд е един от най-големите и най-малко известни паркове до Околовръстния път на града. Той е дом на езера, зоологическа градина и хотел Ramada Apollo, разположен в кула от седемдесетте години, проектирана от следвоенния модернист архитект Пиет Занстра. Терасата на най-горния етаж привлича младите хора, а през зимата има ледена пързалка с кърлинг за тези, които са вдъхновени от играта. Този магически град е проектиран да бъде видян от водата. В елегантния квартал Jordaan на канала Prinsengracht, два от най-голите хотели в Амстердам имат свои собствени лодки. Вечер лодката от 19-ти век на Dylan се превръща в плаващ ресторант Vinkeles on the Water, докато дървената \"салонна\" лодка на Pulitzer Амстердам вози малки групи около града всеки ден в 17 ч. и от четвъртък до неделя в 11 часа. Можете да я наемете и за супер ексклузивен плаващ пикник. De Kas в парка \"Франкендал\" е осем-метрова стъклена конструкция, която е прекрасно осветена през нощта. Преди тя е била градина за деца, днес е изпълнена с растения и храсти и билки, които влизат в състава на ястията. Гигантски тухлен комин, който е бил част от оригиналната отоплителна система на оранжерията, днес е част от интериора и от вътрената камина. A'DAM Toren на северния бряг на града е описан като отговорът на Амстердам за сградата на Capitol Records в Лос Анджелис, а това вертикално изобилие на барове, ресторанти, хотелски стаи и криейтив бизнеси със сигурност създава невероятна атмосфера. Платформата за наблюдение на най-високо ниво е една от уникалните атракции на града, а люлката е нещо, което не трябва да пропускате. Не можете да дойдете в една от най-големите танцови столици на света и да не посетите някой клуб. Shelter club на северния бряг предлага програма с техно и много танци. Фериботите се движат през цялата нощ от близкия док до гърба на Централната гара, което означава, че спокойно може да се приберете вкъщи в малките часове. Амстердам има свой собствен аромат на бурлеска в гей района, където ще откриете най-голямото шоу в града. Известният изпълнител Джейни Джак избира хора на публиката, за да създаде с тях разнообразни сцени и ги включва в импровизиран танц. Клубът е в разкошно червено, а вечерята се сервира по изклщчително артистичен начин. 8. Да обиколите секс магазините Тази страна на града не се нуждае от представяне. За тези, които са склонни да опитат нещо по-различно, струва си да започнат в Mail & Female, първият секс магазин в Европа, открит (през 1988 г.) от жени за жени. В магазина, близо до забележителната сграда Heineken Experience, можете да се снабдите с комплект висококачествени маски, белезници и други важни неща, както и да получите съвети за това къде да отидете за забавна и безопасна нощ. Сподели:", "date": "2018.08.05", "title": "Топ 8 на нещата, които може да правите в Амстердам през нощта"}
{"url": "https://pik.bg/%D0%BB%D0%B5%D0%B2%D1%81%D0%BA%D0%B8-%D0%BF%D0%BE%D0%B4%D1%87%D0%B8%D0%BD%D0%B8-%D0%B1%D0%BE%D1%82%D0%B5%D0%B2-%D0%B2%D1%80%D0%B0%D1%86%D0%B0-%D0%BF%D1%80%D0%B8-%D0%B4%D0%B5%D0%B1%D1%8E%D1%82%D0%B0-%D0%BD%D0%B0-%D0%BD%D0%BE%D0%B2%D0%B8%D1%8F-%D1%82%D1%80%D0%B5%D0%BD%D1%8C%D0%BE%D1%80-news770957.html", "text": "Отборът на Левски стартира с трудна победа ерата на Славиша Стоянович начело на тима. \"Сините\" победиха с 2:0 в гостуването си на Ботев (Враца) от 3-ия кръг на Първа лига. Двубоят се игра на отличния терен на стадион \"Огоста\" в Монтана, а не на \"Христо Ботев\" във Враца, където все още липсва осветление. Станислав Костов (8) и Жерсон Кабрал (85) вкараха попаденията за 26-кратните шампиони на България, които временно излязоха на върха в класирането с актив от седем точки, предава Спортал.бг. Домакините имаха претенции за две дузпи, като през първата част топката срещана ръката на Станислав Костов при резултат 0:1. Тимът на Ботев (Враца) в трети пореден мач показа добри неща на терена, но отново не успя да вземе точки, като остана на последно място без спечелена точка. Двубоят бе първото домакинство на новаците в елита през този сезон, след като гостуваха в първите две срещи - Черно море (1:2) и Дунав (1:3). В своя дебют Стоянович бе направил само една промяна сред титулярите от мача с \"моряците\" на \"Георги Аспарухов\" - 2:2, като на мястото на контузения Антъни Белмонт игра Жорди Гомес. Испанецът влезе на мястото на французина още в 23-ата минута срещу тима на Илиан Илиев. Така Левски във втори пореден мач започна само с един българин в състава си. Мартин Полачек бе на вратата, а Цветкович, Яблонски, Ейолфсон и Аймен Белаид бяха в защита. Кали Тиам, Давиде Мариани и Гомес бяха халфовете в схемата 4-3-3. В нападение стартираха Жерсон Кабрал, Станислав Костов и Габриел Обертан. Французинът във втори пореден мач бе капитан на \"сините\". Сашо Ангелов пък направи две промени от загубата в Русе. Атанас Фиданин смени Михаил Милчев, а капитанът Ивайло Михайлов замени Емил Стоев. Юношата на столичани Николай Кръстев отново бе на вратата, а Фиданин, Венцислав Керчев, Михаил Иванов и Божидар Васев действаха в защита, докато Даниел Гаджев, Йордан Апостолов и Михайлов бяха пред тях. Юлиян Ненов, Петър Атанасов и Валери Домовчийски бяха в предни позиции. Мачът започна с удар извън целта на Гаджев, а в 3-ата минута защитник спря изстрел на Кабрал в наказателното поле. В 8-ата минута гостите поведоха в резултата. Обертан подаде на Гомес, който чукна топката с пета към Костов. Нападателят не успя да уцели топката при първия опит, но движението му финтира защитник и вратаря Кръстев, като позволи на голмайстора да прати топката в мрежата при втория си опит. Това беше негов втори пореден гол, а също така общо пети за 26-кратните шампиони. Постепенно играчите на Ботев се окопитиха, като в 32-ата минута имаха претенции за дузпа. Фиданин стреля в посока на вратата, топката рикошира в ръката на Костов в наказателното поле, след което вратарят Полачек спаси. Стражът показа добър рефлекс малко преди края на почивката, но на Валери Домовчийски беше маркирана засада. Секунди преди това Костов имаше добра възможност за гол, но Керчев на шпагат изби неговия изстрел. Буквално в последната минута Апостолов опита да прехвърли Полачек, но топката мина покрай гредата. Втората част започна с удар на Кабрал, който беше спасен от Кръстев, а след това Керчев се намеси добре. В 49-ата минута домакините искаха нова игра с ръка в наказателното поле на Левски, но така и не стана ясно, дали имаха основание. Играчите на Сашо Ангелов бяха видимо по-свежи и започнаха да атакуват по-опасно. Буш смени Костов, а Сергей Георгиев влезе на мястото на Ненов. Удар на Георгиев беше париран със сетни усилия от Ейолфсон, след като Мариани сбърка, а нов изстрел на домакините мина покрай вратата. Футболистите на Стоянович нямаха никакви сили, като оставиха изцяло инициативата на Ботев (Враца). Така беше до 80-ата минута, когато треньорът на \"сините\" накара играчите си да опитат да задържат топката и да оставят противниците далеч от Полачек. При една отлична контраатака в 85-ата минута Кабрал матира Кръстев и донесе първия успех на Стоянович начело на Левски. Холандецът получи топката от Сержи Буш, след което финтира Васев и със силен удар прати топката под гредата на снажния вратар. Попадението беше второ за крилото в първенството, а също така общо четвърто за клуба, като през този сезон вече беше отбелязал на Вадуц (3:2) в Лига Европа. Сподели:", "date": "2018.08.05", "title": "Левски подчини Ботев Враца при дебюта на новия треньор"}
{"url": "https://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%B1%D0%B5%D0%BD%D1%87%D0%BE-%D0%B1%D0%B5%D0%BD%D1%87%D0%B5%D0%B2-%D0%B8%D0%B7%D0%BB%D0%B5%D0%B7%D0%B5-%D0%BD%D0%B0-%D1%81%D0%B2%D0%BE%D0%B1%D0%BE%D0%B4%D0%B0-%D0%B7%D0%B0-%D0%B4%D0%B0-%D0%B3%D0%BB%D0%B5%D0%B4%D0%B0-%D0%BA%D0%B0%D0%BA-%D0%BE%D0%B1%D0%B8%D1%81%D0%BA%D0%B8%D1%80%D0%B0%D1%82-%D0%BE%D1%84%D0%B8%D1%81%D0%B8%D1%82%D0%B5-%D0%BC%D1%83-%D0%BF-news770953.html", "text": "Общинският съветник Бенчо Бенчев, който бе задържан в хотел в Турция с Митьо Очите, беше освободен от ареста. Около 19.00 часа днес той беше докара в офиса си в центъра на Бургас. По това време там течеше обиск, на който Бенчев присъства, предава Бургасинфо. Припомняме, че домът на Бенчев, който е един от големите бизнесмени в Бургас, бе обискиран малко по-рано днес. Там бяха открити оръжия, муниции и валута. От специализираната прокуратура съобщиха, че в дома на Бенчо Бенчев е намерено черно счетоводство с определени бележки колко пари да се дадат на лидера на организираната престъпна група - Митьо Очите. От прокуратурата съобщиха още, че по това дело ще работят в посока участие на Бенчев в организираната престъпна група на Митьо Очите и в посока пране на пари. След като приключи обискът на офиса му, Бенчо Бенчев се отправи заедно с полицаите към Равда, където ще бъде обискиран луксозният му \"Ролс-Ройс\". Сподели:", "date": "2018.08.05", "title": "ОТ ПОСЛЕДНИТЕ МИНУТИ! Бенчо Бенчев излезе на свобода, за да гледа как обискират офисите му! Полицаи ще тарашат и \"Ролс-Ройс\"-а (СНИМКИ)"}
{"url": "https://pik.bg/%D0%BD%D0%B5%D0%B2%D0%B8%D0%B6%D0%B4%D0%B0%D0%BD%D0%B0-%D0%B4%D0%BE-%D1%82%D0%BE%D0%B7%D0%B8-%D0%BC%D0%BE%D0%BC%D0%B5%D0%BD%D1%82-%D1%81%D1%83%D1%88%D0%B0-%D0%B7%D0%B0%D1%81%D1%82%D1%80%D0%B0%D1%88%D0%B0%D0%B2%D0%B0-%D0%B0%D0%B2%D1%81%D1%82%D1%80%D0%B0%D0%BB%D0%B8%D1%8F-news770938.html", "text": "Премиерът на Австралия Малкълм Търнбул предупреди, че страната се превръща в „земя на сушата”, след като обяви допълнителни мерки за подпомагане на засегнатите от бедствието фермери, съобщава Би Би Си. Финансовата инжекция от 140 милиона долара ще бъде дадена под формата на субсидии за селските стопани. Така общата сума от правителствените субсидии ще възлезе на общо 576 милиона долара. Въпреки че в Австралия в момента е зима, райони в източната част на страната преживяват най-тежката суша в историята на континента. 99% от територията на Нов Южен Уелс, който е най-гъсто населеният щат и осигурява около една четвърт от селскостопанската продукция на страната, в момента е засегнат от сушата. Сподели:", "date": "2018.08.05", "title": "Невиждана до този момент суша застрашава Австралия"}
{"url": "https://pik.bg/%D0%B1%D0%B4%D0%B6-%D0%B8%D0%BC%D0%B0-%D0%BD%D1%83%D0%B6%D0%B4%D0%B0-%D0%BE%D1%82-%D0%BD%D0%BE%D0%B2-%D0%BC%D0%BE%D0%B7%D1%8A%D1%87%D0%B5%D0%BD-%D1%82%D1%80%D1%8A%D1%81%D1%82-%D1%81-%D1%83%D1%87%D0%B0%D1%81%D1%82%D0%B8%D0%B5%D1%82%D0%BE-%D0%BD%D0%B0-%D1%81%D0%BF%D0%B5%D0%B4%D0%B8%D1%82%D0%BE%D1%80%D0%B8%D1%82%D0%B5-news770930.html", "text": "Развитието на железницата ни минава през преструктуриране на управлението. За да има успех трябва да бъде създаден нов холдинг „Железници“, в който наред с НКЖИ (компанията, която в момента поддържа жп инфраструктурата), да са и представителите на частните превозвачи, и на спедиторите. Този мозъчен тръст трябва да движи сектора. Това коментира за БГНЕС университетският преподавател и бивш шеф на „Железопътна администрация“ доц. Симеон Ананиев. Поводът за срещата е днешният Ден на железничаря и дали гилдията има поводи да празнува с оглед на незавидното финансово състояние на държавната железница. „В България широко разпространено е твърдението, че отбелязваме Деня на железничаря. Нещо, с което не съм съгласен – празнуват всички, които са свързани с железницата. Правилно е да се казва, че отбелязваме Деня на българските железници“, поправя доц. Ананиев. Според него железницата е един от секторите, които най-много пострадаха след промените през 1989 година. „Най-лошото е, че се назначаваха хора по политическа линия без нужната компетенция. В момента обаче, не само в България и в Европа се вижда едно ново отношение към сектора. Вече на железницата се гледа като част от един голям интегриран транспорт. Новата визия е застъпена и в разработените от Европейската комисия пакети за мобилност, върху които „скачат“ нашите шофьори. Никой обаче не си прави труда да прочете, но и там има и за железницата. Очаква се след година навлизане на частни нискотарифни превозвачи на пазара. Тази тенденция се вижда в Русия и Германия. Трябва да се спре с мисълта „да запазим железницата, както е преди години. Не! Тя е част е една голяма обща структура, интегриран транспорт не само български, но и общоевропейски“. През годините Симеон Ананиев е един от хората, които често критикуват политическите решения в сектора. Запитан дали има поводи да се усмихне, по отношение на последните решения на кабинета „Борисов 3“ с отпускането на 140 млн. лева от бюджета, Ананиев гледа по-ведро на сектора, въпреки че през последните дни отново има фрапантни случаи с нарушени права на пътници- нещо недопустимо в страна членка на ЕС. Става дума за отменен влак в Карлово като до последно се продават билети на хората, а след това никой не им обръща внимание. „Това е липса на отговорност по цялата верига, а можеше да отиде автобус и да обслужи пътниците“. \"Вярно е, както отбелязахте, че доста критикувам. Но критиката не трябва да бъде за извличане на политически или други дивиденти. Тя, както и гражданското общество трябва да доведе до решаване на проблемите. Това най-много ме дразни в политиците непрекъснатото критикуване, а ние имаме решения. Оптимист съм, че добрите времена на железницата ще дойдат с новия пакет мобилност на ЕК“, обеден е Симеон Ананиев. Сподели:", "date": "2018.08.05", "title": "БДЖ има нужда от нов мозъчен тръст с участието на спедиторите"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B7%D0%B2%D0%B5%D0%B7%D0%B4%D0%BD%D0%B0-%D0%BA%D0%B0%D1%80%D1%82%D0%B0-%D0%BD%D0%B0-%D0%BB%D1%8E%D0%B1%D0%BE%D0%B2%D1%82%D0%B0-%D0%BF%D1%80%D0%B5%D0%B7-%D0%B0%D0%B2%D0%B3%D1%83%D1%81%D1%82-%D0%B2%D0%B8%D0%B6%D1%82%D0%B5-%D0%BA%D0%B0%D0%BA%D0%B2%D0%BE-%D1%8F-%D1%87%D0%B0%D0%BA%D0%B0-%D0%B2%D1%81%D1%8F%D0%BA%D0%B0-%D0%B7%D0%BE%D0%B4%D0%B8%D1%8F-%D1%81%D0%BF%D0%BE%D1%80%D0%B5%D0%B4-%D1%82%D0%BE%D0%BF--news769537.html", "text": "Какво ни чака в любовта през август? Ето какво вещаят звездите според топ астроложката Алена: ОВЕН Месецът им позволява да се влюбят, но не бива да поставят прекалено високо летвата на изискванията си. Да се вслушват в разума и в сърцето си, а не в странични съвети. Подходящите дни за сключване на брак са 17, 24, 31 август (петък - ден на Венера) или 19 и 26 август (неделя - ден на Слънцето). ТЕЛЕЦ Несемейните за очакват познанство с подходящ партньор, а ако вече са  срещнали любовта, може дори да обявят годежа си, но само ако са убедени, че това е тяхната половинка и действията им не са плод на импулсивно решение. Решите ли да създавате семейство, проведете разговор с партньора си, за да няма неясноти в отношенията ви, колкото и силни да са чувствата ви. Подходящите дати за сключване на брак са 3 и 17 август ( петък - ден на Венера) и 5, 12, 26 август (неделя - ден на Слънцето). БЛИЗНАЦИ Несемейните имат шанса да срещнат най-сетне мечтания богат партньор, с когото да свържат живота си, но нямат гаранция, че ще са щастливи ако единствената им мечта в живота е да сключат брак по сметка. Ако планирате да сключите брак през август, подходящите дати са 24 и 31 август (петък - ден на Венера) или 26 август (неделя - ден на Слънцето). РАК Несемейните може да срещнат интимен партньор, както и да се решат на брак с чужденец, но да внимават защото емоцията е водеща и преценката им е подвластна на чувствата. Ако имате вече до себе си любим човек, ако сте срещнали своята половинка и държите да създадете семейство, компромисните дати са 3 и 24 август (петък - ден на Венера)  или 12 и 19 август (неделя - ден на Слънцето). ЛЪВ Несемейните може да вземат решение за създаване на семейство, но не бива да го правят импулсивно, дори и ако са много влюбени и готови на всичко, за да са с партньора си. Да не бързат, особено ако са под натиска на роднините си, че им е време. Ако сте решили да сключите брак, подходящите дни са 24 и 31 август (петък - ден на Венера) или 5 август (неделя - ден на Слънцето). ДЕВА Несемейните да бъдат предпазливи към запознанствата, защото може да се окажат неподходящи и разочароващи още преди края на месеца. Може да се решат на сериозна връзка, годеж или брак, ако имат до себе партньор с отдавна проверени и споделени чувства.  Ако имате намерение да сключите брак, подходящите дати са 31 август (петък - ден на Венера) или 5 август (неделя - ден на Слънцето). ВЕЗНИ Несемейните ще срещнат мечтаната голяма любов, но може и да се влюбят безумно дори и ако имат сериозна връзка.  Тази нова любов, връхлетяла ги внезапно, може да промени из основи живота им, но за съжаление в негативна посока. Може да създадете семейство създадете семейство, ако имате до себе си подходящ партньор, а датите са 3, 10, 31 август  ( петък - ден на Венера) или 5 и 12 август ( неделя - ден на Слънцето). СКОРПИОН Несемейните, които имат сериозна връзка да не се изненадват, ако се появи нов обожател, който директно да ги постави пред избор развод или раздяла със стария партньор, но е добре да слушат и разума си, а не само сърцето си, за да избегнат разочарованията. Ако сте решили да сключите брак, подходящите дати са 3 и 31 август (петък - ден на Венера) и 12 август (неделя - ден на Слънцето). СТРЕЛЕЦ Несемейните също трудно ще намерят подходящ партньор, ако не знаят какво точно търсят, но и месецът не е подходящ за целта. Ако сте срещнали половинката си, сигурни сте в чувствата си и имате намерение да създадете семейство, подходящите дни, за да сключите брак са 3 и 10 август ( петък - ден на Венера) или 12 и 26 август (неделя - ден на Слънцето). КОЗИРОГ Несемейните да не се впускат във флиртове, за да не се окажат оковани от по-силни партньори  и лишени от личната си свобода, особено ако са обвързани и с по-ревнив партньор. Преценката ви за хората е подвластна на желанието да стабилност, но може да е нереална. Месецът  е добър за сключване на брак, а подходящите дни са 3 и 31 август (петък - ден на Венера) или на 12 август (неделя - ден на Слънцето) ВОДОЛЕЙ Несемейните да не бързат със създаването на семейство, за да не пренесат трудностите в брака си. Ако не са опознали партньорите си може да се окаже, че са с неподходящите, а раздялата да е невъзможна. Ако сте готови за семейство, сигурни в чувствата и искате да сключите брак, подходящите дати са 3 и 24 август (петък -ден на Венера) или 19 и 26 август (неделя - ден на Слънцето). РИБИ Несемейните може да срещнат зад граница или по време на пътуване в страната подходящия партньор и да бъдат щастливи, а ако имат стабилна връзка, месецът е идеален да сключат брак. Подходящите дни за бракосъчетание са 10 август (петък - ден на Венера) или 5 и 19 август ( неделя - ден на Слънцето). Сподели:", "date": "2018.08.05", "title": "САМО В ПИК! ЗВЕЗДНА КАРТА НА ЛЮБОВТА ПРЕЗ АВГУСТ! Вижте какво я чака всяка зодия според топ астроложката Алена"}
{"url": "https://pik.bg/%D0%B0%D0%BD%D1%82%D1%8A%D0%BD%D0%B8-%D0%B8%D0%B2%D0%B0%D0%BD%D0%BE%D0%B2-%D0%B7%D0%B0%D0%B2%D1%8A%D1%80%D1%88%D0%B8-%D0%BE%D1%81%D0%BC%D0%B8-%D0%B2-%D0%B5%D0%B2%D1%80%D0%BE%D0%BF%D0%B0-news770962.html", "text": "Родният плувец Антъни Иванов финишира на осмо място във финала на 200 метра бътерфлай от европейското първенство в Глазгоу. Българинът стартира силно и се движеше трети след първите 50 метра, но постепенно изостана. В крайна сметка той даде време 1:57.88 мин. Победител стана унгарецът Крищоф Милак с 1:52.79 мин, втори - неговият сънародник Тамаш Кендереши с 1:54.36 мин, а трети завърши италианецът Федерико Бурдисо с 1:55.97 мин. За Антъни Иванов, който бе разочарован от плуването си, все пак остава утехата, че постигна голямата цел - финал в дисциплината. Той направи отлични плувания в квалификациите и полуфиналите - 1:56.33 и 1:56.58. Сподели:", "date": "2018.08.05", "title": "Антъни Иванов завърши осми в Европа"}
{"url": "https://pik.bg/%D1%83%D1%87%D0%B5%D0%BD%D0%B8-%D1%83%D1%81%D1%82%D0%B0%D0%BD%D0%BE%D0%B2%D0%B8%D1%85%D0%B0-%D1%87%D0%B5-%D0%BD%D0%B0%D1%80%D0%B3%D0%B8%D0%BB%D0%B5%D1%82%D0%BE-%D0%B5-%D0%B2%D1%80%D0%B5%D0%B4%D0%BD%D0%BE-%D0%BA%D0%BE%D0%BB%D0%BA%D0%BE%D1%82%D0%BE-%D1%86%D0%B8%D0%B3%D0%B0%D1%80%D0%B8%D1%82%D0%B5-news770936.html", "text": "Учени от Калифорнийския университет в Лос Анджелис установиха, че наргилето е толкова вредно за здравето, колкото пушенето на цигари, съобщи Лента, цитирана от БНТ. Специалистите констатирали, че един сеанс пушене на наргиле увеличава пулса с 16 удара в минута и повишава артериалното налягане. Освен това употребата на наргиле увеличава втърдяването на артериите, смятано за един от главните рискови фактори за сърдечносъдови болести. До тези заключения учените стигнали, след като извършили експеримент с 48 доброволци на възраст между 18 и 34 години. На участниците било предложено да пушат наргиле в разстояние на половин час. Учените следили сърдечния им ритъм, артериалното им налягане и нивото на никотина в кръвта им преди и след сеанса. Специалистите смятат, че получените данни са съпоставими с наблюдаваните след пушене на цигари и че широко разпространеното виждане за по-малката вреда от пушенето на наргиле не отговаря на истината. Те отбелязват, че тютюнът в наргилето съдържа изкуствени химични вещества, които могат да нанесат още по-големи вреди на здравето, и затова използването им при производството на цигари е забранено. Сподели:", "date": "2018.08.05", "title": "Учени установиха, че наргилето е вредно, колкото цигарите"}
{"url": "https://pik.bg/%D0%B2%D0%B5%D0%BD%D0%B5%D1%86%D1%83%D0%B5%D0%BB%D1%81%D0%BA%D0%B0-%D0%B3%D1%80%D1%83%D0%BF%D0%B8%D1%80%D0%BE%D0%B2%D0%BA%D0%B0-%D0%BF%D0%BE%D0%B5-%D0%BE%D1%82%D0%B3%D0%BE%D0%B2%D0%BE%D1%80%D0%BD%D0%BE%D1%81%D1%82-%D0%B7%D0%B0-%D0%BF%D0%BE%D0%BA%D1%83%D1%88%D0%B5%D0%BD%D0%B8%D0%B5%D1%82%D0%BE-%D1%81%D1%80%D0%B5%D1%89%D1%83-%D0%BC%D0%B0%D0%B4%D1%83%D1%80%D0%BE-news770937.html", "text": "Венецуелската групировка \"Войници в тениски\" е поела отговорността за покушението срещу президента на страната Николас Мадуро, предаде БНР. Организацията заяви за съпричастността си към опита за убийство на венецуелския лидер в Twitter. Покушението бе извършено по време на предавана по телевизията реч на Мадуро пред над 17 000 военни в центъра на столицата Каракас, по повод 81-ата годишнина на Боливарската национална гвардия. Държавният глава обвини Колумбия за атентата срещу него. Богота отрече твърденията на Каракас. Сподели:", "date": "2018.08.05", "title": "Венецуелска групировка пое отговорност за покушението срещу Мадуро"}
{"url": "https://pik.bg/%D1%82%D1%80%D0%B8-%D0%BB%D0%B8%D0%BD%D0%B5%D0%B9%D0%BA%D0%B8-%D1%81%D0%BF%D0%B0%D1%81%D1%8F%D0%B2%D0%B0%D1%82-%D1%80%D0%B0%D0%BD%D0%B5%D0%BD%D0%B8-%D0%BE%D1%82-%D0%BA%D0%BE%D0%BB%D0%B0%D1%82%D0%B0-%D0%BE%D0%B1%D1%8A%D1%80%D0%BD%D0%B0%D0%BB%D0%B0-%D1%81%D0%B5-%D0%BF%D0%BE-%D1%82%D0%B0%D0%B2%D0%B0%D0%BD-%D0%BD%D0%B0-%D1%82%D1%80%D0%B0%D0%BA%D0%B8%D1%8F-news770960.html", "text": "Три линейки са изпратени на 29 км на АМ „Тракия“ в посока Бургас, където лек автомобил се обърна по таван. Това съобщи за „Фокус“ говорителят на Центъра за Спешна медицинска помощ - София Катя Сунгарска. В 19.19 часа е постъпил сигнал за лек автомобил, който се е обърнал по таван на 29 км на АМ „Тракия“ в посока Бургас. В същата минута натам тръгва екип от Елин Пелин. В 19.29 часа тръгва екипът от Костенец, а в 20.19 часа по искане на полицията към мястото на инцидента тръгва и екип от Ихтиман, обясни Сунгарска. Медицинските екипи в момента работят на място. Информация за броя на пострадалите и тяхното състояние се очаква на по-късен етап. Сподели:", "date": "2018.08.05", "title": "Три линейки спасяват ранени от колата, обърнала се по таван на \"Тракия\""}
{"url": "https://pik.bg/%D1%81%D1%8A%D0%B1%D0%BE%D1%80%D1%8F%D0%BD%D0%B8-%D0%BF%D1%8F%D1%85%D0%B0-%D0%BD%D0%B0-%D1%83%D1%85%D0%BE-%D0%BD%D0%B0-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%8F-%D0%BD%D0%B0-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-news770929.html", "text": "Председателят на Народното събрание Цвета Караянчева прие рапорта на началника на почетния караул в прохода \"Предел\" над град Разлог. Във втория ден на събора на народното творчество \"Пирин пее\" бе чествана 115-годишнината от избухването на Илинденско-Преображенското въстание, предаде БГНЕС. Заупокойна молитва за загиналите въстаници отслужи Неврокопският митрополит Серафим, слово държаха Цвета Караянчева и кметът на Разлог Красимир Герчев. „Тук, на този мемориал, на този пиедестал на гордостта, храбростта и саможертвата, се прекланяме пред подвига на дедите ни, оставили своите кости пред олтара на Отечеството. 115 години след избухването на Илинденско-Преображенското въстание се събираме с преклонение, а не с желание за мъст, с песен, която лекува, която ни дава възможност да простим. Защото прошката е привилегия на мъдрите. Прошката лекува”, каза в словото си председателят на Народното събрание. Венци пред мемориала на илинденци бяха поднесени от името на председателя на НС, кметове, партии, обществени организации и граждани. След възпоменанието, Караянчева се разходи сред съборяните, снима се със самодейците, а участници й пяха пирински песни. След което на централната сцена започна заключителният концерт. В днешния, последен ден на 15-то издание на „Пирин пее”, на трите сцени се изявиха още 24 фолклорни групи от общините в Пиринско. Общият брой на участниците в юбилейния събор на народното творчество е 84 групи от 14-те общини на благоевградска област, с общо над 2 000 участници. Сподели:", "date": "2018.08.05", "title": "Съборяни пяха \"на ухо\" на председателя на парламента"}
{"url": "https://pik.bg/%D0%BA%D0%BE%D0%B8-%D1%81%D0%B0-%D0%BF%D0%BB%D0%B0%D0%BD%D0%B5%D1%82%D0%B8%D1%82%D0%B5-%D0%BD%D0%B0-%D0%BA%D0%BE%D0%B8%D1%82%D0%BE-%D0%B8%D0%BC%D0%B0-%D0%BF%D0%BE%D0%B4%D1%85%D0%BE%D0%B4%D1%8F%D1%89%D0%B8-%D1%83%D1%81%D0%BB%D0%BE%D0%B2%D0%B8%D1%8F-%D0%B7%D0%B0-%D0%BF%D0%BE%D1%8F%D0%B2%D0%B0-%D0%BD%D0%B0-%D0%B6%D0%B8%D0%B2%D0%BE%D1%82-news770916.html", "text": "Учени от Кеймбриджкия университет откриха екзопланети, на които има условия, сходни със земните при абиогенеза - процеса, свързан с появата на първите клетки и нужните за живота молекули, съобщава сайтът Phys.org. През 2015 г. изследователи под ръководството на Джон Съдърланд предложиха хипотеза, която гласи, че въглерод от падащи на Земята метеорити взаимодействал с азот в атмосферата й. В резултат се образувал циановодород, който влязъл в реакция с други вещества, включително сероводород, а ултравиолетово излъчване било използвано като енергиен източник за тези химични процеси. Така се появили рибонуклеотиди - съставки на молекула РНК, която била първият носител на наследствена информация. Екипът на Съдърланд извършил експеримент с УВ-лампи и циановодород и получил предшественици на липидите, аминокиселините и нуклеотидите. Въз основа на получените резултати учени под ръководството на Пол Римър определили количеството ултравиолетово излъчване, което е нужно за получаване на необходимите за живота молекули, и освен това потърсили звезди, които изпускат достатъчно радиация. Оказало се, че планети, които кръжат около по-студени от Слънцето звезди, не притежават нужните за поява на живи организми условия, т.е. са извън зоната на абиогенеза. От тази гледна точка, най-подходящата за поява на живот екзопланета е Кеплер-452b, която орбитира около слънцеподобна звезда. Това небесно тяло се намира на 1400 светлинни години от Земята. Сподели:", "date": "2018.08.05", "title": "Кои са планетите, на които има подходящи условия за поява на живот"}
{"url": "https://pik.bg/%D0%BC%D0%B5%D1%80%D0%BA%D0%B8-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B7%D0%B0%D1%82%D1%8F%D0%B3%D0%B0-%D0%BF%D1%80%D0%B0%D0%B2%D0%B8%D0%BB%D0%B0%D1%82%D0%B0-%D0%B7%D0%B0-%D0%BF%D0%B0%D1%80%D0%B8%D1%87%D0%BD%D0%B8%D1%82%D0%B5-%D0%BF%D1%80%D0%B5%D0%B2%D0%BE%D0%B4%D0%B8-news770846.html", "text": "Германската централна банка променя условията си и ще въведе по-засилено наблюдение на паричните преводи, съобщава „Асошиайтед Прес“, цитирана от БНР. Мярката беше оповестена в момент, когато Иран иска да върне свои средства от хамбургска банка, а Съединените щати упражняват натиск върху съюзниците си да втвърдят отношението към Техеран. Иран иска преди новите американски санкции да си прибере 300 милиона евро, които в момента държи в Европейско-иранската търговска банка. Промени в деловите й условия, които влизат в сила от 25 август, ще позволят на \"Бундесбанк\" да блокира преводи, ако липсват гаранции, че определена транзакция не нарушава финансови санкции или правилата срещу прането на пари. Американският посланик в Берлин Ричард Гренел заяви, че Съединените щати са благодарни на германското правителство за това, че е признало \"необходимостта да се действа\". \"Зловредните дейности на Иран из цяла Европа все повече ни безпокоят\", сподели американският дипломат. Сподели:", "date": "2018.08.05", "title": "Мерки! Германия затяга правилата за паричните преводи"}
{"url": "https://pik.bg/%D1%81%D0%BF%D0%BE%D1%80%D0%B5%D0%B4-%D0%BA%D0%B7%D0%B4-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%B4%D0%B8%D1%81%D0%BA%D1%80%D0%B8%D0%BC%D0%B8%D0%BD%D0%B8%D1%80%D0%B0-%D0%BE%D1%81%D0%B8%D0%BD%D0%BE%D0%B2%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D0%B4%D0%B5%D1%86%D0%B0-%D0%BD%D0%B0%D0%B4-5-%D0%B3%D0%BE%D0%B4%D0%B8%D0%BD%D0%B8-news770883.html", "text": "Държавата дискриминира осиновителите на деца над 5-годишна възраст. Това реши Комисията за защита от дискриминация (КЗД), съобщи БТВ. Към Комисията се е обърнала осиновителка, която няма право на отпуск и обезщетение от НОИ само защото е осиновила по-голямо дете. Жената осиновила дете над 5-годишна възраст и според закона няма право на целеви отпуск и обезщетение. Детето попада в нов дом и още на следващия ден новата му майка го вземе с нея на работа. „За детето това беше доста голям шок и промяната, която настъпи за него – нов град, нови хора, непознато семейство”, разказа тя. Право на отпуск и обезщетение имат само осиновителите на деца до 5 години. Аргументът на социалното министерство – след тази възраст децата влизат в училище и в такъв случай на родителите не се полага отпуск и обезщетение. „Поведението на държавата ни е абсолютно неадекватно и по този начин държавата ощетява и създава допълнителна травма на деца, които не са били осиновени в по-ранна възраст”, категорична е жената. „Грешката на законодателя е, че се опитва да приравни рождените родители и осиновителите, те не са в едно и също положение, няма как с едни и същи разпоредби да се третират корено различни случаи”, коментира адвокат Милена Стоянова от Българска асоциация осиновени и осиновители. Комисията за защита от дискриминация реши, че е налице непряка дискриминация по признак „възраст”, и препоръча осиновителите на деца под и над 5-годишна възраст да имат равни възможности. „Държавата трябва да предприеме позитивни мерки и да насърчи тези осиновители, които искат да осиновят деца на по-голяма възраст”, отбеляза председателят на КЗД Ана Джумалиева. Социалното министерство обжалва решението пред Административния съд. Сподели:", "date": "2018.08.05", "title": "Според КЗД: Държавата дискриминира осиновителите на деца над 5 години"}
{"url": "https://pik.bg/%D1%81%D1%82%D1%80%D0%B0%D1%88%D0%BD%D0%B0-%D0%BC%D0%B8%D1%81%D1%82%D0%B5%D1%80%D0%B8%D1%8F-%D0%BF%D1%80%D0%B5%D0%B4%D0%B8-90-%D0%B3%D0%BE%D0%B4%D0%B8%D0%BD%D0%B8-%D1%83%D0%B1%D0%B8%D0%BB%D0%B8-%D1%81%D0%B2%D0%B5%D1%89%D0%B5%D0%BD%D0%B8%D0%BA-%D0%B2-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE-%D1%81%D0%B5%D0%BB%D0%BE-%D0%BE%D1%82%D1%82%D0%BE%D0%B3%D0%B0%D0%B2%D0%B0-%D1%82%D0%B0%D0%BC-%D1%82%D0%B5%D0%B3%D0%BD%D0%B5-%D0%B7%D0%BB%D0%BE%D0%BA%D0%BE%D0%B1-news770917.html", "text": "Служба срещу тегнещо вече почти 90 години проклятие, анатема, правиха днес в храма \"Свети Георги\" в дупнишкото с.Самораново, каза архирейският наместник на града отец Георги Паликарски пред БНР. През 1929 год. в селото убили местния свещеник отец Михаил. От там дошло и проклятието. Службата в препълнения храм отслужи викарийният епископ на партриарх Неофит - Белоградчишкият епископ Поликарп и свещеници от духовната околия. Убийството на местния свещеник е от 1929 година след спор и вражда по политически причини в селската кръчма, довели до убийство на двама души. Да помирява враждуващите страни и родове в Самораново отишъл тогавашният Екзарх Стефан. \"Постигнал помирение и смирение Екзарх Стефан. Но за кратко. Като отмъщение на излизане от храма, свещеникът бил заклан от хора на враждуващия род. Самораново било анатемосано и над него произнесли проклятие\", разказа отец Паликарски. \"Оттогава до ден днешен имат много смъртни случаи, много млади хора си отиват. Правя един тържествен водосвет и да отправя молитва към Господ Бог да се премахне, така да се каже, тази прокоба към Самораново и саморанци, защото в Самораново живеят много хубави хора, хора с интелект и не заслужават това нещо\", допълни свещеникът. Сподели:", "date": "2018.08.05", "title": "СТРАШНА МИСТЕРИЯ! Преди 90 години убили свещеник в българско село, оттогава там тегне злокобно проклятие"}
{"url": "https://pik.bg/%D0%B3%D0%BE%D0%BB%D1%8F%D0%BC%D0%B0-%D0%BD%D0%BE%D0%B2%D0%B8%D0%BD%D0%B0-%D0%B7%D0%B0-%D1%84%D0%B5%D0%BD%D0%BE%D0%B2%D0%B5%D1%82%D0%B5-%D0%BD%D0%B0-%D1%81%D0%B5%D1%80%D0%B8%D0%B0%D0%BB%D0%B0-%D1%81%D1%82%D0%B0%D1%80-%D1%82%D1%80%D0%B5%D0%BA-news770939.html", "text": "Телевизия Си Би Ес оповести, че Патрик Стюарт ще се снима в нов сериал \"Стар трек\", като отново ще изпълни ролята на капитан Жан-Люк Пикар от \"Стар трек: Следващото поколение\", предаде Асошиейтед прес. Новият сериал няма да е римейк на \"Стар трек: Следващото поколение\", а ще представи следваща глава от книгата за живота на Пикар. Не се съобщава как ще е озаглавен новият сериал, нито кога ще бъде излъчен. Патрик Стюарт участваше в седем сезона на \"Стар трек: Следващото поколение\" и бе в образа на Пикар във филмите \"Стар трек: Космически поколения\" (1994), \"Стар трек: Първият контакт\" (1996), \"Стар трек: Бунтът\" (1998), \"Стар трек: Възмездието\" (2002). Сподели:", "date": "2018.08.05", "title": "Голяма новина за феновете на сериала \"Стар трек\""}
{"url": "https://pik.bg/%D0%BE%D1%82%D0%BD%D0%BE%D0%B2%D0%BE-%D0%BF%D0%B0%D0%B4%D0%BD%D0%B0-%D0%BC%D0%B0%D1%81%D0%BA%D0%B0%D1%82%D0%B0-%D0%BD%D0%B0-%E2%80%9E%D0%BF%D1%80%D0%B8%D1%80%D0%BE%D0%B4%D0%BE%D0%B7%D0%B0%D1%89%D0%B8%D1%82%D0%BD%D0%B8%D1%86%D0%B8%D1%82%D0%B5%E2%80%9C-news770947.html", "text": "Оставката на министъра на околната среда и водите Нено Димов поиска политическа партия „Зелените“ в съобщение на официалния си сайт в интернет. Причина за поредното недоволство на формацията, която е едно с коалицията от уж неправителствени организации „За да остане природа в България“, е решение на правителството от заседанието му миналата седмица. Тогава Министерският съвет одобри сключването на концесионни договори за разработването на два нови рудника. Софийското акционерно „Прохорово майнинг” АД получи право в следващите 35 години да добива ценни метали и руда край новозагорското село Прохорово. А за 29 години „Минна компания“ ЕООД ще добива лигнитни въглища от находище „Алдомировски въглищен басейн“, участък „Радуловци“, намиращ се на територията на община Сливница, Софийска област. И двете дружества са регистрирани на един и същ адрес, като са свързани с бизнесмените Христо Ковачки и Атанас Тилев, а двата рудника ще бъдат с огромни мащаби и ще са сред най-големите у нас, пише \"Труд\". Дотук няма нищо лошо – от години в България не са откривани нови рудници от подобен мащаб, като пръст в това имат „зелените“. Когато става въпрос за подобна дейност, те винаги са в първите редици на недоволните. По този показател дори изпреварват хората, в чийто населени места се планира добива. Но този път от малкия „зелен“ ъгъл имаше дълго мълчание, последван от неадекватна реакция, въпреки че част от инвестицията за златодобива попада в зони с редки местообитания. В момента с искането за оставка на министър Нено Димов „еколозите“ просто крещят „Кой ни оцапа гащите?“ Те са в паника, че за пореден път се потвърждават всички факти от многобройните разследвания срещу „зелените“ през годините. Истината за тях е разкривана много пъти. Съвсем логично е тя да не се харесва на „природозащитниците“ - че те са кохорта, маскирана зад екологична кауза, чиято цел е чрез лъжливи кампании да се добере до властта, за да обслужва личните си финансови интереси. Случаят с двете нови концесии отново доказва тази истина. А реакцията на „зелените“ е толкова нелепа, че дори буди смях. Какво написа тяхната партия, след като бе одобрено сключването на договорите с компаниите, свързани с Христо Ковачки? „Зелените не сме изненадани, но сме силно обезпокоени от решението на правителството тихомълком да разреши на свързани с него (Ковачки-б.а.) компании да концесионират нови находища на лигнитни въглища (в община Сливница) и медна руда („Прохорово“ до Ямбол), в съдружие с Атанас Тилев, който през 90-те години стана известен като собственик на фалиралата „Банка за земеделски кредит“. Така започва излиянието на официалната им страница, в което е искането за оставка на Нено Димов, защото си „мълчал“. Всъщност безмълвието по казуса го демонстрираха именно „зелените“, а сега обвиняват кабинета, че „тихомълком“ приел концесиите. За тяхно съжаление документацията за всички процедури е достъпна на сайта на МОСВ. Документите показват, че намеренията за откриването на двата рудника са от доста години. Например за добива на лигнтни въглища край София „Минна компания“ ЕООД е отправила инвестиционното предложение на 15 юли 2009 година. Обществените обсъждания са минали, няма данни „зелените“ да са имали нещо против. Оценките за въздействието върху околната среда на рудниците са започнали през 2013 година и са одобрени през 2016-а. На 20 март 2016 г. е одобрен ОВОС за мината в Прохорово, а на 25 май 2016 г. ОВОС за рудника край София. От започването на всички процедури са минали 10 години, а от тяхното приключване – две. Доста време преди Нено Димов да стане министър на околната среда и водите. И достатъчно за „зелените“, за да изиграят добре познатото представление – очерняща кампания срещу официалната власт в присъдружните им медии от кръга „Капитал“, клевети в международната преса и сайтове, улични протести, че дори и някой местен референдум против инвестицията. Това стана с участъка на автомагистрала „Струма“ през Кресненското дефиле“, който „зелените“ години наред спираха. Тази година съдът окончателно одобри трасето, но „еколозите“ искат от Европейската комисия да накаже българската държава. Но именно в Брюксел са заинтересовани най-много от завършването на аутобана, който е част от Паневропейски коридор номер 4, свързващ Германия и Гърция. „Природозащитниците“ са пропуснали и редовната си практика за масови жалби срещу процедурите за двата рудника. Така, както правят със ски зона „Банско“, където концесионерът е спечелил всички 58 дела, образувани след техни жалби. Въпреки постановеното от съдебните състави „зелените“ продължават натиска си върху този инвеститор, който е един от малкото, показал че няма намерение да се отказва. Но се отказа дъщерната компания на „Асарел-Медет“ - „Евромакс сървисиз“, която с проекта си за добив на злато в изоставената мина над Трън щеше да възроди най-бедния регион в България. По-точно отказаха ги „зелените“, които започнаха очерняща кампания срещу инвестицията. Стигна се до местен референдум, преди който активисти на „природозащитниците“ обикаляха селата и лъжеха хората как в мината ще се добива не злато, а уран. В резултат на тази манипулация на допитването над 90 процента гласуваха „против“ и инвеститорът се оттегли. А Трън ще си остане една от най-бедните общини у нас още дълго време. Примерите за саботирани от „зелените“ проекти за стотици – книга може да се напише за тях. Но с двете нови концесии има само зелена тишина и след като всичко е приключило една смехотворна реакция, целяща да хвърли прах в очите на обществото. Да покаже колко са „загрижени“ партийните еколози. Само че има няколко проблема в тяхната жалейка за Прохорово и Сливница. Нено Димов няма нищо общо с процедурите, предхождащи концесиите. Той дори не е бил министър тогава. Сега даже не е вносител на одобреното предложение – такава е министърът на енергетиката Теменужка Петкова. И тя спазва закона, защото след като всичко е изрядно, не може да каже „Не“ на двете инвестиционни намерения. Така че „зелените“ не правят нищо друго, освен да внушават, че кабинетът е трябвало да отхвърли проектите. Но така щеше да си гарантира съдебни дела, които щяха да бъдат спечелени от дружествата, а държавата – ощетена с милиони. МС „тихомълком“ разрешил концесиите – интересно как процес, траял 10 години, може да бъде наречен така. Имало е общтествени обсъждания, заседание на Висшия експертен екологичен съвет към МОСВ, където „еколозите“ през годините имат представители. Но и ВЕЕС е дал одобрението си. Дори да са били там и да са изказали аргументи против, защо след това „зелените“ не са направили, както действат винаги – да обжалват в съда? Доста теми за размисъл се насъбраха. Как така за едни може, а за други не? Как „зелените“ делят инвеститорите на такива, срещу които са, и на онакива, за които си затварят очите? Вариантите не са много. Единият води към така наречения „зелен рекет“. Вече всеки знае какво означава това. „Еколозите“ казват на инвеститора: „Плащаш ни, оставяме те на мира, не даваш парите – съдим до дупка и проектът ти се забавя с години, а ти търпиш загуби“. Втората възможност води до свързаност на „еколозите“ с инвеститора. „Зелените“ са част от новия проект на кръга „Капитал“ - „дясната“ коалиция „Демократична България“. Самата коалиция „За да остане природа в България“ също е произлезла под умелото дирижиране на Иво Прокопиев. Медиите на последния не са написали една лоша дума за двете концесии, на които обръщат внимание още от 2009 година. За разлика от инвестициите в зимния туризъм, например. Е, няма как господарят ти да е ОК с нещо, а ти да си против, нали? И сега, разчекнати на шпагат между своя благодетел и фалшивата си екологична кауза, благодарение на която усвояват пари от Брюксел и все още някои обикновени хора им се връзват на манипулациите, „зелените“ крещят „Кой ни оцапа гащите?“ И стават още по-смешни. Но всъщност са уплашени. Защото за разлика от предишните два кабинета на Бойко Борисов, този не се съобразява с тяхното изнудване. По време на това управление бе приключен казусът с автомагистрала „Струма“ и тя най-после ще бъде завършена. Беше направено частичното изменение на действащия План за управление на Национален парк „Пирин“, което е основна стъпка в развитието на зимния туризъм в цялата страна. Двете концесии за добив на подземни богатства също са важни за икономиката – те също са одобрени. Отделно „зеленият рекет“ над бизнеса беше ограничен, след като бяха направени промени, с които обжалването на важни инвестиционни проекти може да става само на една инстанция. Така важни за развитието на страната частни проекти няма да бъдат забатачвани с години в съдебната зала. Коригиран беше и Административно процесуалния кодекс, който позволяваше с такси от 10 лева за жалба да се спират планове за десетки милиони. Именно от това идва страхът на „зелените“ - най-после има управление, което не се съобразява с тях, а с националните интереси. Лоши времена идват за „зелените“ и те все по-често ще цапат гащите. Сподели:", "date": "2018.08.05", "title": "Отново падна маската на „природозащитниците“"}
{"url": "https://pik.bg/%D0%B5%D0%B4%D0%BD%D0%BE%D0%B4%D0%BD%D0%B5%D0%B2%D0%BD%D0%B8%D1%82%D0%B5-%D1%82%D1%80%D1%83%D0%B4%D0%BE%D0%B2%D0%B8-%D0%B4%D0%BE%D0%B3%D0%BE%D0%B2%D0%BE%D1%80%D0%B8-%D1%85%D0%B8%D1%82-%D0%B2-%D0%BC%D0%BE%D0%BD%D1%82%D0%B0%D0%BD%D1%81%D0%BA%D0%BE-news770848.html", "text": "Еднодневните трудови договори са истински хит в Монтанско през последните месеци, съобщава „Конкурент“, като се позовава на експертите от инспекцията по труда в Монтана. До момента техният брой е малко над 3 000, при около 2 000 за същия период на миналата година, разяснява директорът на инспекцията по труда инж. Димитър Петров. „Работодателите разбраха, че с този тип договори, могат да наемат хора напълно легално само за ден – коментира Петров. - При работа без договор санкциите са за предприемачите. Все повече работадатели се ориентират и към сезонни договори. Наемат работници за няколко месеца, или за извършване на определена дейност. Така и хората са защитени, и работодателите са изрядни”. От тази пролет еднодневен договор може да се сключва и за 4- часов работен ден. Работата с такъв  договор не стопира регистрацията в бюрата по труда, нито пък социалните помощи. Наетите безработни продължават да се възползват от социалната система. „Това е важно да се знае, защото много хора отказват договори, тъй като смятат, че ще загубят помощите си.”, уточнява Петров. Сподели:", "date": "2018.08.05", "title": "Еднодневните трудови договори хит в Монтанско"}
{"url": "https://pik.bg/%D0%BF%D0%B5%D1%82%D0%B8%D0%BC%D0%B0-%D1%81%D0%B0-%D1%80%D0%B0%D0%BD%D0%B5%D0%BD%D0%B8-%D1%81%D0%BB%D0%B5%D0%B4-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D1%82%D0%B0-%D0%BD%D0%B0-%D1%82%D1%80%D0%B0%D0%BA%D0%B8%D1%8F-%D1%81%D1%80%D0%B5%D0%B4-%D1%82%D1%8F%D1%85-%D0%B5-%D0%B8-7-%D0%BC%D0%B5%D1%81%D0%B5%D1%87%D0%BD%D0%BE-%D0%B1%D0%B5%D0%B1%D0%B5-news770966.html", "text": "Петима са пострадали при катастрофата на АМ „Тракия“, при която лек автомобил се обърна по таван. Това съобщи за „Фокус“ говорителят на Центъра за Спешна медицинска помощ - София Катя Сунгарска. При инцидента са пострадали две жени на 34 и 35 години, мъж на 38 години и две деца - момиче на 9 години и бебе на седем месеца. 34-годишната жена, която е управлявала автомобила е настанена в УМБАЛ „Св. Анна“ с контузия в областта на кръста. 35-годишната жена е транспортирана в УМБАЛСМ „Н. И.Пирогов“ с контузия на гръбначния стълб. Там са откарани и двете деца, които са с контузия на главата и съмнение за комоцио. Мъжът има изгаряния в областта на подбедрицата, но не е хоспитализиран, тъй като изгарянето не е било сериозно. На място му е оказана медицинска помощ и раната е обработена. Сигнал за обърнал се по таван автомобил в района на 29 км на АМ „Тракия“ в посока Бургас бе подаден в 19.19 часа. В същата минута натам тръгна екип от Елин Пелин. В 19.29 часа тръгна екипът от Костенец, а в 20.19 часа по искане на полицията към мястото на инцидента тръгна и екип от Ихтиман. Сподели:", "date": "2018.08.05", "title": "Петима са ранени след катастрофата на \"Тракия\", сред тях е и 7-месечно бебе"}
{"url": "https://pik.bg/%D1%82%D0%BE%D1%82%D0%B0%D0%BB%D0%B5%D0%BD-%D1%88%D0%BE%D0%BA-%D0%B1%D1%80%D0%B0%D1%82%D1%8F-%D0%BE%D1%82-%D1%81%D0%BB%D0%B8%D0%B2%D0%BD%D0%B8%D1%86%D0%B0-%D1%83%D0%B1%D0%B8%D1%85%D0%B0-%D0%BF%D0%BE-%D0%B7%D0%B2%D0%B5%D1%80%D1%81%D0%BA%D0%B8-%D0%BD%D0%B0%D1%87%D0%B8%D0%BD-%D0%BF%D0%BE%D0%B6%D0%B0%D1%80%D0%BD%D0%B8%D0%BA%D0%B0%D1%80-%D1%80%D1%8A%D1%84%D0%B0%D0%BB%D0%B8-%D0%B3%D0%BE-%D0%BA%D0%B0%D1%82%D0%BE-%D0%B6%D0%B8%D0%B2%D0%BE%D1%82%D0%BD%D0%B8-news770905.html", "text": "Двама братя на 17 и 28 години убиха пожарникар с юмруци, хапане по тялото и изстрел в главата, пише \"Телеграф“. 43-годишният Георги Г. бил съсед в град Сливница на криминално проявените младежи, които по данни на разследващите са нискообразовани българи. От месеци насам имал проблеми с тях, защото кучето им не спирало да лае, а те да крещят и да слушат силно музика. В нощта срещу неделя огнеборецът за пореден път направил забележка на братята за децибелите. Вместо да пазят тишина, двамата излезли на улицата пред къщата си и се нахвърлили на Георги. \"Не е успял да се защити. Започнали са да го налагат с юмруци в главата и тялото. Нанесъл е само една драскотина на единия от нападателите в опит да се измъкне“, признаха от полицията в Сливница. Патолозите са преброили близо 30 удара по трупа на пожарникаря. Отделно имало следи по тялото му и от захапвания. \"Ръфали са го като животни. Изгубили са всякакъв контрол“, категорични са разследващите. Накрая единият от братята извадил пистолет и гръмнал Георги в главата. Съседи подали сигнал за помощ на спешния телефон 112, след като чули изстрела. Линейката пристигнала бързо и потеглила с 43-годишния пострадал мъж към болницата. Към 1:30 часа обаче той не издържал и починал. Бил е извършен оглед на мястото на престъплението. След разпит на свидетели за броени минути станало ясно кои са нападателите и те били задържани. \"Все още не е ясно кой е стрелял и кой е извършил убийството. Нито един от двамата не признава да е виновен“, уточниха от полицията. Повдигнати са им обвинения за умишлено убийство и ги грози доживотен затвор. Сподели:", "date": "2018.08.05", "title": "ТОТАЛЕН ШОК! Братя от Сливница убиха по зверски начин пожарникар, ръфали го като животни"}
{"url": "https://pik.bg/%D1%82%D0%B5%D0%BC%D0%BF%D0%B5%D1%80%D0%B0%D1%82%D1%83%D1%80%D0%B5%D0%BD-%D1%80%D0%B5%D0%BA%D0%BE%D1%80%D0%B4-%D0%B2-%D0%BB%D0%B8%D1%81%D0%B0%D0%B1%D0%BE%D0%BD---%D0%B6%D0%B8%D0%B2%D0%B0%D0%BA%D1%8A%D1%82-%D1%83%D0%B4%D0%B0%D1%80%D0%B8-44-%D0%B3%D1%80%D0%B0%D0%B4%D1%83%D1%81%D0%B0-news770919.html", "text": "Температурен рекорд бе измерен в португалската столица Лисабон, в момент, когато страната и съседна Испания са обхванати от гореща вълна, предаде Асошиейтед прес. Португалската метеорологична служба съобщи, че вчера температурата в Лисабон е достигнала 44 градуса и по този начин е бил надминат предишния рекорд на града от 43 градуса, регистриран преди 37 години. Най-високата измерена вчера в Португалия температура е 46,8 градуса в Алвега, в централната част на страната. Абсолютният температурен рекорд в Португалия, 47,4 градуса, датира от 2003 г. Горещините и запрашеността на Иберийския полуостров се дължат на горещи въздушни маси от Африка. Прогнозите за днес са температурите да се понижат малко, но пак да останат екстремно високи. Сподели:", "date": "2018.08.05", "title": "Температурен рекорд в Лисабон - живакът удари 44 градуса"}
{"url": "https://pik.bg/%D1%83%D0%B4%D0%B0%D1%80%D0%B8-%D0%B4%D1%8A%D0%BD%D0%BE%D1%82%D0%BE-%D0%B1%D0%BB%D0%B0%D0%B3%D0%BE-%D0%B4%D0%B6%D0%B8%D0%B7%D1%8A%D1%81%D0%B0-%D0%BD%D0%B0%D0%BF%D0%BE%D0%BC%D0%BF%D0%B0-%D0%B8-%D0%B4%D0%B6%D1%83%D0%BA%D0%B8-news770632.html", "text": "След новите зъби Благо Джизъса напомпа и джуки, коментират свидели на новите снимки на футболиста в интернет. \"Този е по-зле от някоя кифла жена, вижте му устата, сложил си е хиалурон\", твърдят потребители, цитирани от столичен всекидневник. Благой Георгиев публикува морски и плажни снимки през последните дни с децата си от гимнастичката Христина. Спряганият за плейбой е на път да бие бившата си жена Есмер по обем на джуките. Сподели:", "date": "2018.08.05", "title": "УДАРИ ДЪНОТО! Благо Джизъса напомпа и джуки"}
{"url": "https://pik.bg/%D0%B0%D0%BA%D1%86%D0%B8%D1%8F-%D1%81%D0%BF%D0%B8%D0%BF%D0%B0%D1%85%D0%B0-18-%D0%B3%D0%BE%D0%B4%D0%B8%D1%88%D0%BD%D0%B8%D1%8F-%D0%BD%D0%B5%D0%B9%D1%82%D1%8A%D0%BD-%D1%81-%D0%BC%D0%B0%D1%80%D0%B8%D1%85%D1%83%D0%B0%D0%BD%D0%B0-%D0%B2-%D0%B4%D0%B2%D0%BE%D1%80%D0%B0-%D0%BD%D0%B0-%D0%B3%D0%B8%D0%BC%D0%BD%D0%B0%D0%B7%D0%B8%D1%8F-%D0%B2-%D0%BF%D1%80%D0%B8%D0%BC%D0%BE%D1%80%D1%81%D0%BA%D0%BE-news770859.html", "text": "Спипаха 18-годишният Нейтън К. с марихуана в двора на училище „Никола Вапцаров” в Приморско. Тази нощ около 01:30 часа ченгетата се натъкнали на младежа в школото, последвал личен обиск и у Нейтън са намерени плик със суха зелена тревна маса, реагираща на марихуана. Общото количество било 12 грама, посочват от пресцентъра на ОД на МВР-Бургас. Малко след това бил претърсен и домът на 18-годишния младеж. Там ченгетата открили от 4 грама от същата трева. Нейтън К. е задържан за срок от 24 часа. По случая е образувано бързо полицейско производство. Сподели:", "date": "2018.08.05", "title": "АКЦИЯ! Спипаха 18-годишния Нейтън с марихуана в двора на гимназия в Приморско"}
{"url": "https://pik.bg/%D0%BF%D0%BE%D1%82%D1%80%D0%B5%D1%81-%D1%85%D1%80%D0%B8%D1%81%D0%B8%D0%BC-%D0%B4%D1%8F%D0%B4%D0%BE-%D1%85%D1%80%D0%B0%D0%BD%D0%B8-%D0%BA%D0%BE%D1%82%D0%BA%D0%B8-%D1%81%D1%8A%D1%81-%D1%81%D1%83%D1%80%D0%BE%D0%B2-%D1%87%D0%B5%D1%80%D0%B5%D0%BD-%D0%B4%D1%80%D0%BE%D0%B1-%D0%BF%D1%8A%D0%BB%D0%B5%D0%BD-%D1%81-%D0%B3%D0%B0%D0%B1%D1%8A%D1%80%D1%87%D0%B5%D1%82%D0%B0-news770903.html", "text": "Пловдивчанка разбуни духовете във Фейсбук, като публикува снимка и пост \"към всички приятели и познати, които обичат животните\". На снимката се вижда едва кретащ дядо, а постът гласи: \"Човекът от снимката купува суров черен дроб и вътре слага извити габърчета. Това е \"ляк\" за котките, както се изрази той!\"... От коментарите става ясно, че действието с черния дроб, пълен с габърчета, се развива в квартал Каменица в Пловдив. Много от съседите на дядото го разпознаха и... не можаха да повярват. Други се възмутиха от дъното на душите си, а трети отправиха открити закани към пловдивчанина. Ето някои от коментарите: \"Съседът ви извършва престъпление по НК, чл. 325, ако го познавате и смятате, че можете, моля обяснете му, че убийството на бездомните животни е престъпление от 2008 година.\" \"Много тъжно, мислих, че поне възрастните хора имат съвест. Трябва да се сигнализира за деянията му и да си понесе заслуженото!\" \"Някой мъж да го респектира, който е от града. Не се подлъгвайте по белите му коси. Милост и прошка за изродите не трябва да има. Аз лично щях да му... покажа... какво е да страдаш.\" \"Стига писахте за богове! Не виждате ли, че никой не наказва никого и затова всеки си прави каквото иска. Ами като сте го видели - действайте! Подайте жалба!\" Сподели:", "date": "2018.08.05", "title": "ПОТРЕС! \"Хрисим\" дядо храни котки със суров черен дроб, пълен с габърчета"}
{"url": "https://pik.bg/%D0%BF%D1%80%D0%BE%D0%B1%D0%BB%D0%B5%D0%BC-%D0%BD%D0%B5-%D0%B5-%D1%8F%D1%81%D0%BD%D0%BE-%D0%BA%D0%BE%D0%B9-%D1%89%D0%B5-%D0%BF%D1%80%D0%B8%D0%B1%D0%B8%D1%80%D0%B0-%D1%80%D0%B5%D0%BA%D0%BE%D0%BB%D1%82%D0%B0%D1%82%D0%B0-%D0%B2%D1%8A%D0%B2-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D1%81%D0%BB%D0%B5%D0%B4-%D0%B1%D1%80%D0%B5%D0%BA%D0%B7%D0%B8%D1%82-news770863.html", "text": "Британският вестник \"Индипендънт\" предупреждава, че британците не искат да работят земеделска работа и не е ясно кой ще прибира реколтата след Брекзит, съобщава БНР. Повечето наети във фермите сега са от Източна Европа, най-вече от България и Румъния, уточнява изданието. След напускането на Европейския съюз ще бъде спряно свободното придвижване на хора и така Великобритания ще се изправи и пред проблема от недостиг на работна ръка и специалисти, анализира \"Индипендънт\". Липсата на земеделски работници се е усетила още тази година. Загнили са тонове от ягодовата реколта, произведена по най-високите технологии, защото няма кой да я прибере.  Критици на Брекзит твърдят, че страната им отчаяно се нуждае от чуждестранни работници и в областта на финансите, медицината и техниката. Сподели:", "date": "2018.08.05", "title": "Проблем! Не е ясно кой ще прибира реколтата във Великобритания след Брекзит"}
{"url": "https://pik.bg/%D0%BE%D1%89%D0%B5-%D0%B5%D0%B4%D0%BD%D0%B0-%D0%B6%D0%B5%D1%80%D1%82%D0%B2%D0%B0-%D0%BD%D0%B0-%D0%BF%D0%BE%D0%B6%D0%B0%D1%80%D0%B8%D1%82%D0%B5-%D0%B2-%D0%B3%D1%8A%D1%80%D1%86%D0%B8%D1%8F-%D0%BE%D1%82-%D0%BC%D0%B8%D0%BD%D0%B0%D0%BB%D0%B0%D1%82%D0%B0-%D1%81%D0%B5%D0%B4%D0%BC%D0%B8%D1%86%D0%B0-news770920.html", "text": "Починала е 55-годишна жена, която бе лекувана в болница в Атина от изгаряния, получени при горските пожари край гръцката столица миналата седмица, съобщава вестник \"Катимерини\". Така броят на жертвите от пожарите в курортното градче Мати и съседното Рафина нарасна на 89 души. Сподели:", "date": "2018.08.05", "title": "Още една жертва на пожарите в Гърция от миналата седмица"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D1%82%D0%BE%D0%BC%D0%B0-%D0%B1%D0%B8%D0%BA%D0%BE%D0%B2-%D1%81-%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%B5%D0%BD-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D0%B0%D1%80%D0%B5%D1%81%D1%82%D0%B0-%D0%BD%D0%B0-%D0%BC%D0%B8%D1%82%D1%8C%D0%BE-%D0%BE%D1%87%D0%B8%D1%82%D0%B5-%D0%B8-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%B8%D1%82%D0%B5-%D0%BC%D1%83-%D0%B2%D1%80%D1%8A-news770895.html", "text": "- Операцията в Бургас и задържането на Димитър Желязков-Очите не мога да коментирам в детайли, тъй като трябва първо от прокуратурата и МВР да се произнесат. Доколкото знам обаче, тази операция е планирана дълго време и добре подготвена, щом има и арести. Сега органите на реда и прокуратурата трябва да се произнесат по случая, но за да се стигне до операция, явно имат събрани достатъчно доказателства. Иначе  твърдо подкрепя подобни акции по Черноморието срещу престъпниците. Надявам се те да продължават и то с още по-голям интензитет. Трябва да се покаже категорично, че държавата няма да позволи на тези, които си дерибействат по Черноморието да продължават да го правят. Партиите също трябва да съдействат в такива ситуации. Важно е, те предварително много добре да знаят с какви точно хора се свързват и да не позволяват да се стига до ситуации, които удрят и по авторитета им. - Митьо Очите не е безизвестен. Той е човек със сериозно криминално минало, фигура в криминалните среди. По-притеснителното е какво правят бивши и настоящи политици в неговото обкръжение при задържането му. Имам предвид общинският съветник от Бургас Бенчо Бенчев и двумандатния бивш депутат от ДПС Несрин Узун. Това повдига много въпроси. - В политически план е недопустимо да се контактува с представители на такъв контингент. Интересно е, например,  какви са били връзките и познанствата между Очите и политиците и как те са се отразили на изборни резултати и за евентуално осигуряване на гласове. Как са уреждали помежду си взаимоотношенията си? Това са неща, които трябва да се проверят. Както от медии и журналисти, така и от ръководствата на самите партии, замесени в скандала. Със сигурност ситуацията е притеснителна. - Да, от БСП наистина реагираха бързо. Това е правилната позиция. Те обаче са длъжни и да проверят работата му и връзките му с Митьо Очите. Бенчев наистина си навлече гнева на ръководството на партията и преди това заради скандала с „Ролс Ройса“ му. Това обаче е ясно, че е по-малкият проблем. Далеч по-сериозно е, че издирван с международна заповед бе хванат с техен общински съветник. Въпросът, на който трябва да се отговори е, доколко Бенчев е действал самостоятелно. - Не е тайна, че има някои съдружия, които открито се коментират по улиците на Бургас. Наясно съм с тази тема. Интересно е, също така,  кога госпожа Нинова е разбрала, че общински съветник на БСП е съдружник с Митьо Очите. Преди да гръмнат всички тези скандали или след това? Елена Йончева се занимава с разследвания. Тя дали е била наясно за съдружието на Бенчев и Очите. В БСП обичат да слагат всички под общ знаменател. Тогава сега, дали и останалите съветници от БСП могат да се смятат за виновни. Защото, според тях, когато общински съветник от ГЕРБ е направил нещо, всички от ГЕРБ са виновни. Сподели:", "date": "2018.08.05", "title": "САМО В ПИК! Тома Биков с ексклузивен коментар за ареста на Митьо Очите и скандалните му връзки с политици: Интересно кога госпожа Нинова е разбрала за съдружника на Бенчо Бенчев"}
{"url": "https://pik.bg/%D1%82%D0%B5%D0%B6%D1%8A%D0%BA-%D0%B8%D0%BD%D1%86%D0%B8%D0%B4%D0%B5%D0%BD%D1%82-%D0%BA%D0%BE%D0%BB%D0%B0-%D1%81%D0%B5-%D0%BE%D0%B1%D1%8A%D1%80%D0%BD%D0%B0-%D0%BF%D0%BE-%D1%82%D0%B0%D0%B2%D0%B0%D0%BD-%D0%BD%D0%B0-%D1%82%D1%80%D0%B0%D0%BA%D0%B8%D1%8F-news770951.html", "text": "Лека кола се преобърна по таван край 30-ия километър на Автомагистрала Тракия в посока Бургас, съобщи \"Фокус\". На мястото на инцидента има полицейски патрул и екип на „Пътна помощ“. Движението в района не е затруднено, но шофьорите трябва да карат с повишено внимание. Интензивно е движението по магистралата към столицата. Сподели:", "date": "2018.08.05", "title": "Тежък инцидент! Кола се обърна по таван на \"Тракия\""}
{"url": "https://pik.bg/%D1%88%D0%BE%D0%BA-%D0%BF%D1%80%D0%B5%D0%B4%D0%B8-%D0%BC%D0%B8%D0%BD%D1%83%D1%82%D0%B8-%D0%BC%D1%8A%D0%B6-%D1%81%D0%B5-%D1%85%D0%B2%D1%8A%D1%80%D0%BB%D0%B8-%D0%BE%D1%82-%D0%BC%D0%BE%D1%81%D1%82-%D0%B2-%D0%B1%D1%83%D1%80%D0%B3%D0%B0%D1%81-news770900.html", "text": "От най-високата част на надлеза, преминаващ покрай бул. „Иван Вазов” , там, където започва ул. „Гладстон”, току-що е скочил човек, съобщава \"Флагман\". Виждаме тялото, което е в предсмъртна агония. Затова съобщават очевидци на трагедията, които са чакали на автобусната спирка. Сподели:", "date": "2018.08.05", "title": "ШОК ПРЕДИ МИНУТИ! Мъж се хвърли от мост в Бургас!"}
{"url": "https://pik.bg/%D0%B1%D0%B5%D0%B7%D0%B0%D0%BF%D0%B5%D0%BB%D0%B0%D1%86%D0%B8%D0%BE%D0%BD%D0%B5%D0%BD-%D1%83%D1%81%D0%BF%D0%B5%D1%85-%D0%BD%D0%B0-%D0%B3%D1%80%D0%B0%D0%B6%D0%B4%D0%B0%D0%BD%D0%B8%D1%82%D0%B5-news770948.html", "text": "Манчестър Сити спечели за пети път трофея „Къмюнити Шийлд“. „Гражданите“ се наложиха с 2:0 срещу Челси на „Уембли“. И двата гола за „небесносните“ отбеляза Серхио Агуеро. Манчестър Сити имаше пълна доминация на терена в 96-ия сблъсък в историята на „Къмюнити Шийлд“. Маурицио Сари дебютира начело на Челси, но продължава да бъде без спечелено отличие в своята кариера, предава Гонг.бг. Манчестър Сити имаше доминация през по-голямата част от мача, а пресата на Челси не работеше. Рияд Марез отправи коварен удар в 10-та минута, но той бе блокиран от защитник на Челси. Манчестър Сити поведе в резултата в 13-та минута. Фил Фодън направи добър пробив, след което подаде към Серхио Агуеро, който бе оставен непокрит. Антонио Рюдигер закъсня при покриването на Агуеро, което позволи на аржентинеца с прецизен удар от границата на наказателното поле на Челси да вкара топката в долния ляв ъгъл на вратата на Уили Кабайеро. Жоржиньо допусна груба грешка в 24-та минута, когато загуби топката и позволи на Манчестър Сити да организира бърза атака. Топката попадна в Лерой Сане, който изскачаше сам срещу Кабайеро, но първото му докосване бе лошо и позволи на вратаря на Челси да я улови. Алваро Мората отправи диагонален удар в 25-та минута, но не намери целта. Шест минути по-късно Педро Родригес комбинира с Хъдсън-Одой, който шутира, но неточно в аут. Хъдсън-Одой направи добър пробив в 34-та минута, когато финтира Уолкър и стреля, но Клаудио Браво успя да спаси. Манчестър Сити организира хубава контраатака в 36-та минута. Бернардо Силва пусна отличен пас към Рияд Марез, но той не успя добре да овладее топката и това позволи на Давид Луис да му отнеме топката. В добавеното време на първата част Клаудио Браво не прецени летежа на една топка, която го прехвърли, но все пак вратарят на Манчестър Сити успя да реагира, да се върне и да улови топката. Жоржиньо допусна нова грешка в 47-та минута. Серхио Агуеро напредна и стреля от границата на наказателното поле на Челси, но неточно в аут. Манчестър Сити организира нова страхотна атака в 50-та минута, когато Фил Фодън пусна отличен пас към Серхио Агуеро, който излезе сам срещу Уили Кабайеро. Нападателят се забави със завършващия удар и в крайна сметка от малък ъгъл стреля в аут. Серхио Агуеро комбинира с Фил Фодън в 52-та минута, след което младокът стреля, но Уили Кабайеро внимаваше и спаси. Манчестър Сити удвои своята преднина в 58-та минута. Джон Стоунс отне топката в половината на Манчестър Сити, след което комбинира с Илкай Гюндоган. Германският полузащитник напредна и подаде към Бернардо Силва, който пусна извеждащ пас зад Серхио Агуеро, който се измъкна зад гърба на Давид Луис, след което вкара топката във вратата на Уили Кабайеро. Педро Родригес се опита да изненада Клаудио Браво с удар от разстояние в 65-та минута, но топката не намери очертанията на вратата на Манчестър Сити. Манчестър Сити организира нова много добра атака в 66-та минута. Бернардо Силва подаде към Рияд Марез, който стреля от дъгата на наказателното поле на Челси, но изпрати топката встрани от левия стълб на вратата на Уили Кабайеро. Серхио Агуеро можеше да оформи своя хеттрик в 72-та минута, когато след центриране в наказателното поле на Челси, аржентинският нападател бе оставен непокрит и стреля от въздуха, но Уили Кабайеро спаси. Манчестър Сити направи нов много сериозен пропуск в 79-та минута, когато Серхио Агуеро подаде към Браим Диас, който финтира Маркос Алонсо и стреля, но встрани от левия стълб на вратата на Кабайеро. Габриел Жезус направи много сериозен пропуск в 84-та минута, а Кабайеро спаси удара му. Челси можеше да отбележи почетен гол в 89-та минута. Рос Баркли направи добър пробив и навлезе в наказателното поле на Манчестър Сити, след което центрира остро, но Клаудио Браво се хвърли решаващо в краката на Тами Ейбрахам и не позволи на нападателя да стреля. След това Николас Отаменди изби топката от краката на Виктор Моузес и не позволи на нигерийския футболист да отправи удар. Манчестър Сити можеше да стигне до още по-убедителен успех. В добавеното време на срещата първо Браим Диас, а след това Илкай Гюндоган пропуснаха да вкарат. По този начин Манчестър Сити спечели за пети път трофея. След като пет поредни години носителите на Купата на Англия печелеха трофея „Къмюнити Шийлд“, този път шампионът във Висшата лига триумфира с отличието. Така Манчестър Сити спечели за пети път \"Къмюнити Шийлд\", а Челси остава с четири успеха. Маурицио Сари не успя да стане първият мениджър в Премиършип след Дейвид Мойс, който успява да спечели трофей в първия си мач. Колегата му от Сити Пеп Гуардиола в същото време успя да попълни богатата си колекция от награди и в Англия не е печелил само Купата на Футболната асоциация. Сити за последно спечели \"Къмюнити Шийлд\" през 2012 г. след победа именно над Челси с 3:2 на \"Вила Парк\". Лондонският тим е вдигал този трофей за последно през 2009 г. след успех над Манчестър Юнайтед с 4:1 Сити вече има три поредни победи на \"Уембли\" - предните бяха срещу Тотнъм от първенството през април и срещу Арсенал през февруари във финала за Купата на Лигата. Агуеро вече има седем гола в последните шест мача срещу Челси, включително хеттрик през април 2016. Сподели:", "date": "2018.08.05", "title": "Безапелационен успех на \"гражданите\""}
{"url": "https://pik.bg/%D1%81%D1%8A%D0%B1%D0%BE%D1%80-%D0%BD%D0%B0-%D0%B1%D0%B5%D1%81%D0%B0%D1%80%D0%B0%D0%B1%D1%81%D0%BA%D0%B8%D1%82%D0%B5-%D0%B1%D1%8A%D0%BB%D0%B3%D0%B0%D1%80%D0%B8-%D0%B8%D0%BC%D0%B0-%D0%BA%D0%BE%D0%BD%D1%82%D0%B0%D0%BA%D1%82-%D1%81%D0%B5-%D0%BF%D1%80%D0%BE%D0%B2%D0%B5%D0%B4%D0%B5-%D0%B2-%D0%BC%D0%BE%D0%BB%D0%B4%D0%BE%D0%B2%D0%B0-news770945.html", "text": "Събор на бесарабските българи \"Има контакт-2018\" се проведе за първи път в молдовския град Твърдица, в район Тараклия. \"Има контакт\" е традиционна среща на младежи-българи, която се провежда през първата седмица на месец август от младежки клуб \"Актив\", Одеса, и обществена организация \"Конгрес на българите в Украйна\". По думите на инициатора на мероприятието, председателя на клуба \"Актив\" Алексей Куцарев, идеята за събирането на младите хора е за нови запознанства, както и срещи със стари приятели. Важни са и топлите връзки между младежите и духовното им единство. \"Границата, която е между Украйна и Молдова, не бива да ни разделя, ние имаме едни корени, един манталитет и култура и трябва да се държим заедно. Затова и мотото на единадесетия събор в Твърдица е \"Съединението прави силата\", каза Куцарев. Преди да се започне основната част на събирането, младите хора запалиха свещи на чешмата \"Свети Георги\" за здраве, благополучна и продуктивна среща. Програмата на двудневния събор (4-5 август) включваше интелектуални игри и състезания по сила и ловкост, песни до огъня, дискотека и много други весели моменти. Участниците задължително трябваше да са облечени в български народни носии, каза един от организаторите на срещата, Екатерина Арикова от танцов състав \"Твърдишка младост\". Тя благодари специално за подкрепата в организацията на събора на кметството и икономическите агенти на град Твърдица. В събора взеха участие около 150 млади хора от Одеска област, Арцизки, Тарутински и Болградски район на Украйна и градовете Тараклия, Твърдица, село Стояновка, Република Молдова, и село Паркани, в молдовската сепаратистка област Приднестровие, и двама българи от Варна, Република България. Всички участници получиха от организаторите сертификати за участието в събора \"Има контакт\". Следващият \"контакт\" на младите бесарабски българи ще бъде в село Бабата, в Арцизки район, Украйна, тъй като представителите на това населено място бяха най-активни по време на събора. Сподели:", "date": "2018.08.05", "title": "Събор на бесарабските българи \"Има контакт\" се проведе в Молдова"}
{"url": "https://pik.bg/%D0%B0%D0%B2%D0%B0%D1%80%D0%B8%D1%8F-%D1%81%D0%B8%D0%BC%D0%B5%D0%BE%D0%BD%D0%BE%D0%B2%D1%81%D0%BA%D0%B8%D1%8F%D1%82-%D0%BB%D0%B8%D1%84%D1%82-%D1%81%D0%BF%D1%80%D1%8F-%D0%B7%D0%B0-%D0%BF%D0%BE%D0%B2%D0%B5%D1%87%D0%B5-%D0%BE%D1%82-%D1%87%D0%B0%D1%81-%D0%BE%D1%81%D1%82%D0%B0%D0%B2%D0%B8-%D1%85%D0%BE%D1%80%D0%B0%D1%82%D0%B0-%D0%B1%D0%BB%D0%BE%D0%BA%D0%B8%D1%80%D0%B0%D0%BD%D0%B8-%D0%B2%D1%8A%D0%B2-%D0%B2%D1%8A%D0%B7%D0%B4%D1%83%D1%85%D0%B0-news770901.html", "text": "Проблемът е технически, коментираха лаконично от \"Витоша ски\", предаде БНТ. Преди броени минути лифта тръгна отново. За повече от час Симеоновският лифт на Витоша спря и много хора останаха блокирани във въздуха, сигнализираха наши зрители. Сподели:", "date": "2018.08.05", "title": "АВАРИЯ! Симеоновският лифт спря за повече от час! Остави хората блокирани във въздуха"}
{"url": "https://pik.bg/%D0%B1%D1%83%D1%85%D0%B0%D0%BB%D0%BA%D0%B8-%D0%BA%D1%8A%D1%80%D0%B2%D0%B0%D0%B2-%D0%B5%D0%BA%D1%88%D1%8A%D0%BD-%D0%BF%D0%BE%D1%81%D1%80%D0%B5%D0%B4-%D0%BD%D0%BE%D1%89-%D0%B2-%D1%85%D0%B0%D0%BB%D0%BA%D0%B8%D0%B4%D0%B8%D0%BA%D0%B8-news770861.html", "text": "21-годишен мъж, бе пребит на пътя между Солун и Неа Мудания в петък вечер от група нападатели, единият от които носил бухалка, бе освободен от болницата „Агиос Павлос“ в събота, съобщава \"Български новини\". Нападението се случи скоро след 11 часа в петък, а мъжът е бил прехвърлен в болницата с линейка, където медиците са решили, че неговите наранявания не са сериозни. Сподели:", "date": "2018.08.05", "title": "БУХАЛКИ! Кървав екшън посред нощ в Халкидики"}
{"url": "https://pik.bg/%D1%86%D0%B2%D0%B5%D1%82%D0%B0-%D0%BA%D0%B0%D1%80%D0%B0%D1%8F%D0%BD%D1%87%D0%B5%D0%B2%D0%B0-%D0%BD%D0%B0-%D0%BF%D1%80%D0%B5%D0%B4%D0%B5%D0%BB%D0%B0-%D0%B7%D0%B0-%D1%82%D1%8A%D1%80%D0%B6%D0%B5%D1%81%D1%82%D0%B2%D0%B5%D0%BD%D0%BE%D1%82%D0%BE-%D0%BE%D1%82%D0%B1%D0%B5%D0%BB%D1%8F%D0%B7%D0%B2%D0%B0%D0%BD%D0%B5-%D0%BD%D0%B0-115-%D0%B0%D1%82%D0%B0-%D0%B3%D0%BE%D0%B4%D0%B8%D1%88%D0%BD%D0%B8%D0%BD%D0%B0-%D0%BE%D1%82-%D0%B8%D0%BB%D0%B8%D0%BD%D0%B4%D0%B5%D0%BD%D1%81%D0%BA-news770897.html", "text": "Председателят на Народното събрание Цвета Караянчева участва в тържественото отбелязване на 115-ата годишнина от избухването на Илинденско-Преображенското въстание в местността „Предел“. Председателят на парламента прие рапорта на началника на почетния караул и произнесе слово по повод годишнината. Тук, на това свято място, където природата е вдълбала проход между Рила и Пирин, потомците на илинденци се събират, за да покажат на цял свят, че България е неделима, заяви Цвета Караянчева. На този мемориал – пантеон на гордостта, храбростта и саможертвата, се прекланяме пред подвига на дедите ни, врекли се в каузата на освобождението и положили костите си пред олтара на Отечеството, подчерта тя. Не с покруса и жажда за мъст посрещаме 115-та годишнина от избухването на въстанието, а с песен, която зарежда и пречиства, която изцелява и просветлява умовете и сърцата ни, допълни Цвета Караянчева. Председателят на парламента отбеляза, че през 1903-та, в разгара на лятото, 27 години след Априлската епопея, десетки хиляди българи от Охрид до Странджа и от Рила до Бяло море захвърлят сърпа и ралото, перото и писалката, за да препашат пушки и саби и да тръгнат на кървава жътва. Едно велико общобългарско дело превръща Илинден в учебник по храброст и мъченичество, подчерта тя. И ако днес говорим за ясна европейска перспектива на Балканите, то е защото героите на Илинден са ни освободили от комплексите на миналото и са открили взора ни за бъдещето, отбеляза председателят на Народното събрание. Народни представители, кметове, потомци на загиналите отрупаха монумента с венци и цветя, а Неврокопският митрополит Серафим отслужи заупокойна литургия. Сподели:", "date": "2018.08.05", "title": "Цвета Караянчева на Предела за тържественото отбелязване на 115-ата годишнина от Илинденско-Преображенското въстание"}
{"url": "https://pik.bg/%D1%82%D0%BB%D1%8A%D1%81%D1%82%D0%B8-%D0%BF%D0%B0%D1%87%D0%BA%D0%B8-%D0%BD%D0%B8%D0%BA%D0%BE%D0%BB%D0%B5%D1%82%D0%B0-%D1%87%D1%83%D0%BF%D0%B8-%D1%80%D0%B5%D0%BA%D0%BE%D1%80%D0%B4%D0%B8-%D0%B2%D0%BB%D0%B8%D0%B7%D0%B0-%D0%B2%D1%8A%D0%B2-%D0%B2%D0%B8%D0%BF-%D0%B1%D1%80%D0%B0%D0%B4%D1%8A%D1%80-%D1%81%D1%80%D0%B5%D1%89%D1%83-350-%D0%B1%D0%BE%D0%BD%D0%B0-news770909.html", "text": "Николета Лозанова със сигурност ще е един от основните играчи във ВИП Брадър наесен, пише Хотарена.нет. Вероятната причина красавицата да приема офертата е рекордно високият хонорар в размер на 350 000 лева, който продуцентите са убедени , че НиЛо заслужава, тъй като с появата си ще вдигне рейтинга до небесата. Още от миналия сезон вървят спекулации за участието на Николета в шоуто, но досега тя нито веднъж не е коментирала слуховете. Дори миналата година клюките я „назначиха“ за водеща на предаването. В последната година Николета рядко се задържа в България, а отсъствията си от страната миската обяснява с това, че от всяка точка на света може да управлява бизнеса си. Само преди ден топ звездите на Визаж представиха актуалните тенденции в плажното облекло с марка NL4YOU, с които Лозанова вече нажежи социалните мрежи. Сподели:", "date": "2018.08.05", "title": "ТЛЪСТИ ПАЧКИ! Николета чупи рекорди, влиза във \"ВИП Брадър\" срещу 350 бона"}
{"url": "https://pik.bg/%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D0%B2%D0%BB%D0%B0%D1%81%D1%82%D0%B8%D1%82%D0%B5-%D0%B2-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%BE%D0%B1%D0%B2%D0%B8%D0%BD%D0%B8%D1%85%D0%B0-%D1%8F%D0%BF%D0%BE%D0%BD%D0%B8%D1%8F-%D1%87%D0%B5-%D0%BF%D1%80%D0%BE%D0%B8%D0%B7%D0%B2%D0%B5%D0%B6%D0%B4%D0%B0-%D0%BF%D0%BB%D1%83%D1%82%D0%BE%D0%BD%D0%B8%D0%B9-news770840.html", "text": "Комитетът на Северна Корея за Азиатско-тихоокеанския регион разкритикува японските власти за техните „ядрени амбиции“, съобщава Regnum, цитирани от „Фокус“. Съответният доклад е публикуван в навечерието на годишнината от атомната бомбардировка над Хирошима, която САЩ извършват на 6 август 1945. Северна Корея твърди, че Япония се представя като единствената жертва на атомна бомбардировка на света, но при това в течение на дълги години се стреми да стане ядрена държава. От Пхенян напомнят, че Япония е единствената на света страна, с изключение на петте постоянни членове на Съвета за сигурност на ООН, която произвежда на своя територия плутоний чрез преработка на гориво за АЕЦ. Във връзка с това Комитетът на Северна Корея смята, че създаването на пълноценен ядрен арсенал в Япония и глобалната ядрена катастрофа са просто въпрос на време. Сподели:", "date": "2018.08.05", "title": "НАПРЕЖЕНИЕ! Властите в Северна Корея обвиниха Япония, че произвежда плутоний"}
{"url": "https://pik.bg/%D1%81%D0%BF%D0%B8%D0%BF%D0%B0%D1%85%D0%B0-%D1%88%D0%BE%D1%84%D1%8C%D0%BE%D1%80-%D1%81-%D0%BD%D0%B0%D0%B4-2-%D0%BF%D1%80%D0%BE%D0%BC%D0%B8%D0%BB%D0%B0-%D0%B0%D0%BB%D0%BA%D0%BE%D1%85%D0%BE%D0%BB-%D0%B2%D1%8A%D0%B2-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%BE-news770868.html", "text": "Полицията във Врачанско е заловила пиян шофьор да управлява „Фиат Олиз“, съобщава „Конкурент“, като се позовава на информация от ОД на МВР Враца. Уточнява се, че нарушението е констатирано около 01:40 часа тази сутрин. 37-годишният С.Н. бил спрян за проверка, а уредът отчел 2.02 промила алкохол. Съставен му акт и му е издаден талон за кръвна проба. Пияният водач е изтерзнял в ареста от погълнания около литър концентриран алкохол, тъй като е бил задържан с мярка до 24 часа, допълват от полицията. Сподели:", "date": "2018.08.05", "title": "Спипаха шофьор с над 2 промила алкохол във Врачанско"}
{"url": "https://pik.bg/%D0%BF%D1%8A%D1%80%D0%B2%D0%B8-%D0%BF%D0%BE%D0%B4%D1%80%D0%BE%D0%B1%D0%BD%D0%BE%D1%81%D1%82%D0%B8-%D1%86%D0%B5%D0%BB%D1%83%D0%BD%D0%B0%D1%82-%D0%BE%D1%82-%D0%B3%D0%BE%D1%81%D0%BF%D0%BE%D0%B4---%D0%B1%D1%83%D1%80%D0%B3%D0%B0%D0%B7%D0%BB%D0%B8%D1%8F%D1%82%D0%B0-%D1%81%D0%BA%D0%BE%D1%87%D0%B8%D0%BB-%D0%BE%D1%82-%D0%BC%D0%BE%D1%81%D1%82-%D0%B5-%D0%B6%D0%B8%D0%B2-%D1%80%D0%B0%D0%B7%D0%BC%D0%B8%D0%BD%D0%B0%D0%BB-%D1%81%D0%B5-%D0%BD%D0%B0-%D0%BA%D0%BE%D1%81%D1%8A-news770911.html", "text": "Млад бургазлия е мъжът, който скочи около 14 часа днес от най-високата част на моста на бул. „Иван Вазов”, предава Флагман.бг. Самоубиецът буквално се разминал на косъм от смъртта и само високите храсти, намиращите се по наклона към жп линията, са го спасили. „Хората от близката спирка са го видели точно в момента, когато се е качил на парапета. Чухме виковете им за помощ. Като отидохме на място видяхме човека да лежи в безпомощно състояние , буквално в предсмъртна агония. Веднага се обадих на тел. 112. Спешните екипи реагираха изключително бързо. В рамките на няколко минути на място пристигнаха полицаи и жандармерия, както и медицински екип, който установи, че мъжът е жив, но по му тяло имаше наранявания и целият кървеше”, разказа служител на БДЖ. Мястото е изключително стръмно, вероятно след скока мъжът се е търкалял надолу и се е заклещил в храстите, благодарение на което живее втори живот. При ударите той изпаднал в безсъзнание, медицинският екип е успял да го освести и да го изправи на крака. Младият бургазлия изглеждаше видимо неадекватен , вероятно от травмите и шока, който е преживял. Той е откаран с линейка до УМБАЛ-Бургас, за да му направят пълни изследвания и да стане ясно какво е състоянието му. Сподели:", "date": "2018.08.05", "title": "ПЪРВИ ПОДРОБНОСТИ! Целунат от Господ - бургазлията, скочил от мост, е жив! Разминал се на косъм със смъртта (СНИМКИ)"}
{"url": "https://pik.bg/%D0%BE%D1%89%D0%B5-%D0%B8%D0%B7%D0%B4%D0%B8%D1%80%D0%B2%D0%B0%D1%82-%D1%88%D0%BE%D1%84%D1%8C%D0%BE%D1%80%D0%B0-%D0%B7%D0%B0%D0%B1%D0%B8%D0%BB-%D0%BA%D0%BE%D0%BB%D0%B0%D1%82%D0%B0-%D1%81%D0%B8-%D0%B2-%D0%BF%D0%B5%D0%BA%D0%B0%D1%80%D0%BD%D0%B0-%D0%B2-%D0%B1%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4-news770913.html", "text": "Продължава издирването на шофьора, който в събота се заби в пекарна в Благоевград и избяга. С него в колата е имало и дете. При катастрофата по чудо няма пострадали, въпреки че в този момент търговският обект е работел. Малко след инцидента жена отишла при полицаите и опитала да поеме вината за случилото се. Въпреки това, от МВР продължават да търсят мъжа, който е седял зад волана. Сподели:", "date": "2018.08.05", "title": "Още издирват шофьора, забил колата си в пекарна в Благоевград"}
{"url": "https://pik.bg/%D1%82%D0%B5%D0%BD%D1%8A%D1%82-%D0%BE%D1%82-%D0%B7%D0%B5%D0%BB%D0%B5%D0%BD%D1%87%D1%83%D1%86%D0%B8-%D0%B5-%D0%BF%D0%BE-%D0%BF%D1%80%D0%B8%D0%B2%D0%BB%D0%B5%D0%BA%D0%B0%D1%82%D0%B5%D0%BB%D0%B5%D0%BD-%D0%BE%D1%82-%D0%BF%D0%BE%D0%BB%D1%83%D1%87%D0%B5%D0%BD%D0%B8%D1%8F-%D0%BD%D0%B0-%D1%81%D0%BB%D1%8A%D0%BD%D1%86%D0%B5-news770855.html", "text": "Много хора в летните дни обичат да се пекат на слънце, за да получат . Ново изследване обаче показа, че препоръчваните пет порции плодове и зеленчуци дневно придават на кожата много по-хубав и здрав вид от слънчевите бани, съобщи в. \"Дейли телеграф\". Учени от университетите на и установиха, че зеленчуци като моркови и броколи, и плодове като пъпеша предизвикват промяна в пигментацията на кожата и тя изглежда много по-добре, съобщава БТА. и от ярко оцветените плодове и зеленчуци придават на кожата златист нюанс, докато от слънцето тя покафенява. За изследването учените накараха 60 доброволци да оценят по привлекателност лица с пигментация, дължаща се на каротиноиди, или с меланиново оцветяване, причинено от слънцето. Повече от три-четвърти от тях са казали, че сияещата от плодове и зеленчуци кожа е много по-красива от почернялото от слънце лице. Плодовете и зеленчуците съдържат и антиоксиданти, които . Според учените сияещата от ефекта на и кожа изпраща допълнителен сигнал за здраве на потенциалните партньори и увеличава привлекателността. Храните с най-високо съдържание на са сладките картофи, морковите, доматения сок, тиквата, спанакът, броколите. хубав тен Лийдс Сейнт Андрюс Червените жълти пигменти поддържат кожата млада, докато слънцето я състарява преждевременно плодовете зеленчуците каротеноиди Сподели:", "date": "2018.08.05", "title": "Тенът от зеленчуци е по-привлекателен от получения на слънце"}
{"url": "https://pik.bg/%D1%87%D1%83%D0%BC%D0%B0%D1%82%D0%B0-%D1%81%D0%B5-%D0%B7%D0%B0%D0%B2%D1%8A%D1%80%D0%BD%D0%B0-%D0%BD%D0%B0%D0%B9-%D0%BC%D0%B0%D0%BB%D0%BA%D0%BE-13-%D0%B4%D1%83%D1%88%D0%B8-%D0%B7%D0%B0%D1%80%D0%B0%D0%B7%D0%B5%D0%BD%D0%B8-%D1%81-%D0%B5%D0%B1%D0%BE%D0%BB%D0%B0-%D0%B2-%D0%BA%D0%BE%D0%BD%D0%B3%D0%BE-news770842.html", "text": "Най-малко 13 души са се заразили с ебола в Демократична република Конго, предаде „Ройтерс“, цитирана от БНР. Агенцията се позовава на изявление на здравното министерство на страната. Потвърдените жертви на хеморагичната треска са 13, от които трима са загинали. Предполага се обаче, че общо загиналите са 33, се посочва в изявлението. Предполагаеми случаи на зараза са регистрирани в провинциите Северно Киву и съседната Итури. Потвърдени са три случая в Бени, на около 70 км от границата с Уганда. Последната поява на болестта беше обявена една седмица, след като правителството на Демократична република Конго обяви края на епидемия в Северозападната част на страната, при която също са загинали 33 души. Здравните власти нямат данни за връзка между двете епидемии. Сподели:", "date": "2018.08.05", "title": "ЧУМАТА СЕ ЗАВЪРНА! Най-малко 13 души заразени с ебола в Конго"}
{"url": "https://pik.bg/%D1%80%D0%B5%D0%B0%D0%BB-%D0%BC%D0%B0%D0%B4%D1%80%D0%B8%D0%B4-%D1%81-%D0%BF%D1%8A%D1%80%D0%B2%D0%B8-%D1%83%D1%81%D0%BF%D0%B5%D1%85-%D0%BE%D1%82-%D0%BD%D0%B0%D1%87%D0%B0%D0%BB%D0%BE%D1%82%D0%BE-%D0%BD%D0%B0-%D0%BB%D1%8F%D1%82%D0%BD%D0%B0%D1%82%D0%B0-%D1%81%D0%B8-%D0%BF%D0%BE%D0%B4%D0%B3%D0%BE%D1%82%D0%BE%D0%B2%D0%BA%D0%B0-news770832.html", "text": "Европейският клубен шампион Реал (Мадрид) регистрира първи успех от началото на лятната си подготовка. Четири дни след като загуби с 1:2 от Манчестър Юнайтед в Маями, Реал победи шампионът на Италия Ювентус с 3:1 за първия си успех в тазгодишното издание на международния приятелски турнир „Интернешънъл Чемпиънс Къп“. В 12-ата минута Ювентус поведе, след като Дани Карвахал си вкара автогол. В 39-ата минута Гарет Бейл възстанови равенството с удар от границата на наказателното поле. В самото начало на втората част Реал направи и обрат в резултата, след като Марко Асенсио вкара гол за 2:1. Девет минути по-късно Асенсио с втория си гол в мача оформи крайното 3:1 за Реал. Сподели:", "date": "2018.08.05", "title": "Реал (Мадрид) с първи успех от началото на лятната си подготовка"}
{"url": "https://pik.bg/%D0%B3%D0%BE%D1%80%D0%B5%D1%89%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%BC%D0%B8%D1%82%D1%8C%D0%BE-%D0%BE%D1%87%D0%B8%D1%82%D0%B5-%D0%BE%D0%BF%D0%B8%D1%82%D0%B0%D0%BB-%D0%B4%D0%B0-%D1%81%D0%B5-%D0%B8%D0%B7%D0%BC%D1%8A%D0%BA%D0%BD%D0%B5-%D0%B7%D0%B0%D0%B2%D0%B8%D0%BD%D0%B0%D0%B3%D0%B8-%D1%81-%D0%BD%D0%B0%D0%B9-%D0%BC%D0%BB%D0%B0%D0%B4%D0%B0%D1%82%D0%B0-%D1%81%D0%B8-%D0%BB%D1%8E%D0%B1%D0%BE%D0%B2%D0%BD%D0%B8%D1%86%D0%B0-news770902.html", "text": "Димитър Желязков-Очите е поел часове преди специализираната операция на ГДБОП към Турция заедно с най-младата от многобройните си любовници, съобщи „Флагман“. Изданието се позовава на свой източник, който знае кои са задържаните в истанбулския хотел вчера на разсъмване. Според информацията, момичето е на 24 години и към момента е фаворитка за сърцето на ъндърграунд боса, заради което Очите й купил луксозен апартамент в сградата, обявена за архитектурно бижу за 2016 година – стъкленият небостъргач срещу Пантеона на Морската градина в Бургас. Това лято Желязков често бе засичан със свитата си от бодигардове да навестява красавицата в общото им жилище. Тя и още една жена са сред задържаните по пижами в хотел \"Рамада\". Според „Флагман“, задържаните в хотел „Рамада” в Истанбул са били общо седем с Димитър Желязков-Очите, който е откаран в турски затвор, за да се реши съдбата му чрез съдебно дело за екстрадиране. Другите шестима са докарани директно в Бургас през ГКПП „Капитан Андреево”. Това са зам.-председателят на Общинския съвет в Бургас Бенчо Бенчев, бившият депутат от ДПС Несрин Узун, с когото двамата са близки приятели и бизнес партньори от много години, шофьорът на Бенчев – Йовчо Делчев, шофьорът на Митьо Очите - Милко Бомбето, любовницата на Очите, както и още една жена, чиято самоличност все още остава неизвестна. Сподели:", "date": "2018.08.05", "title": "ГОРЕЩИ РАЗКРИТИЯ! Митьо Очите опитал да се измъкне завинаги с най-младата си любовница"}
{"url": "https://pik.bg/%D0%B3%D1%8A%D1%80%D1%86%D0%B8%D1%8F-%D0%B5-%D0%B3%D0%BE%D1%82%D0%BE%D0%B2%D0%B0-%D0%B4%D0%B0-%D1%80%D0%B0%D1%82%D0%B8%D1%84%D0%B8%D1%86%D0%B8%D1%80%D0%B0-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5%D1%82%D0%BE-%D1%81-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%B7%D0%B0-%D0%B8%D0%BC%D0%B5%D1%82%D0%BE-news770808.html", "text": "Председателят на парламентарната комисия на гръцкия парламент и член на управляващата партия СИРИЗА Костас Дузинас заяви, че страната „има пълно намерение“ да ратифицира споразумението с Македония за името, пише Ekathimerini, цитирани от \"Фокус\". „Ако руснаците продължат да се опитват да го дерайлират, реакцията ще бъде силна“, заяви Дузинас, обръщайки внимание на гръцкото решение да изгони двама руски дипломати заради предполагаемия им опит да подкопаят споразумението с Македония. Същевременно вицепредседателят на младшия партньор в гръцкото коалиционно правителство – партия „Независими Гърци“ Панос Сгуридис обвини Москва, че се меси в процеса на приемането на договора, макар и неговата партия да е също против споразумението. „Важно е гръцкия национален суверенитет да бъде защитен“, убеден е той. Сподели:", "date": "2018.08.05", "title": "Гърция е готова да ратифицира споразумението с Македония за името"}
{"url": "https://pik.bg/%D0%BA%D0%B8%D0%BB%D0%BE%D0%BC%D0%B5%D1%82%D1%80%D0%B8%D1%87%D0%BD%D0%B0-%D1%82%D0%B0%D0%BF%D0%B0-%D0%BD%D0%B0-%D0%B3%D0%BA%D0%BF%D0%BF-%E2%80%9E%D0%BC%D0%B0%D0%BA%D0%B0%D0%B7%D0%B0%E2%80%9C-%D0%BE%D1%82-%D1%80%D0%B0%D0%BD%D0%BD%D0%B8%D1%82%D0%B5-%D1%87%D0%B0%D1%81%D0%BE%D0%B2%D0%B5-%D0%B4%D0%BD%D0%B5%D1%81-news770862.html", "text": "Румънци и ранобудни българи оформиха двукилометрова опашка на „Маказа“ още преди 07:00 часа днес, съобщава 24rodopi.com Такава е била обстановката на ГКПП „Маказа“ още в 06:55 часа тази сутрин. Колоната е биба образувана от автомобилите на ранобудни нашенци, които са тръгнали за ден на плаж, и румънските туристи. Чака се минимум час. В 07.30 часа на изход България са работили две гишета. Интензивен е трафикът от Кърджали към граничния пункт. Сподели:", "date": "2018.08.05", "title": "Километрична тапа на ГКПП „Маказа“ от ранните часове днес"}
{"url": "https://pik.bg/%D0%B7%D0%B0%D0%B4%D1%8A%D1%80%D0%B6%D0%B0%D1%85%D0%B0-8-%D0%B4%D0%B8%D0%BB%D1%8A%D1%80%D0%B8-%D1%81%D0%BD%D0%B0%D0%B1%D0%B4%D1%8F%D0%B2%D0%B0%D0%BB%D0%B8-%D1%81%D0%BB%D1%8A%D0%BD%D1%87%D0%B0%D0%BA%D0%B0-%D1%81-%D0%BD%D0%B0%D1%80%D0%BA%D0%BE%D1%82%D0%B8%D1%86%D0%B8-%D0%B5%D0%BA%D1%81%D1%82%D0%B0%D0%B7%D0%B8-%D0%B8-%D0%BC%D0%B0%D1%80%D0%B8%D1%85%D1%83%D0%B0%D0%BD%D0%B0-news770847.html", "text": "В резултат на съвместните полицейски действия на служители от Районно управление – Несебър и Главна дирекция \"Национална полиция\" са установени и задържани осем мъже за притежаване и разпространение на наркотични вещества на територията на Слънчев бряг, както следва : - около 03.00 ч. на 03.08.т.г. в района на х-л «Кубан» са задържани : нигерийските гражданини А.Т. и О.О. и малийския гражданин А.М. Намерени и иззети са три розови хапчета / точния състав на които е в процес на изясняване, но вероятно се касае за екстази/ и 11 свивки с марихуана. Мъжете са задържани със заповеди за задържане за срок до 24 ч. По случая е образувано бързо полицейско производство. - около 10.00 ч. на 03.08.т.г. е извършена претърсване в апартамент в Слънчев бряг, обитаван от криминално проявения и осъждан В.П., 29-годишен от Стара Загора. Намерени и иззети са три найлонови топки с диаметър около 10 см., съдържащи суха зелена тревна маса / канабис/ и саморъчно свита цигара с канабис, като общото тегло на намереното наркотично вещество е около 400 гр. В.П. е задържан с полицейска заповед за срок до 24 часа. По случая е образувано бързо полицейско производство за притежаване на наркотици. - около 13.30 ч. на 03.08.т.г. в района на автогарата в Слънчев бряг е извършена проверка на 38 годишния Г.К. от Русе. Намерени и иззети са три свивки със зелена суха тревна маса / канабис/ и два полиетиленови плика с бяло кристалообразно вещество / метамфетамин/. Г.К. е задържан с полицейска заповед за срок до 24 часа. По случая е образувано бързо полицейско производство. - на 03.08.т.г. в района на култов ресторант в Слънчев бряг е задържан криминално проявения и осъждан Й.И., 49 годишен от София. Открит и иззет е найлонов плик с бяло-жълто кристалообразно вещество / метамфетамин/ с тегло около 15 гр. При извършено претърсване на обитаваната от Й.И. квартира, е намерен полиетиленов плик с бяло кристалообразно вещество / амфетамин/. Й.И. е задържан за срок от 24 часа. Събраните срещу 49 годишния софиянец данни за притежаване и разпространение на наркотични вещества са докладвани в Бургаска окръжна прокуратура, като на Й.И. е повдигнато обвинение и му е наложена мярка задържане под стража за срок от 72 часа. - около 01.30 ч. на 04.08.т.г. в района до ресторант «Джани» в Слънчев бряг е задържан 15-годишния М.М. от Стара Загора, в който са открити наркотични вещества. М.М. е задържан със заповед за задържане за срок до 24 часа. Работата по случая продължава. - около 02.00 ч. на 04.08.т.г. в района до хотел «Хармани Суит» в Слънчев бряг е задържан криминално проявения М.П., 49 годишен от Несебър. Намерени и иззети : 41 пликчета с бяло прахообразно вещество / кокаин/, 6 пликчета с тревиста маса / канабис/, 5 пликчета с жълто-кафяво кристалообразно вещество / хашиш/ и 337 шестоъгълни розови таблетки / екстази/. М.П. е задържан за срок от 24 часа. Събраните срещу 49 годишния несебърлия данни за разпространение на наркотични вещества са докладвани в Бургаска окръжна прокуратура, като на М.П. е повдигнато обвинение и му е наложена мярка задържане под стража за срок от 72 часа. Сподели:", "date": "2018.08.05", "title": "Задържаха 8 дилъри, снабдявали Слънчака с наркотици, екстази и марихуана"}
{"url": "https://pik.bg/%D0%B7%D0%B0%D1%80%D0%B0%D0%B4%D0%B8-%D0%B3%D0%BE%D1%80%D0%B5%D1%89%D0%B8%D0%BD%D0%B8%D1%82%D0%B5-%D1%81%D0%BF%D1%80%D1%8F%D1%85%D0%B0-4-%D0%B0%D1%82%D0%BE%D0%BC%D0%BD%D0%B8-%D1%80%D0%B5%D0%B0%D0%BA%D1%82%D0%BE%D1%80%D0%B0-%D0%B2%D1%8A%D0%B2-%D1%84%D1%80%D0%B0%D0%BD%D1%86%D0%B8%D1%8F-news770820.html", "text": "Четири атомни реактора във Франция бяха спрени временно заради горещините, предаде Асошиейтед прес, като се позова на компанията оператор, Е Де Еф (EDF). Днес е бил изваден за известно време от експлоатация един от реакторите в АЕЦ \"Фесенхайм\", най-старата френска атомна електроцентрала, предава БТА. От четвъртък във Франция бяха спрени временно четири реактора в три АЕЦ, близо до Рейн и Рона. Причината е да бъде избегнато прегряване на реките, а оттам и масово измиране на рибите, каквото бе регистрирано миналата седмица в Германия. Сподели:", "date": "2018.08.05", "title": "Заради горещините! Спряха 4 атомни реактора във Франция"}
{"url": "https://pik.bg/%D1%81%D0%B5%D0%B8%D0%B7%D0%BC%D0%BE%D0%BB%D0%BE%D0%B3-%D0%BE%D0%B1%D1%8F%D1%81%D0%BD%D0%B8-%D0%BF%D1%80%D0%B8%D1%87%D0%B8%D0%BD%D0%B8%D1%82%D0%B5-%D0%B7%D0%B0-%D0%B7%D0%B0%D1%87%D0%B5%D1%81%D1%82%D0%B8%D0%BB%D0%B8%D1%82%D0%B5-%D1%82%D1%80%D1%83%D1%81%D0%BE%D0%B2%D0%B5-%D0%B2-%D1%8E%D0%B3%D0%BE%D0%B7%D0%B0%D0%BF%D0%B0%D0%B4%D0%B0-news770849.html", "text": "Земетресението от тази сутрин в Благоевградско е една естествена афтършокова активност, така че очакваме и други трусове в тази област. Това заяви пред „Фокус“ каза за „Фокус“ сеизмологът Валентина Протопопова от Националния институт по геофизика, геодезия и география към БАН. „Последното земетресение е от 05:31 часа тази сутрин в Национален парк „Пирин“. Трусът е бил слаб, с голяма дълбочина и не е усетен от хората. Епицентърът му е същият като по-силното земетресение преди три дни“, разясни още Протопопова. Сподели:", "date": "2018.08.05", "title": "Сеизмолог обясни причините за зачестилите трусове в Югозапада"}
{"url": "https://pik.bg/%D0%B0%D0%BD%D1%82%D1%8A%D0%BD%D0%B8-%D0%B8%D0%B2%D0%B0%D0%BD%D0%BE%D0%B2-%D1%81%D1%8A%D1%81-%D1%81%D1%83%D0%BF%D0%B5%D1%80-%D0%BF%D0%BE%D1%81%D1%82%D0%B8%D0%B6%D0%B5%D0%BD%D0%B8%D0%B5-%D0%BD%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%BE%D1%82%D0%BE-%D0%BF%D0%BE-%D0%BF%D0%BB%D1%83%D0%B2%D0%B0%D0%BD%D0%B5-news770811.html", "text": "Българският плувец Антъни Иванов се класира за финалите на 200 метра бътерфлай на европейското първенство в Глазгоу, Шотландия. Той даде трето време в своята полуфинална серия и завърши на седмо място. Иванов постигна 1:56:58, с което се нареди зад Кристоф Малак и Виктор Брьомер. Така той попада във финала със седмо време. Осмицата допълват Тамаш Кендереси, Джеймс Гай, Максим Шембрев, Луис Кронен и Ян Швитковски. Финалите на 200 метра бътерфалй са в неделя от 20:45 ч. българско време. Сподели:", "date": "2018.08.05", "title": "Антъни Иванов със супер постижение на Европейското по плуване"}
{"url": "https://pik.bg/%D1%88%D0%B5%D1%81%D1%82%D0%B8%D0%BC%D0%B0-%D0%B7%D0%B0%D0%B3%D0%B8%D0%BD%D0%B0%D1%85%D0%B0-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D0%BC%D0%B0%D0%BB%D1%8A%D0%BA-%D1%81%D0%B0%D0%BC%D0%BE%D0%BB%D0%B5%D1%82-%D1%81%D0%B5-%D1%80%D0%B0%D0%B7%D0%B1%D0%B8-%D0%BA%D1%80%D0%B0%D0%B9-%D0%BE%D0%BA%D0%BB%D0%B0%D1%85%D0%BE%D0%BC%D0%B0-news770865.html", "text": "Шестима души са загинали при катастрофа на малък самолет край летището в Оклахома, съобщава БГНЕС, цитирани от Нова телевизия. Според информацията, машината се е разбила малко след излитането си от летището, което е разположено северно от \"Хъбърд Роуд\". Разследването на трагичния инцидент се извършва от Федералното авиационно управление и Националната служба за безопасност на транспорта. Падналият EA400 е шестместен едномоторен моноплан. Сподели:", "date": "2018.08.05", "title": "Шестима загинаха, след като малък самолет се разби край Оклахома"}
{"url": "https://pik.bg/%D0%BA%D0%B7%D0%BF-%D1%82%D1%83%D1%80%D0%B8%D1%81%D1%82%D0%B8%D1%82%D0%B5-%D0%BC%D0%BE%D0%B3%D0%B0%D1%82-%D0%B4%D0%B0-%D1%80%D0%B0%D0%B7%D1%87%D0%B8%D1%82%D0%B0%D1%82-%D0%BD%D0%B0-%D0%BD%D0%B0%D1%81-%D0%B7%D0%B0-%D0%BF%D0%BE%D1%87%D0%B8%D0%B2%D0%BA%D0%B8%D1%82%D0%B5-%D1%81%D0%B8-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D1%87%D1%83%D0%B6%D0%B1%D0%B8%D0%BD%D0%B0-news770845.html", "text": "При проблеми по време на почивката си у нас или в чужбина туристите могат да получат помощ от Европейския потребителски център и от Комисията за защита на потребителите в зависимост от това дали търговецът е регистриран в България или в друга страна от Европейския съюз. Това посочи Константин Арабаджиев, член на Комисията за защита на потребителите, който се включи в изнесения щанд на ЕПЦ България на 4 август, събота, в град Балчик. Той припомни, че на първо време потребителите следва да настояват пред търговеца да получат договореното. Ако не успеят да се споразумеят, могат да се обърнат към институциите. Еднодневният щанд в Балчик е част от кампанията на ЕПЦ България „Вашите права“, която се провежда в различни точки по Българското Черноморие в рамките на две седмици. Инспекторите на Комисията за защита на потребителите проверяват туристическите и търговските обекти във Варненска и Бургаска област още от месец юни в рамките на кампанията „Лято'2018“. Екипите ни следят за наличието на категоризация на хотелите, ресторантите и местата за развлечения и дали предоставяните от тях услуги са в съответствие с притежаваната категория. Целта е туристите да бъдат спокойни и да се насладят на почивката си без проблеми, каза още Арабаджиев. Радостното е, че все повече хора знаят правата си и ги отстояват, а още по-обнадеждаващото е, че понякога дори няма необходимост от нашата намеса, защото търговците уважават техните рекламации и решават проблемите веднага, след като получат оплакване, допълни той. Много местни жители и туристи от България и чужбина получиха консултация на място по време на еднодневните информационни гишета. На експертите зад щанда бяха зададени десетки въпроси, свързани с правата при пътуване и пазаруване в друга страна от ЕС. Сред тях най-често се повтаряше запитването какви са правата при закъснял полет, както и какво да правим, ако куфарът ни се изгуби или бъде счупен по пътя. Жена се оплака, че и се е наложило да чака над девет часа на летище София заради закъснял полет, вследствие на което изпуска следващия самолет от Франкфурт до САЩ. Важно е да се знае, че при закъснение на полета над два часа, пътниците имат право на безплатни храна и напитки, каза Игнат Арсенов, директор на ЕПЦ - България, който е към Комисията за защита на потребителите. Той посъветва пътниците да пазят всички касови бележки, с които си купуват нещо за хапване или пиене, докато чакат закъснелия самолет да излети. Именно проблемите при пътуване и транспорт зад граница са и най-често срещаните жалби, които се получават в ЕПЦ. Тази година партньори на информационната кампания на ЕПЦ са колегите от Центъра за развитие на човешките ресурси, които представиха възможностите за мобилност по най-голямата европейска образователна Програма „Еразъм+“, както и съпътстващите дейности - Европас, Еврогайдънс, eTwinning и Евродеск. Сподели:", "date": "2018.08.05", "title": "КЗП: Туристите могат да разчитат на нас за почивките си в България и чужбина"}
{"url": "https://pik.bg/%D1%82%D0%BE%D0%BF-%D0%B1%D0%B0%D1%80%D0%BE%D0%B2%D1%86%D0%B8-%D0%B0%D0%BD%D0%B4%D1%80%D0%B5%D0%B0-%D0%B8-%D0%BA%D1%83%D0%B1%D1%80%D0%B0%D1%82-%D0%B7%D0%B0%D0%B6%D0%B8%D0%B2%D1%8F%D1%85%D0%B0-%D0%B2-%D0%BA%D1%8A%D1%89%D0%B0%D1%82%D0%B0-%D0%BD%D0%B0-%D0%BC%D0%B5%D1%81%D0%B8-%D0%B2-%D0%B1%D0%B0%D1%80%D1%81%D0%B5%D0%BB%D0%BE%D0%BD%D0%B0-%D1%81%D0%BD%D0%B8%D0%BC%D0%BA%D0%B8-news770818.html", "text": "Провокатовната Андреа отново разгорещи и без това прохладното лято 2018 с горещи кадри в своя инстаграм профил. На пук на интриги и слухове, популярната успешна двойка Андреа и Кубрат Пулев се отдадоха на  1 месечен престой в космополитната столица на Испания - Барселона. Джентълменът Кубрат е наел лично къщата на аржентинския футболист, нападател Лионел Меси до края на август, за да имат възможност двамата с Андреа да се насладят и отпочинат от многобройните си ангажименти. В своя инстаграм профил Андреа побърза да се отбележи и покаже вдъхновяващата гледка от личната къща на световно известния футболист Меси. По всяка вероятност Кобрата е в много тесни  приятелски отношения с футболната легендата  в Барселона и е успял да наеме личната къща на Меси. Андреа не спира да поства вдъхновяващи кадри от почивката си. Сподели:", "date": "2018.08.05", "title": "ТОП БАРОВЦИ! Андреа и Кубрат заживяха в къщата на Меси в Барселона (СНИМКИ)"}
{"url": "https://pik.bg/%D0%B1%D0%B4%D0%B6-%D1%89%D0%B5-%D0%BE%D1%82%D0%B1%D0%B5%D0%BB%D0%B5%D0%B6%D0%B8-%D0%B4%D0%B5%D0%BD%D1%8F-%D0%BD%D0%B0-%D0%B6%D0%B5%D0%BB%D0%B5%D0%B7%D0%BD%D0%B8%D1%87%D0%B0%D1%80%D1%8F-news770836.html", "text": "Денят на железничаря се отбелязва всяка година през първия неделен ден на месец август, като тази година това е 5 август. Това съобщиха от пресцентъра на БДЖ, цитирани от „Фокус“. Традицията за неговото честване датира от средата на миналия век. Изборът на деня, в който се отбелязва професионалният празник на железопътните работници в България, е свързан с историческия факт, че в началото на месец август през 1888 г. железопътната линия Цариброд - София - Белово е открита за международни превози, като същевременно държавата откупува и линията Русе - Варна и започва нейната експлоатация. Така се учредяват Българските Държавни Железници. Историята на българската железница е богата на постижения, предизвикателства и трудни моменти, но тя най-вече е богата с хора, които са отдавали най-доброто от себе си за развитието на железопътния транспорт. Днешните български държавни железници помнят с признателност всички знайни и незнайни железопътни работници, които със своя принос са дали тласък на железницата да върви напред. И днес има примери за отлично изпълнение на служебния дълг и достойно отстояване на престижа на железничарската професия. От началото на 2018 г. до настоящия момент за проявен висок професионализъм, бдителност и навременни действия са наградени редица локомотивни машинисти, работници по ремонта в локомотивните депа, служители на превозни бригади в пътнически влакове и служители по експлоатация на товарните превози. По повод Деня на железничаря мениджърският екип на „Холдинг БДЖ” ЕАД ще връчи плакети и парични награди на 36 служители, работещи в дружествата за пътнически и товарни превози. Ръководството на националния железопътен превозвач благодари на всички работници и служители от дружествата в системата на Холдинга за добрата работа, високия професионализъм и отговорното изпълнение на служебните задължения и по повод предстоящия празник поднася своите благопожелания към всички български железничари за здраве, професионална удовлетвореност и лично щастие. Сподели:", "date": "2018.08.05", "title": "БДЖ ще отбележи Деня на железничаря"}
{"url": "https://pik.bg/%D0%B3%D1%83%D0%B1%D0%B5%D1%80%D0%BD%D0%B0%D1%82%D0%BE%D1%80%D1%8A%D1%82-%D0%BD%D0%B0-%D0%BA%D0%B0%D0%BB%D0%B8%D1%84%D0%BE%D1%80%D0%BD%D0%B8%D1%8F-%D0%BF%D0%BE%D0%B8%D1%81%D0%BA%D0%B0-%D0%BF%D0%BE%D0%BC%D0%BE%D1%89-%D0%BE%D1%82-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%B7%D0%B0-%D0%B1%D0%BE%D1%80%D0%B1%D0%B0-%D1%81-%D0%BF%D0%BE%D0%B6%D0%B0%D1%80%D0%B8%D1%82%D0%B5-news770839.html", "text": "Губернаторът на Калифорния Джери Браун призова президента на САЩ Доналд Тръмп да помогне за борбата с горските пожари, опустошаващи щата, предаде „Асошиейтед Прес“, цитирана от БТА и БТВ. Браун посети квартал на град Рединг, обхванат от пожарите в Северна Калифорния. Губернаторът от Демократическата партия изрази увереност, че републиканският президент, който има противоречия с него по въпросите на имиграцията и замърсяването, ще изпрати помощ, както миналата година. \"Трагедиите сближават хората\", подчерта Браун, отбелязвайки, че Тръмп вече е оказвал помощ на щата, в който горят 17 големи горски пожара. Губернаторът добави, че появяващите се рано за сезона пожари са новото нормално състояние на нещата и калифорнийците трябва да се научат да се справят. Два от големите пожари, наречени заедно \"Комплекса Мендосино\", обхващат площ от 82 675 хектара - 71 на сто от площта на Лос Анджелис, отбелязва „Ройтерс“. Те се намират на 145 км от Сан Франциско и заедно се смятат за шестия по големина горски пожар в историята на Калифорния. Унищожени са над 100 постройки, като над 20 000 души бяха евакуирани. 16 американски щата, Австралия и Нова Зеландия също изпратиха помощ на Калифорния за борба с пожарите, отнели живота на осем души досега. Сподели:", "date": "2018.08.05", "title": "Губернаторът на Калифорния поиска помощ от Доналд Тръмп за борба с пожарите"}
{"url": "https://pik.bg/%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%B2-%D0%BF%D0%BE%D1%80%D1%82%D0%BB%D0%B0%D0%BD%D0%B4-%D0%B8%D0%B7%D0%BF%D0%BE%D0%BB%D0%B7%D0%B2%D0%B0-%D1%88%D0%BE%D0%BA%D0%BE%D0%B2%D0%B8-%D0%B3%D1%80%D0%B0%D0%BD%D0%B0%D1%82%D0%B8-%D1%81%D1%80%D0%B5%D1%89%D1%83-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%89%D0%B8-news770856.html", "text": "Полицията в американския град Портланд, щата Орегон, използва шокови гранати, за да разпръсне събралите се десни протестиращи и участниците в контрапротест, заявяващи, че се борят срещу фашизма, които стигнаха до сблъсъци, предадоха „Асошиейтед Прес“ и ТАСС. В резултат на сблъсъците са пострадали хора и има извършени арести, но засега точният им брой не е известен. Сред пострадал е и репортер на местeн вестник. Полицията съобщи в \"Туитър\", че събралите се хвърлят камъни и бутилки и ги призова да се приберат по домовете си, предупреждавайки, че в противен случай срещу тях може да бъде използвана сила. Протестът беше организиран от групите \"Пейтриът прейър\" и \"Прауд бойс\", подкрепящи политиката на президента на САЩ Доналд Тръмп. Участниците в него се събраха в парк близо до реката. От другата страна на улицата се събраха протестиращи, организирани от профсъюзи, защитници на правата на имигрантите, социалисти от Демократическата партия и други противници на политиката на президента. Те носеха плакати с надписи като \"Боклуците от алтернативната десница не са добре дошли в Портланд\" и скандираха \"Нацисти, вървете си у дома\". Между участниците в двете манифестации застанаха полицаи, опитващи се да предотвратят сблъсъците. Създадени бяха контролни пунктове, на които участниците бяха проверявани за оръжие, а обучени кучета проверяваха за бомби. \"Пейтриът прейър\" организира протест в Портланд за трети път това лято. При предишните два се стигна до размирици и улични сблъсъци, а един участник в контрапротеста беше приет в болница с фрактура на черепа. Този път лидерът на организацията Джоуи Гибсън промени мястото на протеста от федералния площад пред местния съд на парка край реката, за да може участниците да носят скрити оръжия. Полицията публикува в \"Туитър\" снимки на конфискувани бейзболни бухалки, палки, сгъваеми ножове, газови спрейове и шумови гранати. Сподели:", "date": "2018.08.05", "title": "Полицията в Портланд използва шокови гранати срещу протестиращи"}
{"url": "https://pik.bg/%D1%81%D1%85%D0%B5%D0%BC%D0%B0%D1%82%D0%B0-%E2%80%9C%D0%BE%D1%87%D0%B8%D1%82%D0%B5%E2%80%9D-%D0%BB%D1%8A%D1%81%D0%BD%D0%B0-%D0%BA%D0%BE%D0%B0%D0%BB%D0%B8%D1%86%D0%B8%D1%8F%D1%82%D0%B0-%D0%BD%D0%B0-%D0%BC%D0%B0%D1%84%D0%B8%D1%8F%D1%82%D0%B0---%D0%B1%D1%81%D0%BF-%D0%B8-%D0%B4%D0%BF%D1%81-news770825.html", "text": "БСП и ДПС - тази отдавна вдъхваща страх и ужас у българските избиратели коалиция, заради неколкократните порочни и завършили с пагубни резултати за държавата управления, вече официално лъсна и в криминален контекст в задкулисни връзки с мафията. Ако досега за подобни връзки като от италиански филм за пипалата на подземния свят във властта само се подозираше, но съмненията оставаха в сферата на политическите компромати, то сега са вече факт от сводката на МВР и разкритията на прокуратурата. БСП, които в последната година, начело с Корнелия Нинова, се обявиха за борци с корупцията и паралелната държава и обвиниха политическите си конкуренти, че са се сраснали с мафията, бяха напълно разобличени. Зам.-председателят на общинския съвет в Бургас и червен общинар Бенчо Бенчев бе спипан на явка в луксозен турски хотел с беглеца, излежавал присъди за разпространение на наркотици и известен като несебърския Ал Капоне - Димитър Желязков-Митьо Очите. Едва ли някой би повярвал, че срещата им е случайна, а общинарят някак още по-случайно е бил в Турция и не е знаел, че се вижда с укриващ се престъпник... Особено на фона на репутацията на бесепаря. Същият Бенчев най-безцеремонно си паркираше ролс ройса за 200 000 евро пред общината, но въпреки че партийната му шефка Корнелия Нинова уж се възмути, не го отстрани от високия пост в столетницата. Това трябва ли да говори нещо за зависимостите на \"боркинята с корупцията\" или тези на партията й от спипания позорно с главатаря на организирана престъпна група Очите? Още повече, че са пресни примерите на изгонени от нея дългогодишни и уважавани политици от БСП заради напълно невинни в сравнение с тази простъпки. Едва ли. Даже не е нужно да се припомнят скандалите с купуването на гласове от страна на червения депутат Манол Генов, който \"боркинята с корупцията\" брани със зъби и нокти, въпреки, че има официално повдигнато обвинение, за да се убедят избирателите им във фалшивите лозунги, двойни стандарти и страховито задкулисие. Колкото и да не им се иска на БСП и Корнелия Нинова обаче, истината рано или късно излиза наяве и акцията срещу бандата на Митьо Очите повдигна, макар и вероятно малка част, от завесата, криеща реалните процеси и обвързаности на столетницата с мафиотски кръгове и групировки. Същото в пълна сила се отнася и за ДПС. Както и още петима, вероятно най-доверените му и на високо ниво в бандата хора. Ако се върнем на италианските сюжети, зрителят би помислил, че във въпросната стая в Истанбул всъщност са се събрали главатарите на мафиотската структура... Или се е провеждало изнесено парламентарно-общинско заседание. ДПС дължат незабавно обяснение за скандала и вечното им мълчание като тактика този път няма да сработи, защото българинът може и да забравя бързо, но надали избирателите им лесно ще подминат скандалната явка между депесар и мафиот в чужда държава. А явно и досега не ги подминават, защото одобрението за партията пада толкова бързо в последните години, колко по-мощни и скандални са разкритията за задкулисието в редиците й. Трябва да обяснят покровителствал ли е техният човек бос на организирана престъпна група, откъде и защо изобщо го е познавал и какви са връзките им, както и замесена ли е партията с общите им дела и по-конкретно с подземния бизнес на Митьо Очите. Сподели:", "date": "2018.08.05", "title": "Схемата “Очите”: Лъсна коалицията на мафията - БСП и ДПС"}
{"url": "https://pik.bg/%D1%82%D1%80%D0%B8%D1%82%D0%B5-%D1%82%D0%B8%D0%BF%D0%B0-%D0%B6%D0%B5%D0%BD%D0%B8-%D0%BA%D0%BE%D0%B8%D1%82%D0%BE-%D0%BC%D1%8A%D0%B6%D0%B5%D1%82%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B8%D0%B7%D0%B1%D1%8F%D0%B3%D0%B2%D0%B0%D1%82-news770838.html", "text": "Въпреки че формулата е изведена преди повече от век, тя все още е валидна, коментират днешни спецове-сватовници, съобщава БТА. Но често мъжете си избират за партньорки доста по-млади жени. Американски учени потвърдиха формулата за възрастта на идеалната партньорка на мъжа, изведена още през 1901 година от Макс О'Рел, пише в. \"Метро\". Той я описа в книгата си \" \", в която препоръчва и мъжете да избягват да се женят за три типа жени - по-богати, по-възрастни и по-високи от тях. Към половината от възрастта на мъжа се прибавя числото седем и се получават годините на перфектната изгора . Тя може да бъде идеалната брачна партньорка. Мъжете имат тенденция да си избират за партньорки доста по-млади жени. Типичен пример за това са американският президент Доналд Потвърждават го ВИП двойките Доналд и Мелания Тръмп , Джордж Клуни и съпругата му Амал , Оливие Саркози и Мери Кейт Олсън . Леонардо ди Каприо почти безотказно търси връзки с дами, с 25 години по-млади от него. Правилата често са създавани, за да бъдат нарушавани , но все пак формулата \"половинка плюс седем\" е един добър старт и ориентир както за мъжа, така и за жената, пише в. \"Метро\". Сподели:", "date": "2018.08.05", "title": "Трите типа жени, които мъжете трябва да избягват"}
{"url": "https://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%B2%D1%8A%D1%80%D0%BD%D0%B0%D1%85%D0%B0-%D0%B2-%D0%B1%D1%83%D1%80%D0%B3%D0%B0%D1%81-%D0%B1%D0%B5%D0%BD%D1%87%D0%B5%D0%B2-%D1%83%D0%B7%D1%83%D0%BD-%D0%B9%D0%BE%D0%B2%D1%87%D0%BE-%D0%B4%D0%B5%D0%BB%D1%87%D0%B5%D0%B2-%D0%B8-%D0%BC%D0%B8%D0%BB%D1%87%D0%BE-%D0%B1%D0%BE%D0%BC%D0%B1%D0%B5%D1%82%D0%BE-%D1%82%D0%B5%D0%BA%D0%B0%D1%82-%D1%80%D0%B0%D0%B7%D0%BF%D0%B8-news770876.html", "text": "Зам.-председателят на общинския съвет в Бургас Бенчо Бенчев, бизнес партньорът му Несрин Узун – бивш депутат от ДПС, както и още петима души, са се завърнали в Бургас току-що и се намират в ОД на МВР, съобщи \"Флагман\", позовавайки се на полицейски източник. Седмината са били в трите стаи на хотел „Рамада”  на площад \"Таксим\" в Турция, заедно с задържания Димитър Желязков Очите, вчера в 3 часа на разсъмване. Сред завърналите се в Бургас са шофьорът на Бенчев – Йовчо Делчев, както и Милчо Бомбето – шофьор на Очите. Димитър Желязков Очите към момента се намира в турски затвор, защото очаква дело за екстрадицията му в България. „Дело може и да няма, ако утре Желязков декларира, че желае да се прибере по собствено желание в България”, заяви говорителят на главния прокурор Румяна Арнаудова. Източникът на \"Флагман\" потвърди информацията ни от вчера, че Очите не се е регистрирал като гост на хотела. При спецоперацията в трите стаи едновременно, той е открит в стаята на Бенчев. На седмината, които вече са в Бургас, е наложена полицейска мярка за неотклонение за срок до 24 часа. След като са били предадени на нашите власти при ГКПП „Капитан Андреево” и след завръщането им в Бургас, към момента се установява до колко са съпричастни към ОПГ-то на Желязков. „Ще  се преценя дали ще бъдат повдигнати обвинения за укривателство”, добави Арнаудова. Вероятността Бенчев и Узун да станат обвиняеми за укривателство – съпричастни към злочестата съдба на Очите и опит да го скрият от властите обаче клони към нула. Това заяви за Флагман.бг един от адвокатите на Бенчев, който отказа коментар. За да издържи обвинение за укриване на престъпник трябва да се намираш в дома си – в собствено жилище. Фактът, че Очите е влязъл, без регистрация в хотела и се е намирал през нощта в стаята на Бенчев, трудно би могло да бъде основание за обвинение в укривателство. Димитър Желязков Очите първоначално е преминал в Турция, узнавайки, че срещу него предстои лансиран удар от ГДБОП. По това време Бенчо Бенчев се е намирал на почивка в Гърция, заедно с част от семейството си. В четвъртък вечерта Бенчев се отправил към Истанбул за бизнес среща по договаряне на пазар за износ на плодове от киви. Малко известно е, че край бившето ДЗС в Айтос и край село Просеник, Руенско, Бенчев и Узун отглеждат десетки декари жълто киви за износ. В това време Митьо Очите опитал да заличи следите си, преминавайки от Турция в Гръцко с фалшиви документи за самоличност. Там обаче е бил посъветван , че има реална опасност, ако бъде разпознат, веднага да бъде екстрадиран за България, без да се протака, тъй като държавата е член на ЕС, още повече, че издирването му е с червена бюлетина. Разсъждавайки по най-елементарния начин и вероятно поради липса на време да построи друг план за действие, Очите и шофьорът му Милчо хукнали  към Истанбул в петък по обед и с молба Бенчев да ги приюти в хотела. При така стеклите се обстоятелства ще се окаже, че политикът-бизнесмен и колегата му Несрин Узун не са знаели за издирването на Очите чрез Интерпол. Сподели:", "date": "2018.08.05", "title": "ОТ ПОСЛЕДНИТЕ МИНУТИ! Върнаха в Бургас Бенчев, Узун, Йовчо Делчев и Милчо Бомбето! Текат разпити"}
{"url": "https://pik.bg/%D0%BC%D1%8A%D0%BA%D0%B0-%D0%B4%D0%BD%D0%B5%D1%81-%D0%B8%D0%B7%D0%BF%D1%80%D0%B0%D1%89%D0%B0%D1%82-6-%D0%B3%D0%BE%D0%B4%D0%B8%D1%88%D0%BD%D0%B8%D1%8F-%D0%BC%D0%B0%D1%80%D1%82%D0%B8-%D0%BE%D1%82-%D1%81%D0%B0%D0%BD%D0%B4%D0%B0%D0%BD%D1%81%D0%BA%D0%B8-%D0%B2-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%8F-%D0%BC%D1%83-%D0%B7%D0%B5%D0%BC%D0%B5%D0%BD-%D0%BF%D1%8A%D1%82-news770869.html", "text": "Днес ще си кажем последно сбогом с 6-годишния Марти от Сандански. Поклонението ще се състои от 12.30 часа в черквата “Св. св. Козма и Дамян”, а опелото ще бъде от 13.00 часа в гробищния парк на Сандански, съобщава \"Струма.бг\". Както struma.bg писа, момчето издъхна снощи в “Пирогов”. Една седмица лекарите в София се бориха за живота му, след като детето изпадна в кома. Марти бе пометен от 73-годишен шофьор на тротоар в Сандански. Възрастният водач се движел с несъобразена скорост в затворена за ремонт отсечка. Той блъснал детето, след удар в други два автомобила. Сподели:", "date": "2018.08.05", "title": "МЪКА! Днес изпращат 6-годишния Марти от Сандански в последния му земен път"}
{"url": "https://pik.bg/%D0%B7%D0%B0%D1%80%D0%B0%D0%B4%D0%B8-%D0%B6%D0%B5%D0%B3%D0%B8%D1%82%D0%B5-%D1%87%D0%B5%D1%82%D0%B8%D1%80%D0%B8-%D0%B0%D1%82%D0%BE%D0%BC%D0%BD%D0%B8-%D1%80%D0%B5%D0%B0%D0%BA%D1%82%D0%BE%D1%80%D0%B0-%D0%B2%D1%8A%D0%B2-%D1%84%D1%80%D0%B0%D0%BD%D1%86%D0%B8%D1%8F-%D0%B1%D1%8F%D1%85%D0%B0-%D0%B7%D0%B0%D1%82%D0%B2%D0%BE%D1%80%D0%B5%D0%BD%D0%B8-news770844.html", "text": "Френската енергийна компания ЕДФ съобщи, че заради рекордните горещини е изключила временно четвърти подред атомен реактор – този път в най-стария АЕЦ в страната \"Фесенхайм\", предава ABC News, цитирани от „Фокус“. От вторник насам вече четири френски ядрени реактори в три АЕЦ на реките Рейн и Рона са временно изключени. ЕДФ съобщава, че това е направено с цел да се избегне прегряване на реките. Ядрените реактори използват речна вода, за да охлаждат реакторите си. Когато температурата във водите се повиши твърде много, това може да доведе до измиране на рибата. Сподели:", "date": "2018.08.05", "title": "Заради жегите! Четири атомни реактора във Франция бяха затворени"}
{"url": "https://pik.bg/%D0%B1%D1%80%D0%BE%D1%8F%D1%82-%D0%BD%D0%B0-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BD%D0%B0-%D0%BF%D0%BE%D0%B6%D0%B0%D1%80%D0%B8%D1%82%D0%B5-%D0%BA%D1%80%D0%B0%D0%B9-%D0%B0%D1%82%D0%B8%D0%BD%D0%B0-%D0%B4%D0%BE%D1%81%D1%82%D0%B8%D0%B3%D0%BD%D0%B0-89-%D0%B4%D1%83%D1%88%D0%B8-news770872.html", "text": "55-годишна жена, която е била на лечение в интензивното отделение на атинската болница „Евангелизмос“ с изгаряния след пожарите край гръцката столица, е починала, съобщава Ekathimerini, цитирани от „Фокус“. С това броя на загиналите от огнената стихия достигна 89 души. Девет други пострадали са все още под интензивна грижа. Детето, което се лекува в болница „Хагиа София“ от изгаряния вече в стабилно състояние. Повечето от жертвите са загинали от самия огън. Има и удавили се в морската вода, бягайки от пламъците. Сподели:", "date": "2018.08.05", "title": "Броят на жертвите на пожарите край Атина достигна 89 души"}
{"url": "https://pik.bg/%D0%BA%D0%B0%D1%82%D0%BE-%D0%B4%D1%8F%D0%B2%D0%BE%D0%BB-%D0%BE%D1%82-%D1%82%D0%B0%D0%BC%D1%8F%D0%BD-%D0%BE%D1%82-%D0%B1%D1%81%D0%BF-%D0%BF%D0%BE%D0%B1%D1%8A%D1%80%D0%B7%D0%B0%D1%85%D0%B0-%D0%B4%D0%B0-%D1%81%D0%B5-%D0%BE%D1%82%D1%80%D0%B5%D0%BA%D0%B0%D1%82-%D0%BE%D1%82-%D0%B1%D0%B5%D0%BD%D1%87%D0%BE-%D0%B1%D0%B5%D0%BD%D1%87%D0%B5%D0%B2-news770879.html", "text": "Изпълнителното бюро на НС на БСП се разграничи от общинския си съветник в Бургас Бенчо Бенчев и настоя той да напусне Общинския съвет на Бургас незабавно. Във връзка с информацията за задържането на общинския съветник от Бургас Бенчо Бенчев, заявяваме, че той не е член на Българската социалистическа партия. Това се посочва в позиция на НС на БСП по повод задържането на общинския съветник. Бенчев е участвал в листата за общински съветници през 2015 г. като гражданска квота. Изпълнителното бюро на Националния съвет на БСП се разграничава от него и настоява той да напусне Общинския съвет на град Бургас незабавно. Сподели:", "date": "2018.08.05", "title": "КАТО ДЯВОЛ ОТ ТАМЯН: От БСП побързаха да се отрекат от Бенчо Бенчев"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BB%D1%8A%D1%87%D0%B5%D0%B7%D0%B0%D1%80-%D0%B8%D0%B2%D0%B0%D0%BD%D0%BE%D0%B2-%D0%B4%D0%B6%D0%B8%D0%BF%D0%B8-%D0%BD%D0%B0-%D1%86%D0%B5%D0%BB%D0%B8%D1%8F-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82-%D0%BF%D0%B0%D0%BF%D0%B0%D1%80%D0%B0%D1%88%D0%BA%D0%B8-%D1%81%D0%BD%D0%B8%D0%BC%D0%BA%D0%B8-news770703.html", "text": "Депутатът от ГЕРБ Лъчезар Иванов няма почивка дори когато не е работа, ожалват го колегите му. Народният представител, освен да кове законите в държавата, често лекува и свои колеги, видяха фотографите на вестник „Ретро“. С него постоянно се съветват всички народни избраници, че дори и от опозицията, по куп здравни въпроси. „Щом някой е болен, веднага тича при Лъчо”, разкриват хора от ГЕРБ. Политиците търсели Иванов не само за сериозни болести, но и за съвет как да се лекуват при грип, настинка или пък да ги насочи към специалист при определени оплаквания, тъй като познавал цялата медицинска общност. „Много е успокояващо да имаш колеги като Лъчо и като Дариткова. Винаги когато имаме проблем, нямаме притеснения да се обърнем към тях за здравен съвет или консултация“, споделят депутати от ГЕРБ. Д-р Иванов често ходел дори и да купува лекарства за своите колеги, тъй като бил наясно точно какво търси. Независимо че от години по-голямата част от времето му е заета в парламента, той не спира да практикува професията си. Освен народните представители до грижите на д-р Иванов опирали често и министри. Посещенията при приятел и колега често се превръщали в здравна консултация не само за тях, но и за семействата им. Сподели:", "date": "2018.08.05", "title": "САМО В ПИК И \"РЕТРО\"! Лъчезар Иванов джипи на целия парламент (ПАПАРАШКИ СНИМКИ)"}
{"url": "https://pik.bg/%D0%BF%D0%BE-%D0%B3%D0%BE%D1%80%D0%B5%D1%89%D0%B8-%D1%81%D0%BB%D0%B5%D0%B4%D0%B8-%D0%B5%D1%82%D0%BE-%D0%BA%D0%BE%D0%B8-%D1%81%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8%D1%82%D0%B5-%D0%B0%D0%B2%D0%B5%D1%80%D0%B8-%D0%BD%D0%B0-%D0%BC%D0%B8%D1%82%D1%8C%D0%BE-%D0%BE%D1%87%D0%B8%D1%82%D0%B5-%D0%B8-%D0%BA%D0%B0%D0%BA-%D1%81%D0%B0-%D0%B7%D0%B0%D0%B1%D0%BE%D0%B3%D0%B0%D1%82%D0%B5%D0%BB%D0%B8-%D0%BE%D0%BC%D0%B5%D1%80%D1%82%D0%B0%D1%82%D0%B0-news770877.html", "text": "Бенчо Бенчев е на 66 години, известен с прозвището \"зърнен бос\", тъй като обработва 32 000 декара земя, предимно край родното си село Крумово градище, Карнобатско. Паралелно се занимава и със строителство. През 2003 година влиза в Общинския съвет на Бургас от Сдружението на бизнеса, към момента отново е общински съветник, но вече от групата на БСП. Бизнесменът не крие самочувствието си на човек, който борави с много пари. През септември м.г. Бенчев, който е зам.-председател на Общинския съвет в Бургас, си купи луксозен \"Ролс-Ройс\" за 200 000 евро и се появи с него на честванията на Съединението. Това предизвика гнева на лидера на левицата Корнелия Нинова, която заяви, че Бенчев не би трябвало да си позволява да ходи на публични събития с толкова скъпа кола и се разграничи от него. Той обаче отвърна невъзмутимо, че също се разграничава от нея и подчерта, че няма нужда от партията, но тя от него да, защото й е помагал много финансово. В началото на тази година името на Бенчев отново влезе в медиите около прокурорските проверки на собствениците на луксозни коли и скъпи имоти. В интервю за бургаския сайт \"Грамофона\" през октомври м.г. бизнесменът обясни как е станал милионер с думите: \"В началото на 1990 година регистрирах фирма, една от първите за търговия със зърно и селско стопанство. Много хора не знаят, но за 40 дни станах милионер. Започнах с един мой колега, а само за едно лято изкарахме 1,6 милиона. В началото на демокрацията имаше много милионери, но после всички фалираха, защото си мислеха, че търговиите ще вървят вечно\". Относно скандала с \"Ролс-Ройс\"-а пък Бенчо Бенчев коментира: \"Имам три коли и трите са специални. Не искам да повдигам темата, но мен колежката Нинова не ме познава. Аз като не познавам един човек, изявления за него не давам. Цялата държава ми се обади да ме поздрави, както и от чужбина , което ме кара да си мисля, че съм правата страна. Много разсъждавах по въпроса и мисля, че госпожата не го направи с умисъл, тя просто се увлече, защото е свикнала все да критикува. В кулоарите на НС продължи да критикува, но явно обърка човека\". Бенчев също така е сред съдружниците в охранителната фирма \"Аркус-Сигурност\", където Димитър Желязков е казвал в интервюта, че работи като консултант. По неофициални данни, бизнесменът е помагал нееднократно на Митьо Очите след стрелбата в Слънчев бряг чрез осигуряване на специализиран транспорт, който бе нужен на простреляния бос многократно при пътуванията му до Турция, Германия и Австрия - за лечение. Около скандала с „Ролс Ройса“ Бенчев обясни, че платил данъци върху 10 милиона лева само на една от фирмите си и не вижда нищо нередно в това на 65 години да си позволи луксозната кола. „Аз съм член на централното ръководство на Съюза на пенсионерите, не знам дали знаете вие и за пенсионерите съм правил толкова много, дал съм собствени средства, отопление през зимата, покриви правих на един клуб-12 хиляди лева, постоянно им помагам финансово, аз живея с пенсионерите, даже са моя кауза”, коментира Бенчев. Заплатата си като заместник- председател на общинския съвет дарявал. Влязъл в местния парламент с ясната мисъл. Въпреки че има досие и бил сърдит на комунистите, все още е с тях. „В моето досие пише категория „Хулиган”. Знаете ли защо съм хулиган? Защото ходех с дълга коса и слушах „Бийтълс””, обяснява общинарят. Настоява за данъчна ревизия, за да изчисти името си след скандала с колата, очаква извинение от лидера на БСП. 49-годишният Несрин Узун, който бе кмет на Руен и народен представител от парламентарната група на ДПС в 39-то и 40-то Народно събрание, също е бил в стаята на хотел \"Рамада\" на площад \"Тексим\", наета от Бенчев. Той пък е сред съдружниците в охранителната фирма \"Аркус-Сигурност\". Димитър Желязков е казвал в интервюта, че работи във фирмата като консултант. Бенчев и Узун имат общ земеделски бизнес на територията на община Руен. Отглеждат десетки декари киви по договор за износ в Турция, където за техния сорт има пазар. Несрин Узун е роден на 20 август 1968 година в село Добра поляна. По професия е икономист - завършил Счетоводство и финансов контрол. Сподели:", "date": "2018.08.05", "title": "ПО ГОРЕЩИ СЛЕДИ! Ето кои са политическите авери на Митьо Очите и как са забогатели. Омертата БСП - ДПС"}
{"url": "https://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-%D0%B2%D0%B8%D0%B6%D1%82%D0%B5-%D0%B0%D1%80%D0%B5%D1%81%D1%82%D0%B0-%D0%BD%D0%B0-%D0%BE%D1%87%D0%B8%D1%82%D0%B5-%D0%B8-%D0%B0%D0%B2%D0%B5%D1%80%D0%B8%D1%82%D0%B5-%D0%BC%D1%83-%D0%B2-%D0%B8%D1%81%D1%82%D0%B0%D0%BD%D0%B1%D1%83%D0%BB-%D1%81%D0%BD%D0%B8%D0%BC%D0%BA%D0%B8-news770881.html", "text": "Снимки на задържането на несебърския наркобос Димитър Желязков - Очите от ареста му в хотел в Истанбул се появиха в турските медии. Припомняме, че при спецакция на турската полиция бе арестуван Желязков, а заедно с него бяха задържани още седем души. Те били отседнали заедно с Очите в хотел \"Рамада\" на площад \"Таксим\" в Истанбул. Очите не бил регистриран като гост на хотела. Той спял в наета от общинският съветник в Бургас Бенчо Бенчев. Там бил и бившият депутат Несрин Узун. „Две от задържаните лица в Истанбул са Бенчо Бенчев – зам.-председател на Общинския съвет в Бургас и Несрин Узун - бивш народен представител и бивш кмет на община Руен. Димитър Желязков не е сред 7-те лица, предадени на българското МВР. Седемте души са изведени принудително с полицейски заповеди за принудително извеждане от територията на Турция, те не са обявяване за издирване\", коментира говорителят на главния прокурор Румяна Анраудова, цитирана от Фокус. Тя уточни, че по отношение на Димитър Желязков, е стартирала процедура по линия на международно сътрудничество, тъй като той е обявен за издирване с Червена бюлетина на „Интерпол“. Сподели:", "date": "2018.08.05", "title": "ЕКСКЛУЗИВНО В ПИК! Вижте ареста на Очите и аверите му в Истанбул (СНИМКИ)"}
{"url": "https://pik.bg/%D0%BB%D1%8E%D0%B1%D0%BE%D0%BF%D0%B8%D1%82%D0%BD%D0%B8-%D1%84%D0%B0%D0%BA%D1%82%D0%B8-%D0%B7%D0%B0-%D0%BD%D0%B0%D0%B9-%D1%81%D0%BA%D1%8A%D0%BF%D0%B0%D1%82%D0%B0-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0-%D0%B2-%D1%80%D1%83%D1%81%D0%B8%D1%8F-%D1%81%D0%BD%D0%B8%D0%BC%D0%BA%D0%B8-news770762.html", "text": "Пътят е нещо, което неизменно е свързано с всяка една цивилизаия. Без пътища няма транспортни съобщения, а без тях няма нищо. Миналата година в Русия стартира строителството на най-скъпата магитрала в историята на страната. Ще споделим с вас няколко интересни факта около проекта, пише Профит. Събитията през последните години доведоха до значително преразпределение на транспортните потоци в някои региони на бившия Съветския съюз. Става дума, разбира се, за транспортната връзка между Украйна и Руската федерация. Строителството на скандалния Кримски мост даде своята лепта за формирането на новия облик на транспортните пътища в тази част на Европа. Като резултат се появи необходимостта от създаването на нова магистрала, която получи името \"Таврида\" и номер P260. Проектъг „Таврида“стартира през 2016 г. Тогава строителството на новата магистрала бе оценено на 139 млрд. руски рубли, което веднага я превърна в една от най-скъпите в историята на съвременна Русия. Тогава бе утвърден и окончателният маршрут, характеристиките на трасето и 6 пускови участъка. Около половината от пътя ще бъде създаден абсолютно от нулата. Втората половина ще е реконструкция на вече съществуващи пътища, които ще влязат в новото трасе. През 2017 г. проектът „Таврида“ успешно премина държавна експертиза. Така през май строителството на първия участък стартира. Изчислено е, че натоварването на новата магистрала ще възлиза на 21-39 000 коли. Покритието на P260 ще е от асфалт и бетон. Оптималната скорост на движение ще бъде 120 км/ч. Общата дължина на трасето е  250.75 км. Минава през Керч, Феодосия, Белогорск, Симферопол, Бахчисарай и Севастопол. Към днешна дата около 28% от пътят е готов. Сподели:", "date": "2018.08.05", "title": "Любопитни факти за най-скъпата магистрала в Русия (СНИМКИ)"}
{"url": "https://pik.bg/%D0%B0%D0%B3%D0%B5%D0%BD%D1%82%D1%8A%D1%82-%D0%BD%D0%B0-%D0%BA%D1%83%D1%80%D1%82%D0%BE%D0%B0-%D0%BF%D1%80%D0%B8%D0%B7%D0%BE%D0%B2%D0%B0-%D1%87%D0%B5%D0%BB%D1%81%D0%B8-%D0%B4%D0%B0-%D0%B3%D0%BE-%D0%BF%D1%83%D1%81%D0%BD%D0%B5-%D0%B2-%D1%80%D0%B5%D0%B0%D0%BB-%D0%BC%D0%B0%D0%B4%D1%80%D0%B8%D0%B4-news770774.html", "text": "Агентът на Тибо Куртоа призова ръководството на Челси да позволи на белгийския страж да премине в Реал Мадрид това лято. Вратарят има договор за още една година със сините, но желанието му е да заиграе на \"Сантяго Бернабеу\". В последните седмици се появиха информации, че лондончани няма да пуснат своя играч, преди да намерят достоен негов заместник, а освен това те не са доволни от сумата, която предлага Реал – 32 милиона паунда. \"Навсякъде чета, че от Челси казват, че крайното решение е на Тибо, но той вече ясно изрази, че най-добрата опция за него е да премине в Реал. За него това е важно решение, защото той иска да бъде близо до семейството си. На масата вече има оферта, която Челси може да приеме\", коментира агентът на вратаря Кристоф Енроте. \"Някои казват, че става въпрос за пари и е вярно, че той може да получава повече в Мадрид, но Тибо отхвърли по-добри финансови предложения, защото за него не това е най-важното. Разбираемо е, че някои хора може да са недоволни, че той иска да напусне, но това е решението на един човек, който иска да бъде близо до децата си – това също е разбираемо\", допълни агентът на Куртоа. Вчера новият мениджър на Челси Маурицио Сари заяви, че не е сигурен дали Куртоа ще остане в клуба, но се надява да може да разчита на него през този сезон. Сподели:", "date": "2018.08.05", "title": "Агентът на Куртоа призова Челси да го пусне в Реал Мадрид"}
{"url": "https://pik.bg/%D0%B1%D0%B0%D1%80%D1%81%D0%B0-%D0%BD%D1%8F%D0%BC%D0%B0-%D1%81%D0%BF%D0%B8%D1%80%D0%BA%D0%B0-%D0%B2%D0%B7%D0%B5-%D0%B8-%D0%BC%D0%BB%D0%B0%D0%B4-%D1%82%D0%B0%D0%BB%D0%B0%D0%BD%D1%82-%D0%BE%D1%82-%D1%81%D0%B5%D0%BD%D0%B5%D0%B3%D0%B0%D0%BB-news770772.html", "text": "Барселона продължава да бъде изключително активен на трансферния пазар. Часове след привличането на Артуро Видал от Байерн, стана ясно, че каталунците са си осигурили и услугите на сенегалския талант Муса Ваг. 19-годишният десен краен защитник пристига от белгийския елитен Ойпен, а двата клуба не разкриват трансферната сума. Ваг се показа на широката футболна общественост по време на Световното първенство в Русия. В груповата фаза той игра във всеки един от мачовете на Сенегал, а с гола си при ремито 2:2 срещу Япония се превърна в най-младия африкански голмайстор в историята на Световните първенства. Той става петото ново попълнение за Барса през лятото. Все още не е ясно как Ернесто Валверде планира да използва Ваг. През миналия сезон ролята на десен краен защитник бе поделена от Сержи Роберто и Нелсон Семедо. Алейш Видал пък ще напусне клуба в следващите дни. Останалите нови попълнения на Барса са Малком (Бордо), Артур (Гремио), Клемен Ленгле (Севиля) и Видал (Байерн). Сподели:", "date": "2018.08.05", "title": "Барса няма спирка, взе и млад талант от Сенегал"}
{"url": "https://pik.bg/%D0%BF%D0%BE%D1%80%D0%B5%D0%B4%D0%B5%D0%BD-%D0%BA%D0%B8%D1%82%D0%B0%D0%B9%D1%81%D0%BA%D0%B8-%D0%B8%D0%BD%D0%B6%D0%B5%D0%BD%D0%B5%D1%80-%D0%B0%D1%80%D0%B5%D1%81%D1%82%D1%83%D0%B2%D0%B0%D0%BD-%D0%B7%D0%B0-%D0%BF%D1%80%D0%BE%D0%BC%D0%B8%D1%88%D0%BB%D0%B5%D0%BD-%D1%88%D0%BF%D0%B8%D0%BE%D0%BD%D0%B0%D0%B6-%D0%B2-%D1%81%D0%B0%D1%89-news770767.html", "text": "Американец от китайски произход беше задържан по обвинения в промишлен шпионаж, съобщават от Министерството на правосъдието на Съединените американски щати, предава АФП. Федерален съд определи гаранция от 100 000 долара за 56-годишния Сяоцин Джън, който ще трябва да предаде и международния си паспорт, предава БГНЕС. Джън е американски гражданин, но има подозрения, че притежава и китайски паспорт. Той беше арестуван от ФБР в сряда по обвинения, че е откраднал информация за ценни технологии на компанията \"Дженерал Илектрик\". При претърсването на дома му в Нискаюна, щата Ню Йорк, е бил открит и наръчник, в който са били описани \"средствата\", които Пекин предоставя на лицата, които предадат върхови технологии. От “Дженерал Илектрик” потвърдиха за инцидента и заявиха, че \"от известно време\" работят заедно с ФБР по случая. Разследващите органи твърдят, че Джън вероятно още през 2014 година е започнал да краде компютърни файлове, съдържащи технологични тайни на американската корпорация; като ги е \"вграждал\" във файлове с цифрови изображения. Установено е, че той е пътувал до Китай поне пет пъти през последните две години. По време на разпитите Джън е признал, че е придобил технологични тайни на \"Дженерал Илектрик\" в между \"пет до десет\" отделни случая. Китайският инженер е заплашен от максимум 10 години затвор и глоба от 250 хил. долара. Сподели:", "date": "2018.08.05", "title": "Пореден китайски инженер арестуван за промишлен шпионаж в САЩ"}
{"url": "https://pik.bg/%D0%B3%D0%BE%D1%80%D0%B5%D1%89%D0%B8-%D1%81%D1%82%D1%80%D0%B0%D1%81%D1%82%D0%B8-%D1%81%D0%B5%D1%81%D1%82%D1%80%D0%B8%D1%82%D0%B5-%D0%BA%D0%B0%D1%80%D0%B4%D0%B0%D1%88%D1%8F%D0%BD-%D0%B4%D0%B6%D0%B5%D0%BD%D1%8A%D1%80-%D1%81%D0%B5-%D0%BF%D1%83%D1%81%D0%BD%D0%B0%D1%85%D0%B0-%D0%BF%D0%BE-%D0%B1%D0%B5%D0%BB%D1%8C%D0%BE-%D1%81%D0%BD%D0%B8%D0%BC%D0%BA%D0%B8-news770765.html", "text": "След като се появиха в пролетната кампания на Келвин Клайн, сестрите Кардашян-Дженър се завърнаха отново за колекцията за есен 2018, пише тялото.бг. Огромната фотосесия е решена в черно-бяла стилистика и е заснета от професионалния обектив на Уили Вандерпер. Ким Кардашян, бременната Клоуи Кардашян, Кортни Кардашян, Кайли Дженър и Кендъл Дженър позират на фона на гъста гора. Интересното е, че професионалният супермодел, Кендъл Дженър, е най-облечена, докато сестрите ѝ показват всяка част от телата си в изрязаните модели бельо. Рекламната кампания насочва фокуса върху логото на модната къща, поставено върху всяко едно от изделията... макар че на фона на този клан по бельо, надали това е първото нещо, което се набива на очи. Сподели:", "date": "2018.08.05", "title": "ГОРЕЩИ СТРАСТИ! Сестрите Кардашян-Дженър се пуснаха по бельо (СНИМКИ)"}
{"url": "https://pik.bg/%D1%80%D1%83%D1%81%D0%B8%D1%8F-%D0%B5-%D0%B3%D0%BE%D1%82%D0%BE%D0%B2%D0%B0-%D0%BD%D0%B0-%D1%81%D1%8A%D0%B2%D0%BC%D0%B5%D1%81%D1%82%D0%BD%D0%B8-%D0%B4%D0%B5%D0%B9%D1%81%D1%82%D0%B2%D0%B8%D1%8F-%D1%81%D1%8A%D1%81-%D1%81%D0%B0%D1%89-%D0%BF%D0%BE-%D1%85%D1%83%D0%BC%D0%B0%D0%BD%D0%B8%D1%82%D0%B0%D1%80%D0%BD%D0%B8%D1%82%D0%B5-%D0%B2%D1%8A%D0%BF%D1%80%D0%BE%D1%81%D0%B8-%D0%B2-%D1%81%D0%B8%D1%80%D0%B8%D1%8F-news770771.html", "text": "Министерството на отбраната на Русия съобщи, че началник-генералният щаб на Русия Валерий Герасимов е информирал председателя на комитета на началник щабовете на Въоръжените сили на САЩ ген. Джоузеф Дънфорд за предприеманите от Москва и Дамаск мерки за стабилизирането на обстановката в Сирия, предава РИА Новости, цитирана от \"Фокус\". Русия е готова да проработи със сирийските власти въпроса за гаранциите за сигурността на бежанците от лагера „Рукбан“ в контролирания от САЩ район Ет Танф и за създаването на необходимите условия за завръщането им. Освен това в документа има предложения за координация между Москва и Вашингтон по въпросите за хуманитарното разминиране, в това число в град Ракка, решението на другите хуманитарни проблеми и неутрализацията на опитите на терористите да привлекат бежанци в своите редици. Сподели:", "date": "2018.08.05", "title": "Русия е готова на съвместни действия със САЩ по хуманитарните въпроси в Сирия"}
{"url": "https://pik.bg/%D0%BF%D1%80%D0%BE%D0%B4%D0%B0%D0%B4%D0%BE%D1%85%D0%B0-%D0%BD%D0%B0-%D1%82%D1%8A%D1%80%D0%B3-%D0%B2-%D0%BC%D0%B0%D1%81%D0%B0%D1%87%D1%83%D0%B7%D0%B5%D1%82%D1%81-%D0%B2%D0%B5%D1%89%D0%B8-%D0%BD%D0%B0-%D0%B4%D0%B6%D0%BE%D0%BD-%D0%BA%D0%B5%D0%BD%D0%B5%D0%B4%D0%B8-news770773.html", "text": "Дали притегателната сила на личността на Джон Ф. Кенеди не е намаляла? Вероятно е рано да се твърди това, но 55 години след убийството му търг с някои вещи, свързани с 35-ия президент на САЩ, предизвика по-малък интерес в сравнение с предварителните очаквания, съобщи Асошиейтед прес. Люлеещ се стол, ползван от Джон Кенеди при срещите му със световни лидери в Овалния кабинет, бе продаден за 50 000 долара. Колекция писалки, които бившият американски президент е ползвал при създаването на Корпуса на мира и за подписването на договора за частична забрана на опитите с ядрено оръжие, пък бе купена за 60 000 долара на търга на полуостров Кейп Код, недалеч от музея \"Кенеди\" в Хаянис, Масачузетс. Редица други вещи обаче не бяха продадени. Сред тях са последните написани с писалка от Кенеди драсканици преди убийството му в Далас на 22 ноември 1963 г. и поръчан от него през Втората световна война клипс с формата на торпедо за вратовръзка. Не бяха продадени също подготвителна скица с въглен за официален портрет на президента Кенеди в Белия дом, написани на ръка от него бележки за Виетнам през 1953 г., неговите нож за отваряне на писма и пепелник. Около половината от лотовете не намериха купувачи, отбелязаха организаторите. Сподели:", "date": "2018.08.05", "title": "Продадоха на търг в Масачузетс вещи на Джон Кенеди"}
{"url": "https://pik.bg/%D0%B3%D0%BE%D1%80%D0%B5%D1%89%D0%BE-18-%D0%B4%D0%B6%D1%83%D0%BB%D0%B8%D0%B0%D0%BD%D0%B0-%D0%B3%D0%B0%D0%BD%D0%B8-%D0%B8-%D0%BD%D0%BE%D0%B2%D0%BE%D1%82%D0%BE-%D0%B8-%D0%B3%D0%B0%D0%B4%D0%B6%D0%B5-%D1%81%D0%B5-%D0%BF%D1%83%D1%81%D0%BD%D0%B0%D1%85%D0%B0-%D0%B3%D0%BE%D0%BB%D0%B8-%D0%BE%D1%82-%D0%BA%D1%80%D0%B5%D0%B2%D0%B0%D1%82%D0%B0-%D1%81%D0%BD%D0%B8%D0%BC%D0%BA%D0%B0-news770822.html", "text": "\"Тук е паднало голямо еб...е\" и \"Браво, Джулка, стопи го!\". С тези думи нахъсват плеймейтката Джулиана Гани, която от няколко дни пуска само снимки с новото си гадже в леглото. \"Щастлива съм, да видим докога\", хвали се красавицата, която не крие, че обожава пластичните операции и че няма да се поколебае да си направи нова, ако й се наложи. Наскоро мацката обяви, че се развежда, и веднага скочи в кревата на друг мъж. И както изглежда, няма намерение да излиза оттам. Сподели:", "date": "2018.08.05", "title": "ГОРЕЩО 18+! Джулиана Гани и новото и гадже се пуснаха голи от кревата (СНИМКА)"}
{"url": "https://pik.bg/%D0%BF%D0%BE%D0%B6%D0%B0%D1%80-%D0%B2%D0%B8%D0%BB%D0%BD%D1%8F-%D0%B2-%D0%BC%D1%83%D0%B7%D0%B5%D1%8F-%D0%BD%D0%B0-%D0%BF%D0%B8%D1%81%D0%B0%D1%82%D0%B5%D0%BB%D1%8F-%D0%B8%D0%B2%D0%B0%D0%BD-%D1%82%D1%83%D1%80%D0%B3%D0%B5%D0%BD%D0%B5%D0%B2-%D0%B2-%D0%BC%D0%BE%D1%81%D0%BA%D0%B2%D0%B0-news770781.html", "text": "Пожар избухна в музея на писателя Иван Тургенев на улица \"Остоженка\" в центъра на Москва, съобщи ТАСС, като се позова на източници от спешните служби. Сградата е дървена, в нея тече реконструкция. Пожарът е овладян, няма пострадали хора. Къщата е построена през 1819 година. От 1839 г. е наета от майката на писателя и самият той отсяда в нея при посещенията си в Москва. Тургенев е описал дома в повестта \"Муму\", в която прототип на господарката е майка му. По-късно сградата е преустроена изцяло, запазен е бил само холът. През 2009 година в нея е открит музей на Тургенев. Сподели:", "date": "2018.08.05", "title": "Пожар вилня в музея на писателя Иван Тургенев в Москва"}
{"url": "https://pik.bg/%D0%BA%D0%BE%D1%80%D0%B5%D0%BD%D0%BD%D0%B0-%D0%BF%D1%80%D0%BE%D0%BC%D1%8F%D0%BD%D0%B0-%D1%81%D0%BE%D0%BD%D1%8F-%D0%B2%D0%B0%D1%81%D0%B8-%D0%B7%D0%B0%D1%80%D1%8F%D0%B7%D0%B0-%D0%B3%D0%B0%D0%B4%D0%B6%D0%B5%D1%82%D0%BE-%D0%B2%D0%B5%D1%87%D0%B5-%D1%89%D0%B5-%D1%81%D0%B5-%D0%B7%D0%B0%D0%BD%D0%B8%D0%BC%D0%B0%D0%B2%D0%B0-%D1%81%D0%B0%D0%BC%D0%BE-%D1%81-news770782.html", "text": "Моделката, дизайнер и певица Соня Васи се раздели и с последния си мъж – треньорът по тенис на дъщеря й Тодор Бандев, написа Хот Атена. В момента сексбомбата е съсредоточила вниманието си изцяло върху дъщеря си Бриана, която е успешна тенисистката. \"Искам да я превърна в новата Мария Шарапова. Има талант за това\", категорична е Васи. За целта красавицата инвестира всичките си средства, за да изстреля момичето на всички възможни турнири. Васи е бивша състезателка по гимнастика, а бащата на дъщеря й е известният американски бейзболист Брейди Андерсън. Двамата са разделени от години. Покрай детето варненката се запознала и с последната си любов – Тодор Бандев. \"За съжаление той е поредното ми разочарование. Не знам как стоят нещата в бъдеще, но засега съм си обещала, че спирам да се занимавам със всякакви мъже\", казва Васи. Тя допълва: \"Дори и да се появи някой на хоризонта, няма да се хваля с това, защото само привличам завистта. Цял живот си патя от това.\" Сподели:", "date": "2018.08.05", "title": "КОРЕННА ПРОМЯНА! Соня Васи заряза гаджето, вече ще се занимава само с..."}
{"url": "https://pik.bg/%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5%D1%82%D0%BE-%D1%80%D0%B0%D1%81%D1%82%D0%B5-%D0%B1%D0%B5%D0%BB%D0%B3%D1%80%D0%B0%D0%B4-%D0%B2%D0%B7%D0%B8%D0%BC%D0%B0-%D0%BC%D0%B5%D1%80%D0%BA%D0%B8-%D0%B7%D0%B0%D1%80%D0%B0%D0%B4%D0%B8-%D0%BD%D0%B5%D0%B8%D0%B7%D0%BF%D1%8A%D0%BB%D0%BD%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B4%D0%BE%D0%B3%D0%BE%D0%B2%D0%BE%D1%80%D0%B5%D0%BD%D0%BE%D1%81%D1%82%D0%B8%D1%82%D0%B5-%D0%BE%D1%82-%D1%81%D1%82%D1%80%D0%B0%D0%BD%D0%B0--news770777.html", "text": "Властите на Сърбия ще предприемат определени мерки във връзка с това, че ръководството в Прищина не изпълнява постигнатите на преговорите в Брюксел при посредничеството на ЕС договорености, предава РИА Новости, цитирана от \"Фокус\". Президентът на Сърбия Александър Вучич заедно с министър-председателя Ана Бърнабич и министрите на отбраната, вътрешните работи, правосъдието проведоха извънредно заседание на Съвета за национална сигурност заради изостряне на ситуацията в Косово. Една от причините за усложнената обстановка в района се дължи на това, че срокът, определен от ЕС на правителството на Косово за разработката на устав на Общността на сръбските общини, според споразуменията от 2013 и 2015 г., изтича на 4 август. След заседанието на съвета за национална сигурност сръбският президент проведе среща с патриарх Иреней на затворени врати, а след това направи заявление пред медиите. „Сърбия ще предприеме определени мерки, по-точно ще реагира на това, че Прищина не съблюдава Брюкселското споразумение“, съобщи Вучич. Той отбеляза, че сръбските власти са готови на компромис по въпроса на Косово и от своя страна съблюдават всички постигнати в диалога с косовските албанци договорености. „Ще се постараем да засилим нашата позиция на преговорите така, че тя да спре всеки, който по някакъв начин иска да устрои терор над сърбите“, отбеляза президентът. Вучич подчерта, че Белград няма да допусне силови операции срещу косовските сърби „или нови погроми“. Министър-председателят на Косово Рамуш Харадинай по-рано предупреди сърбите в Северно Косово, че „опитите им да провъзгласят автономия“ ще получат отговор от косовските власти. Президентът на Сърбия в петък в отворено писмо призова косовските сърби да не се поддават на възможни провокации и да запазят мира в региона. Сподели:", "date": "2018.08.05", "title": "НАПРЕЖЕНИЕТО РАСТЕ! Белград взима мерки заради неизпълнението на договореностите от страна на Прищина"}
{"url": "https://pik.bg/%D0%B5%D1%80%D0%B4%D0%BE%D0%B3%D0%B0%D0%BD-%D0%B7%D0%B0%D0%BC%D1%80%D0%B0%D0%B7%D1%8F%D0%B2%D0%B0-%D0%B0%D0%B2%D0%BE%D0%B0%D1%80%D0%B8%D1%82%D0%B5-%D0%BD%D0%B0-%D0%B2%D1%8A%D1%82%D1%80%D0%B5%D1%88%D0%BD%D0%B8%D1%8F-%D0%B8-%D0%BF%D1%80%D0%B0%D0%B2%D0%BE%D1%81%D1%8A%D0%B4%D0%BD%D0%B8%D1%8F-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D1%81%D0%B0%D1%89-news770780.html", "text": "Турция замразява сметките на вътрешния и правосъдния министър на САЩ. Мярката е в отговор на санкциите, които Вашингтон наложи на турските министри на вътрешните работи и правосъдието заради случая с американския пастор Андрю Брансън. Турция го съди за тероризъм и отказва да го освободи и върне на САЩ въпреки личното настояване на президента Тръмп. В речта, в която днес обяви реципрочните санкции, президентът Ердоган каза, че действията на САЩ по случая с пастора не съответстват на стратегическото партньорство между двете страни и са проява на неуважение. Сподели:", "date": "2018.08.05", "title": "Ердоган замразява авоарите на вътрешния и правосъдния министър на САЩ"}
{"url": "https://pik.bg/%D0%BC%D0%BB%D0%B0%D0%B4%D0%B5%D0%B6-%D0%B8%D0%B7%D0%B1%D1%8F%D0%B3%D0%B0-%D1%81-%E2%80%9E%D0%BC%D0%B5%D1%80%D1%86%D0%B5%D0%B4%D0%B5%D1%81%E2%80%9C-%D0%B1%D0%B5%D0%B7-%D0%BD%D0%BE%D0%BC%D0%B5%D1%80%D0%B0-%D0%BF%D1%80%D0%B8-%D0%BF%D1%80%D0%BE%D0%B2%D0%B5%D1%80%D0%BA%D0%B0-%D0%BD%D0%B0-%D0%BF%D1%8A%D1%82%D1%8F-news770705.html", "text": "Младеж избяга с „Мерцедес“ без регистрационни номера по време на полицейска проверка във врачанското село Игнатица вчера, съобщава Булнюз, като се позовава на информация от областната дирекция на МВР във Враца. Според данните, автомобилът бил нерегистриран. Около 11:00 часа на 3 август (петък) служители на районното управление в Мездра пресекли лека кола „Мерцедес” с липсващи регистрационни табели. След като униформен поискал документите на шофьора, 24-годишният И.Й. от село Зверино подкарал автомобила и осуетил проверката. От полицията установили, че колата била оставена в гараж в дома на Ц.С. от село Игнатица. Няколко часа по-късно нарушителят бил задържан. По случая е образувано бързо производство. Сподели:", "date": "2018.08.05", "title": "Младеж избяга с „Мерцедес“ без номера при проверка на пътя"}
{"url": "https://pik.bg/%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B5%D0%BD-%D1%81%D1%8A%D0%B1%D0%BE%D1%80-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%BF%D0%BE%D1%80%D0%BE%D0%B4%D0%B8-%D0%B6%D0%B8%D0%B2%D0%BE%D1%82%D0%BD%D0%B8-%D0%B7%D0%B0%D0%BF%D0%BE%D1%87%D0%BD%D0%B0-%D0%B2%D1%8A%D0%B2-%D0%B2%D1%8A%D1%80%D1%88%D0%B5%D1%86-news770775.html", "text": "Национален събор \"Да покажем българското\" започна от днес във Вършец по повод празника на курорта, минералната вода и Балкана, който се отбелязва през седмицата. В местността \"Иванчова поляна\" в Стара планина над Вършец се представят животни от различни видове и породи, създадени в България - кучета, коне, овце и т.н. В събора участват стопани с техните животни от всички краища на България - София, Пловдив, Плевен, Враца, Видин, Монтана, Костинброд, Първомай и т.н. Националният събор, който ще продължи два дни, е организиран от общината във Връшец. В продължение на седмица в града текат различни прояви за празника на града, с които целим популяризиране на курорта, обяви кметът на Вършец Иван Лазаров. Сподели:", "date": "2018.08.05", "title": "Национален събор на български породи животни започна във Вършец"}
{"url": "https://pik.bg/%D0%B2%D1%80%D0%B5%D0%B4%D0%B8-%D0%BB%D0%B8-%D0%BD%D0%B0%D0%B8%D1%81%D1%82%D0%B8%D0%BD%D0%B0-%D0%BA%D0%BE%D0%BC%D0%BF%D1%8E%D1%82%D1%8A%D1%80%D0%BD%D0%B8%D1%8F%D1%82-%D0%B5%D0%BA%D1%80%D0%B0%D0%BD-%D0%BD%D0%B0-%D0%BE%D1%87%D0%B8%D1%82%D0%B5-%D0%BD%D0%B8-news770764.html", "text": "За онези от нас, чиято работа изисква ежедневна дейност с компютър, животът представлява серия от почти постоянно взаимодействие с екрани. Последните са пред очите ни по време на работа и дори в почивните часове, когато търсим информация за хоби, разговаряме с приятели и роднини, четем любопитни статии и т.н. Дали не вредим на зрението си с ежедневното гледане в екрана на компютъра? Отговор на този въпрос дава офталмологът Ашли Брисет, цитиран от Профит. Ако работите от 9:00 до 17:00 часа на компютър, как това се отразява на очите ви? Компютърните екрани и дигиталните устройства влияят на зрението ни по различни начини. Първо, когато използваме екрана и четем или скролваме, ние мигаме по-рядко. Това води до изсушаване на очите. Изчислено е, че пред екран мигаме два пъти по-рядко от обичайното. Ако точно това се случви, симптомите са следните: сухота, замъглено виждане, парене, раздразнени очи, натежали или уморени очи, напрежение, сълзене. Изредените симптоми могат да доведат от своя страна до повишен стрес и главоболие. Дали д-р Брисет е виждала сериозно увредени очи на хора, които прекарват прекалено много време пред екрана? По думите й, прекомерната работа с компютър не води до трайна загуба на зрение. С времето обаче оплаквания като сухота в очите и напрежение се засилват. Особено при нетретирани своевременно симптоми. Може ли да направим нещо, за да намалим влиянието на екрана на компютъра, таблета и смартфона, когато работата ни изисква ежедневно стоене пред него? Да. Ако ще стоите дълги часове пред екрана, използвайте правилото 20-20-20. На всеки двайсет минути поглеждайте обект встрани. Той трябва бъде разположен на 20 фута (6 метра) разстояние. Гледайте го в продължение на 20 секунди. Тези почивки са изключително важни за отпочиването на очите, възстановяването на нормалното темпо на мигане и елиминиране на напрежението. Ако екранът ви заслепява, използвайте филтри. Обмислете поставянето на устройство за овлажняване на стаята близо до компютъра. Правете упраженния с мигане. Напомняйте си да мигате по-често. Кое влияе повече на очите - гледането в екрана на компютър или на телефон? И в двата случая има въздействие върху очите ви, тъй като се взираме в екрана и не мигаме. Когато изчислявате колко време прекарвате пред екрана, отчитайте взаимодействието си с компютри, таблети, смартфони и др. Сподели:", "date": "2018.08.05", "title": "Вреди ли наистина компютърният екран на очите ни"}
{"url": "https://pik.bg/%D0%B2%D0%B0%D0%B6%D0%BD%D0%BE-%D0%BF%D1%80%D0%BE%D0%BC%D0%B5%D0%BD%D0%B8-%D0%B2-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D0%B7%D0%B0%D1%80%D0%B0%D0%B4%D0%B8-%D1%80%D0%B5%D0%BC%D0%BE%D0%BD%D1%82-%D0%BD%D0%B0-%D0%BA%D0%BB%D1%8E%D1%87%D0%BE%D0%B2-%D0%BF%D0%BE%D0%B4%D0%BB%D0%B5%D0%B7-news770714.html", "text": "Ремонтът на подлеза на ул. „Гладстон“ при Централна поща в Пловдив стартира на 6 август (понеделник), съобщава радио Фокус-Пловдив, позовавайки се на информация от  ОП „Организация и контрол на транспорта“. Във връзка с ремонтните дейности на подлеза от 6 август до 30 ноември ще бъде затворена за движение ул. „Гладстон“ в участъка от кръстовището с ул. „Преслав” до кръстовището с ул. „Петко Д. Петков“. От 1 август автобусни линии №10 и 66 се движат по нови маршрути през бул. „Източен“ и бул. „Шести септември“, но преустановяването на движението за автомобили беше отложено със седмица, припомниха от общинското предприятие. От 6 август преминаването в участъка вече се преустановява за всички моторни превозни средства до края на ремонта. Водачите трябва да използват алтернативни маршрути за придвижване. Пешеходните тротоари също ще бъдат заградени за безопасност на минувачите по време на ремонтните дейности. Сподели:", "date": "2018.08.05", "title": "Важно! Промени в движението в Пловдив заради ремонт на ключов подлез"}
{"url": "https://pik.bg/%D0%B1%D0%BB%D0%B8%D0%B7%D0%BE-100-%D0%B2%D0%BE%D0%B7%D0%B8%D0%BB%D0%B0-%D1%83%D1%87%D0%B0%D1%81%D1%82%D0%B2%D0%B0%D1%85%D0%B0-%D0%B2-%D1%80%D0%B5%D1%82%D1%80%D0%BE-%D0%BF%D0%B0%D1%80%D0%B0%D0%B4-%D0%B2%D1%8A%D0%B2-%D0%B2%D0%B8%D0%B4%D0%B8%D0%BD-news770789.html", "text": "Близо 100 автомобили и мотоциклети от миналия век участваха в ретро парад във Видин. Повечето от ретро возилата стигнаха до изложението на собствен ход. За да достигнат до Видин, някои са изминали повече от 100 км, включително от съседни държави. За втора поредна година организатор е Иван Цолов, цитиран от БНР. \"Благодарен съм на хората, че дойдоха наистина от другия край на България, от Сърбия, от Румъния\", каза той. Сред атракциите в изложението бяха автомобили от 20-те и 30-те години на миналия век. Наградата на публиката беше за Васил Георгиев с модел от 60-те. \"Хубаво е, когато се вглеждаш в лицата на минувачите, на околните, на останалите участници в движението, предизвикваш усмивки. Забавлението е огромно, когато колата има потенциал и изпревари някой по-съвременен автомобил\", каза той. Посетителите се снимаха, а някои дори успяха да се качат на ретро автомобил. Сподели:", "date": "2018.08.05", "title": "Близо 100 возила участваха в ретро парад във Видин"}
{"url": "https://pik.bg/%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-%D0%B2%D1%8A%D0%B7%D1%81%D1%82%D0%B0%D0%BD%D0%BE%D0%B2%D1%8F%D0%B2%D0%B0-%D0%B4%D0%BE%D1%81%D1%82%D0%B0%D0%B2%D0%BA%D0%B8%D1%82%D0%B5-%D0%BD%D0%B0-%D0%BF%D0%B5%D1%82%D1%80%D0%BE%D0%BB-%D0%BF%D1%80%D0%B5%D0%B7-%D0%BF%D1%80%D0%BE%D1%82%D0%BE%D0%BA%D0%B0-%D0%B1%D0%B0%D0%B1-%D0%B5%D0%BB-%D0%BC%D0%B0%D0%BD%D0%B4%D0%B5%D0%B1-news770792.html", "text": "Саудитска Арабия обяви, че възстановява от днес доставките на петрол през стратегическия проток Баб ел Мандеб след краткото им прекъсване заради атаки на йеменски шиити, предадоха ДПА и АП. На 25 юли Риад спря доставките през протока, свързващ Червено море с Аденския залив, след като два танкера със суров петрол бяха нападнати от бунтовниците хуси от Йемен. Саудитска Арабия оглавява коалиция срещу йеменските хуси, които са подкрепяни от Иран. Сподели:", "date": "2018.08.05", "title": "Саудитска Арабия възстановява доставките на петрол през протока Баб ел Мандеб"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B0%D0%BB%D0%B5%D0%BD%D0%B0-%D1%81-%D1%82%D0%BE%D0%BF-%D1%85%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-%D0%BD%D0%B5%D0%B4%D0%B5%D0%BB%D1%8F---%D0%BA%D0%B0%D0%BA%D0%B2%D0%BE-%D0%B2%D0%B5%D1%89%D0%B0%D1%8F%D1%82-%D0%B7%D0%B2%D0%B5%D0%B7%D0%B4%D0%B8%D1%82%D0%B5-%D0%B7%D0%B0-%D0%B2%D1%81%D1%8F%D0%BA%D0%B0-%D0%B7%D0%BE%D0%B4%D0%B8%D1%8F-news770787.html", "text": "Овладейте емоцията на вашето работно място. Отстоявайте принципите си. При възможност пътувайте, а вечерта се отдайте на почивка и развлечения. Имате сили в излишък. Промените - лични и професионални, са във ваша полза. Не пилейте времето си в занимания без бъдеще! Пътуванията ви, осъществени или уговорени в този ден, ще бъдат успешни. Внимавайте да не пропуснете добрите си шансове за изясняване плановете далеч напред във времето. Съгласете се на предложенията за сътрудничество. Възможна е придобивка от участие ви в голяма сделка. Бъдете самокритични. Емоцията може да обърка сериозно плановете ви и да ви създаде проблеми на работното място. Ще изживеете изпълнен с противоречия. Една част ще са свързани с работата ви, а друга с факта, че сте склонни пасивно да гледате какво става около вас. Концентрирайте се и не позволявайте на никой да ви отклони от работата. Имате възможност да поставите успешно начало на нови занимания. Бъдете внимателни и предпазливи. Предстои ви ден, изпълнен с шансове за нови срещи. Ще стабилизирате вече завоюваните позициите си и ще промените обкръжението си. Възможно е да се наложи да отстоявате принципите и авторитета си. Занимаващите се с търговия успяват, дори и ако решат да рискуват. Сблъсквате се с трудности и емоции. Причината е в странични фактори. Примирете се и приемете ставащото философски. Успехът на работното ви място не е изключен. Не бива да прекалявате с изискванията си към колегите или вашите подчинени. Не бъдете прибързани, за да не пропуснете добрите възможности, които ви поднася Съдбата и да избегнете финансовите загуби. Намерете начин да изплувате от проблемите си сами, без странична помощ. От вас зависи да сте на нивото, за което мечтаете. Пътуване през в този ден ви носи успех. Бизнесмените не бива да допускат проблеми в отношенията с партньорите си, защото от договореното в този ден зависят добрите бъдещи приходи, въпреки ретроградния Меркурий. Днес ви очаква обичайната рутинна работа. Стабилизирайте постигнатото. Обсъдете предстоящото подписване на договори. Ако имате спешни задачи на работното място се справяте успешно. Денят е идеален за пътувания. Обърнете внимание на новите изгодни делови предложения и използвайте максимално изгодата за себе си. Предстои ви успешен и изпълнен с положителни емоции ден. Време е да докажете на колегите и на близките си, че новите идеи, които имате са осъществими и ще ви помогнат да получите признание. Успехите ви ще предизвикат завистта на околните, ако прекалявате с хвалебствените думи за вашите възможности. Бъдете отговорни за действията си и не си създавайте проблеми с хора, които внезапно са се появили на вашето работно място  и нямат право да се намесват в работата ви. Приемете, че са дошли, за да ви навредят и ги отпратете. Занимаващите се със строителство да не направят копка на нова сграда. Ще се радвате на материални успехи. Не планирайте деловите си срещи. Не взимайте важни решения. Възможни са провали на работното място и невъзможност да прецените дали са надеждни партньорите ви. Отложете деловите разговори, за да си спестите неуспехите и разочарованията, породени от невъзможността ви да преценявате правилно хората. Очаквайте конфликти, заради собствената ви невъздържаност и нежелание да приемете мнението на вашите колеги. Понякога се налага да отстъпите, особено когато е във ваша полза. Не проявявайте агресия. Не уговаряйте важни делови срещи, ако не сте подготвени с предложенията си и не сте обсъдили всички детайли и нови идеи. Денят засилва стремежите ви към успехи и поставяне началото на нови занимания. Претоварването с работа е във ваша вреда. Прибързаността е нежелателна. В материално отношение успехът ще бъде с вас. Не отказвайте допълнителна работа, особено ако можете да я завършите до края на работния ден. Сподели:", "date": "2018.08.05", "title": "САМО В ПИК! Алена с топ хороскоп за неделя - какво вещаят звездите за всяка зодия"}
{"url": "https://pik.bg/%D0%BF%D0%B0%D1%80%D0%B5%D1%89%D0%B8-%D0%BB%D1%8A%D1%87%D0%B8-%D0%B8-%D0%B4%D0%BD%D0%B5%D1%81-%D0%BE%D1%81%D1%82%D0%B0%D0%B2%D0%B0-%D1%81%D0%BB%D1%8A%D0%BD%D1%87%D0%B5%D0%B2%D0%BE-%D0%B8-%D1%82%D0%BE%D0%BF%D0%BB%D0%BE-%D0%BD%D0%BE-%D1%81%D0%BB%D0%B5%D0%B4%D0%BE%D0%B1%D0%B5%D0%B4-%D0%BA%D0%B0%D1%80%D1%82%D0%B0-news770786.html", "text": "Днес времето ще е предимно слънчево, в следобедните часове с временни увеличения на облачността над планините, но валежи са малко вероятни. Ще духа слаб до умерен вятър от изток-североизток. Максималните температури ще са между 29° и 34°. Над планините ще е предимно слънчево. В следобедните часове ще има временни увеличения на облачността, но вероятността за валежи е малка. Ще духа до умерен вятър от изток-североизток. Максималната температура на височина 1200 метра ще е около 23°, на 2000 метра – около 16°. По Черноморието ще е предимно слънчево. Ще духа слаб до умерен североизточен вятър. Максималните температури ще са 29°-31°. Температурата на морската вода е 26°-28°. Вълнението на морето ще бъде 2-3 бала. На 05.08.2018 слънцето ще изгрее в 06:22 часа и ще залезе в 20:42 часа. Продължителност на деня 14:20 часа. На 05.08.2018 луната ще изгрее в 00:46 часа и ще залезе в 14:45 часа. Осветеност на диска в 0h UT 48 %. Фаза на луната: последна четвърт. Сподели:", "date": "2018.08.05", "title": "ПАРЕЩИ ЛЪЧИ! И днес остава слънчево и топло, но следобед... (КАРТА)"}
{"url": "https://pik.bg/%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%B2-%D1%81%D0%B0%D0%BD%D0%BA%D1%82-%D0%BF%D0%B5%D1%82%D0%B5%D1%80%D0%B1%D1%83%D1%80%D0%B3-%D0%B0%D0%BA%D1%82%D0%B8%D0%B2%D0%B8%D1%81%D1%82%D0%B8-%D0%B7%D0%B0-%D0%BF%D1%80%D0%B0%D0%B2%D0%B0%D1%82%D0%B0-%D0%BD%D0%B0-%D0%B3%D0%B5%D0%B9%D0%BE%D0%B2%D0%B5%D1%82%D0%B5-news770798.html", "text": "Руската полиция арестува днес около 25 защитници на правата на хората с нетрадиционна сексуална ориентация, участвали в неразрешен митинг в Санкт Петербург, предаде Ройтерс, като се позова на очевидци. Няколко десетки активисти се събрали следобед на Дворцовия площад във втория по големина град в Русия и по този начин нарушили забраната за провеждане на такава демонстрация. Организаторите бяха заявили, че ще устроят протести от по един човек с искане за свобода на събирането и сдружаването, след като властите в Санкт Петербург отхвърлиха искането им да проведат парад. Полицията задържала активисти, които развявали знамена с цветовете на дъгата и носели транспаранти. Не се е стигнало до сблъсъци. През 2013 г. в Русия бе приет закон, забраняващ разпространението на хомосексуална пропаганда. Миналия месец московската полиция за кратко задържа британския активист за защита на сексуалните малцинства Питър Тачъл, който протестирал край Кремъл в подкрепа на правата в Русия на хората с нетрадиционна сексуална ориентация, припомня Ройтерс. Сподели:", "date": "2018.08.05", "title": "Арестуваха в Санкт Петербург активисти за правата на гейовете"}
{"url": "https://pik.bg/%D0%B4%D0%B5%D1%86%D0%B0%D1%82%D0%B0-%D1%81%D0%BF%D0%B0%D1%81%D0%B5%D0%BD%D0%B8-%D0%BE%D1%82-%D0%BF%D0%B5%D1%89%D0%B5%D1%80%D0%B0%D1%82%D0%B0-%D0%B2-%D1%82%D0%B0%D0%B9%D0%BB%D0%B0%D0%BD%D0%B4-%D0%B7%D0%B0%D0%B2%D1%8A%D1%80%D1%88%D0%B8%D1%85%D0%B0-9-%D0%B4%D0%BD%D0%B5%D0%B2%D0%BD%D0%BE-%D0%BF%D0%BE%D1%81%D0%BB%D1%83%D1%88%D0%B0%D0%BD%D0%B8%D0%B5-%D0%B2-%D0%B1%D1%83%D0%B4%D0%B8%D1%81%D1%82%D0%BA%D0%B8-%D0%BC%D0%B0%D0%BD%D0%B0%D1%81%D1%82%D0%B8%D1%80-news770784.html", "text": "Групата млади футболисти, които бяха спасени, след като бяха задълго блокирани в пещера в Тайланд, приключиха 9-дневното си послушание в будистки манастир в знак на благодарност за своето оцеляване, предаде БТА. Облечени в оранжеви роби и с обръснати глави, единайсетте момчета на възраст от 11 до 16 години се сбогуваха с монасите, грижили се за тях, преди завръщането им у дома. Футболистите и техният треньор отправиха будистка молитва и пред входа на пещерата, чиито пленници бяха за повече от 2 седмици поради наводнение. По-късно днес ще има и друга церемония за благодарност към хората по света за тяхното участие и подкрепа за драматичната спасителна операция. Вероятно треньорът, 25-годишният Екапол Чантавонг, ще остане в монашество още три месеца. Сподели:", "date": "2018.08.05", "title": "Децата, спасени от пещерата в Тайланд, завършиха 9-дневно послушание в будистки манастир"}
{"url": "https://pik.bg/%D0%BC%D0%B5%D0%B3%D0%B0%D1%81%D0%B1%D0%BB%D1%8A%D1%81%D1%8A%D0%BA-%D0%BC%D0%B0%D0%BA%D0%B3%D1%80%D0%B5%D0%B3%D1%8A%D1%80-%D0%B8-%D1%85%D0%B0%D0%B1%D0%B8%D0%B1-%D1%89%D0%B5-%D1%81%D0%B5-%D0%B1%D0%B8%D1%8F%D1%82-%D0%BF%D1%80%D0%B5%D0%B7-%D0%BE%D0%BA%D1%82%D0%BE%D0%BC%D0%B2%D1%80%D0%B8-%D0%B2-%D0%BB%D0%B0%D1%81-%D0%B2%D0%B5%D0%B3%D0%B0%D1%81-news770754.html", "text": "Шампионът в лека категория Хабиб Нурмагомедов има своя следващ съперник! Дългоочакваната супербитка между руснака и Конър Макгрегър ще се състои на 6 октомври 2018г. в турнира UFC 229, който ще се проведе в Лас Вегас. Сблъсъкът между двамата ще бъде главен за вечерта. Продажбата на билети за голямото събитие ще започне на 17 август. Президентът на UFC Дейна Уайт официално обяви битката на пресконференция в Лос Анджелис. “За съжаление, днес те не са тук, но битката ще се проведе на 6 октомври в Лас Вегас, дами и господа“, заяви Дейна Уайт. Хабиб Нурмагомедов завоюва вакантната титла на UFC в лека категория на 7 април на турнира UFC 223 в Бруклин, след като победи с единодушно решение Ал Якинта, който участва е битката след кратко предизвестие, заменяйки контузения Тони Фъргюсън. Титла, която беше отнета от Конър Макгрегър два дни по-рано. По този начин Макгрегър ще се върне в октагона почти 2 години след историческата си победа над Еди Алварес, когато на турнира UFC 205 в Ню Йорк той завоюва колана на UFC в лека категория и стана първият шампион на UFC едновременно в две категории. Сподели:", "date": "2018.08.05", "title": "МЕГАСБЛЪСЪК! Макгрегър и Хабиб ще се бият през октомври в Лас Вегас"}
{"url": "https://pik.bg/%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%B8%D1%81%D0%BA%D0%B0-%D0%B4%D0%B0-%D0%B8%D0%B7%D0%BF%D1%8A%D0%BB%D0%BD%D0%B8-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D1%8F%D1%82%D0%B0-%D1%81%D0%B8-%D1%81%D1%8A%D1%81-%D1%81%D0%B0%D1%89-news770756.html", "text": "Министърът на външните работи на Северна Корея каза, че е все по-разтревожен от отношението на САЩ към неговата страна, но изрази твърда решимост за прилагане на постигнатите през юни споразумения с Вашингтон, предаде БТА. САЩ и Северна Корея се договориха на среща на лидерите си в Сингапур през юни за слагане на край на ядрената програма на Пхенян и за сключване на мир на Корейския полуостров. „КНДР е твърда в решимостта и в ангажимента си за прилагане на съвместното изявление на КНДР и САЩ по отговорен и добросъвестен начин”, заяви И Йон-хо. „Това, което обаче е тревожно, са настойчивите опити, правени в САЩ, за връщане към старото положение, в противоречие с намеренията на техния лидер”, добави той. Американският държавен секретар Майк Помпейо призова тази седмица в Сингапур страните от Югоизточна Азия да продължат да прилагат санкциите срещу Северна Корея. Той обаче се обяви за оптимист, че сделката за севернокорейската ядрена програма ще бъде приложена. И Йон-хо каза в комюнике, че Пхенян е показал добра воля чрез мораториума върху ядрените опити, изпитанията на ракети и разрушаването на ядрения си полигон. „Но САЩ, вместо да отговорят на тези мерки, надават вой за запазване на санкциите срещу КНДР\", заяви И Йон-хо. Сподели:", "date": "2018.08.05", "title": "Северна Корея иска да изпълни споразуменията си със САЩ"}
{"url": "https://pik.bg/%D1%81%D1%83%D0%BF%D0%B5%D1%80-%D1%84%D0%BE%D1%80%D0%BC%D0%B0-%D0%B0%D0%BD%D0%B8-%D1%81%D0%B0%D0%BB%D0%B8%D1%87-%D1%81%D0%B2%D0%B0%D0%BB%D0%B8-8-%D0%BA%D0%B8%D0%BB%D0%BE%D0%B3%D1%80%D0%B0%D0%BC%D0%B0-%D1%81%D0%B0%D0%BC%D0%BE-%D1%81-%D0%BF%D0%BE%D1%81%D1%82%D0%B8-news770823.html", "text": "Новинарката от Нова тв Ани Салич свали 8 килограма с Петровите пости, пише столичен всекидневник. Красивата водеща от години спазва християнското въздържание от храна преди всеки празник и този път не пропуснала да го направи. Диетата й не е трудна, като набляга на растителните храни за сметка на месото и сладкото. \"Винаги съм била инат, когато искам нещо. Трудно ми е обаче да се настроя на тази честота. Иначе не ям много, но бързо ми се лепи\", споделя популярната тв водеща. Сподели:", "date": "2018.08.05", "title": "СУПЕР ФОРМА! Ани Салич свали 8 килограма само с пости"}
{"url": "https://pik.bg/%D1%82%D1%8A%D1%80%D0%B3%D0%BE%D0%B2%D1%81%D0%BA%D0%BE%D1%82%D0%BE-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D0%BC%D0%B5%D0%B6%D0%B4%D1%83-%D0%BA%D0%B8%D1%82%D0%B0%D0%B9-%D0%B8-%D1%81%D0%B0%D1%89-%D1%80%D0%B0%D1%81%D1%82%D0%B5-news770758.html", "text": "Китайското министерство на финансите въведе допълнителни мита върху 5207 различни стоки, внасяни от САЩ в размер от между пет и 25%. Това е в отговор на предложението на администрацията на президента на САЩ Доналд Тръмп за налагане на 25% мита върху стоките от Китай на стойност от 200 милиарда долара, пише Глабъл таймс. „Китай е предприел необходимия и легитимен отговор, основан на интересите на китайския народ и защитата на основаната на правилата международна търговия според СТО“, заяви китайския външен министър Ван И. Според него китайските контрамерки са рационални. Страната не бърза да изравни митата си с тези на САЩ, докато извънредният натиск и изнудване на САЩ са станали ясни за международната общност. Подобно изнудване няма да донесе плодове срещу Китай. Отговаряйки на молбата да реагира на скорошните коментари на Белия дом, че последните конрамерки на Китай са били „слаби“, министърът отговори: „Да не би да искат Китай да предприеме още по-силен отговор?“. Сподели:", "date": "2018.08.05", "title": "Търговското напрежение между Китай и САЩ расте"}
{"url": "https://pik.bg/%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D0%BD%D0%B0-%D0%BB%D0%B0%D1%83%D1%82%D0%B0-%D1%84%D0%B5%D0%BD%D0%BE%D0%B2%D0%B5%D1%82%D0%B5-%D0%BD%D0%B0-%D0%BB%D0%BE%D0%BA%D0%BE-%D0%BF%D0%BB%D0%BE%D0%B2%D0%B4%D0%B8%D0%B2-%D0%B3%D0%BE%D0%BD%D1%8F%D1%82-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D0%BA%D0%B0-news770797.html", "text": "Феновете на Локомотив Пловдив обявиха, че собственикът на клуба Христо Крушарски и неговият екип са нежелани на \"Лаута\". Това обявиха те късно в петък в информационния си сайт. \"Днес (петък, 3 август) се проведе кратка среща между представители на обединените фенове и организации на \"Локомотив\" Пловдив и Христо Крушарски. На нея бе заявено изрично, че Христо Крушарски и целият му екип не са желани повече в \"Локомотив\" Пловдив. Всякаква друга информация, изнесена в медиите за \"разбирателство\" с феновете, не отговаря на истината.\" Сподели:", "date": "2018.08.05", "title": "НАПРЕЖЕНИЕ НА ЛАУТА! Феновете на Локо Пловдив гонят собственика"}
{"url": "https://pik.bg/%D0%BD%D0%B0%D0%B2%D0%BE%D0%B4%D0%BD%D0%B5%D0%BD%D0%B8-%D0%BC%D0%B0%D0%B7%D0%B5%D1%82%D0%B0-%D0%B8-%D0%B3%D0%B0%D1%80%D0%B0%D0%B6%D0%B8-%D0%BF%D1%80%D0%B8-%D0%BD%D0%BE%D0%B2%D0%BE%D1%82%D0%BE-%D1%81%D1%82%D1%80%D0%BE%D0%B8%D1%82%D0%B5%D0%BB%D1%81%D1%82%D0%B2%D0%BE-%D0%B2%D1%8A%D0%B2-%D0%B2%D0%B5%D0%BB%D0%B8%D0%BA%D0%BE-%D1%82%D1%8A%D1%80%D0%BD%D0%BE%D0%B2%D0%BE-news770753.html", "text": "Десетки случаи на наводнени мазета и гаражи при новото строителство във Велико Търново. Ползвателите на имотите са в безизходица. На фона на некачественото изпълнение – цените на апартаментите растат, информира бТВ. В избеното помещение на сравнително новия блок 2, на улица „Твер” във Велико Търново, водата е до кокалче целогодишно. Сградата е с изтекъл гаранционен срок, т.е. отговорността за проблема вече е ничия. На път да изпаднат в същата ситуация са десетки домакинства. Клиенти на различни строителни инвеститори, при това в различни квартали на града, вече бият тревога. В една от жилищните сгради гаражът е неизчерпаем извор при всеки дъжд, мазетата също. Проблемът е от година и половина. Обектът е в гаранция, но строителят се бави. \"При несъдействие от страна на строителя за отстраняване на недостатъка, гражданите могат да сезират съда с искане да им бъде заплатено обезщетение равняващо се на стойността  на отстраняване на въпросните недостатъци\", каза адв. Венцислав Точков. Това важи само, ако гаранционният срок на сградата не е изтекъл. Иначе щетите са за сметка на собствениците. На този фон, брокери на недвижими имоти отчитат скок в цените на новите блокове с около 20 – 25% за последната година и половина. Увеличено търсене – също. Повечето недостатъци по строежа са за сметка на строителя само през първите 5 години. Гаранцията започва да тече още с пускането на сградата в експлоатация. Сподели:", "date": "2018.08.05", "title": "Наводнени мазета и гаражи при новото строителство във Велико Търново"}
{"url": "https://pik.bg/%D0%B2-%D1%82%D1%83%D1%80%D1%86%D0%B8%D1%8F-%D1%81%D0%B5-%D0%BF%D1%80%D0%BE%D0%B2%D0%B5%D0%B4%D0%B5-%D0%BC%D0%B0%D1%89%D0%B0%D0%B1%D0%BD%D0%B0-%D0%BE%D0%BF%D0%B5%D1%80%D0%B0%D1%86%D0%B8%D1%8F-%D1%81%D1%80%D0%B5%D1%89%D1%83-%D1%87%D0%BB%D0%B5%D0%BD%D0%BE%D0%B2%D0%B5-%D0%BD%D0%B0-%D1%84%D0%B5%D1%82%D0%BE-news770763.html", "text": "Турските сили за сигурност провеждат мащабна операция срещу членове на ФЕТО - Фетхуллахистката терористична организация, която според турските власти е организирала осуетения опит за преврат преди 2 години. Операцията се провежда едновременно в 18 окръга на страната начело с Ван, Източна Турция. Обхванати са Истанбул, Адана, Анкара, Газиантеп, Чанаккале, Битлис, Балъкесир, Одрин и др. Участват спецразделения за борба с терора. Инициатор и координатор на акцията е валийството във Ван, Източна Турция. С въвеждането на новата президентска система се дадоха широки правомощия на валиите /областните управители/, като иницииране и координация на акции, задържане и арести на заподозрени от силите по сигурността. В рамките на операцията са арестувани 12 военни служители, които са ползвали кодирана система за комуникация, идентична с тази на ФЕТО, съобщиха медиите. Има и други арестувани. Акцията продължава с обиски на различни адреси и арести. В същото време турски медии съобщиха, че трима бивши турски полицаи, които са били уволнени заради принадлежност към ФЕТО, са били задържани в района на град Одрин при опит да избягат нелегално в Гърция. Бегълците - Рамазан С., Бахтияр Ш. и Бурхан С., били задържани от екип на гранични войски към командването на 54-та Механизирана пехотна бригада в района на град Одрин, която популярно наричат Гранични орли. Задържаните са били предадени на правосъдието. Сподели:", "date": "2018.08.05", "title": "В Турция се проведе мащабна операция срещу членове на ФЕТО"}
{"url": "https://pik.bg/%D0%BF%D0%B5%D0%BD%D1%81%D0%B8%D0%BE%D0%BD%D0%B5%D1%80%D0%B8-%D0%BE%D1%82-%D0%BA%D1%80%D0%B5%D1%81%D0%BD%D0%B0-%D0%BE%D1%82%D0%B3%D0%BB%D0%B5%D0%B4%D0%B0%D1%85%D0%B0-%D1%82%D0%B8%D0%BA%D0%B2%D0%B8-%D0%B3%D0%B8%D0%B3%D0%B0%D0%BD%D1%82%D0%B8-%D1%81%D0%BD%D0%B8%D0%BC%D0%BA%D0%B8-news770768.html", "text": "Тикви гиганти отгледаха в градината си семейство пенсионери от Кресна. Иванка и Кирил Стефанови се видяха в чудо как да ги натоварят на колата си. Една от балките (б.р. Бели тикви) отчете на кантара 48 кг, а другите между 30 и 40 кг. Семето за гигантите им донесли преди години близки от Испания. От един корен са добили 2-3 балки. Любопитното е, че са израснали на 2-3 метра далеч от корените си и то сред висока до метър трева, съобщава Струма.бг. Според Иванка и Кирил тези балки са много вкусни. Реколтата им предизвиква интерес у приятели, роднини и съседи, които отсега дават заявки за семки. Сред тях е известният фермер от Кресна Николай Мелемизов. Той и синът му бяха сред първите, които дойдоха в двора на сем. Стефанови, за да се полюбуват на чудото. Сподели:", "date": "2018.08.05", "title": "Пенсионери от Кресна отгледаха тикви гиганти (СНИМКИ)"}
{"url": "https://pik.bg/%D1%81%D0%BF%D0%B8%D0%BF%D0%B0%D1%85%D0%B0-1800-%D0%BD%D0%B0%D0%B4%D1%80%D1%83%D1%81%D0%B0%D0%BD%D0%B8-%D1%88%D0%BE%D1%84%D1%8C%D0%BE%D1%80%D0%B8-%D0%B7%D0%B0-%D1%88%D0%B5%D1%81%D1%82-%D0%BC%D0%B5%D1%81%D0%B5%D1%86%D0%B0-news770803.html", "text": "Около 1800 дрогирани шофьори са били хванати от пътната полиция за първите шест месеца на 2018 г., предаде БНТ. За сравнение през миналата година закопчаните друсани водачи на моторни превозни средства са били 2822-ма. Полицията хваща шофьори под влиянието на упойващи вещества по всяко време на денонощието и на най-различни места. През 2017-та първенец по задържани дрогирани шофьори е Бургас - 406. Най-много през летните месеци. Проверките по крайбрежието и това лято са постоянни, включително и през изминалата нощ. Сподели:", "date": "2018.08.05", "title": "Спипаха 1800 надрусани шофьори за шест месеца"}
{"url": "https://pik.bg/%D0%BD%D0%B0%D1%82%D0%BE-%D1%89%D0%B5-%D0%BC%D0%BE%D0%B4%D0%B5%D1%80%D0%BD%D0%B8%D0%B7%D0%B8%D1%80%D0%B0-%D0%B2%D0%BE%D0%B5%D0%BD%D0%BD%D0%BE%D0%B2%D1%8A%D0%B7%D0%B4%D1%83%D1%88%D0%BD%D0%B0-%D0%B1%D0%B0%D0%B7%D0%B0-%D0%B2-%D0%B0%D0%BB%D0%B1%D0%B0%D0%BD%D0%B8%D1%8F-news770806.html", "text": "Албанският премиер съобщи днес, че НАТО ще построи военновъздушна база в страната, предаде Асошиейатед прес. Премиерът Еди Рама написа днес на страницата си във Фейсбук, че Северноатлантическият съвет на е решил да инвестира 50 милиона евро, за да модернизира въздушната база в Кучова, на 80 км южно от Тирана. Той посочи, че преките преговори с албанския стратегически партньор САЩ продължават за по-нататъшна модернизация на албанските авиационни съоръжения. Скоро, както обявява Рама, съвместни решения от тези разговори се очаква да бъдат одобрени от Конгреса на САЩ. Сподели:", "date": "2018.08.05", "title": "НАТО ще модернизира военновъздушна база в Албания"}
{"url": "https://pik.bg/%D0%B7%D0%B5%D0%BC%D1%8F%D1%82%D0%B0-%D0%BF%D0%B0%D0%BA-%D1%81%D0%B5-%D0%BB%D1%8E%D0%BB%D0%B5%D0%B5-%D0%BF%D0%BE%D1%80%D0%B5%D0%B4%D0%B5%D0%BD-%D1%82%D1%80%D1%83%D1%81-%D1%83%D0%B4%D0%B0%D1%80%D0%B8-%D0%B1%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4%D1%81%D0%BA%D0%BE-news770843.html", "text": "Нов слаб трус е регистриран на територията на Национален парк „Пирин“. Това сочи справка на сайта на Националния институт по геофизика, геодезия и география към БАН, цитиран от „Фокус“. Според информацията, земетресението е с магнитуд 2.2 по скалата на Рихтер и с дълбочина 15,5 км. Трусът е регистриран в 05:31 часа. Два слаби труса бяха регистрирани в Национален парк „Пирин“ на 4 август (събота). Едното земетресение бе с магнитуд 2.3 по скалата на Рихтер и станало в 12:27 часа. А другото бе с магнитуд 2.1 и бе регистрирано в 13:02 часа.  И двете бяха на дълбочина около 16 км. Второто бе с епицентъра на по-силното земетресение, което стана на 2 август и беше с магнитуд 4. Сподели:", "date": "2018.08.05", "title": "ЗЕМЯТА ПАК СЕ ЛЮЛЕЕ! Пореден трус удари Благоевградско"}
{"url": "https://pik.bg/%D1%83%D1%87%D0%B5%D0%BD%D0%B8-%D1%80%D0%B0%D0%B7%D1%80%D0%B0%D0%B1%D0%BE%D1%82%D0%B2%D0%B0%D1%82-%D0%B8%D0%BD%D0%BE%D0%B2%D0%B0%D1%82%D0%B8%D0%B2%D0%B5%D0%BD-%D0%BC%D0%B5%D1%82%D0%BE%D0%B4-%D0%B7%D0%B0-%D0%BB%D0%B5%D1%87%D0%B5%D0%BD%D0%B8%D0%B5-%D0%BD%D0%B0-%D1%81%D0%B5%D1%80%D0%B8%D0%BE%D0%B7%D0%BD%D0%B8-%D1%80%D0%B0%D0%BD%D0%B8-news770799.html", "text": "Специалисти от САЩ разработват нови материали, които могат да помогнат за лечението на трудни за третиране рани, съобщава сайтът Медгаджет. Разработката е на изследователи от Тексаския университет A&M и Технологичния институт \"Стивънс\". Специалистите са създали полимерни покрития, съдържащи нановлакна, \"заредени\" с антибиотици, които освобождават \"товара\" си, когато средата в третирана рана отговаря на определени условия. Това прави материала функционален и способен да реагира при евентуални промени в средата. Изследователите са тествали новия материал с патогенни бактерии, които той е успял да унищожи. Благодарение на сложната си структура покритието е стимулирало клетъчните растеж и движение. Това го прави идеален кандидат за новаторски превързочен материал, които качества като такъв обаче тепърва трябва да бъдат тествани. Сподели:", "date": "2018.08.05", "title": "Учени разработват иновативен метод за лечение на сериозни рани"}
{"url": "https://pik.bg/%D0%B7%D0%B5%D0%BB%D0%B5%D0%BD%D0%B0-%D0%B1%D0%B8%D0%B1%D0%BB%D0%B8%D0%BE%D1%82%D0%B5%D0%BA%D0%B0-%D1%82%D1%80%D1%8A%D0%B3%D0%B2%D0%B0-%D0%B8%D0%B7-%D0%BF%D0%B0%D1%80%D0%BA%D0%BE%D0%B2%D0%B5%D1%82%D0%B5-%D0%BD%D0%B0-%D1%81%D0%BE%D1%84%D0%B8%D1%8F-news770796.html", "text": "Столичната библиотека за четвърта поредна година излиза на открито в парковете. Всеки читател от 10:00 до 14:00 часа може да вземе от щанда любима книга и да я прочете в зелените площи. Тази година броят на парковете е увеличен, сред тях беше и този в квартал Гео Милев. \"Откритото четене в парка \"Гео Милев\" е четвъртото поред за тази година. То е част от нашата голяма кампания \"Зелени пътеки към Столична библиотека\". Тази година сме с нови локации, които ги увеличаваме с всяка година. Миналата година прибавихме парка в \"Света Троица\", а тази \"Военна академия\" и \"Гео Милев\", разказа за БГНЕС директорът на библиотеката Юлия Цинзова. Кампанията се радва на изключителен интерес. В четири парка \"Зелена библиотека\" е посетена от над 2000 души, като от тях 800 са взели книга, отчете директорът. \"Тази година имаме и много важна инициатива \"Сподели книга\" – софиянци носят книга и взимат друга. След това може да се върне или при нас в парка, или в сградата на Столична библиотека, а може да я запазят и за себе си, тъй като книгите, които даряваме и тези на софиянци са безплатни\", каза още Цинзова. Програмата на \"Зелена библиотека\" продължава на 5 август в Борисовата градина, на 12 август - в Южния парк, на 19 август в парк \"Заимов\", а на 26-и - в \"Св. Троица\". През септември кампанията ще продължи в \"Западен парк\" и \"Люлин\". Сподели:", "date": "2018.08.05", "title": "\"Зелена библиотека\" тръгва из парковете на София"}
{"url": "https://pik.bg/%D1%82%D1%8A%D1%80%D0%BD%D0%BE%D0%B2%D0%B5%D1%86-%D0%BF%D1%80%D0%B0%D0%B2%D0%B8-%D1%84%D1%83%D1%80%D0%BE%D1%80-%D1%81-%D0%BC%D0%B5%D1%85%D0%BB%D0%B5%D0%BC%D0%B8-%D0%BE%D1%82-%D0%B1%D0%B8%D0%BB%D0%BA%D0%B8-news770769.html", "text": "Търновецът Христо Христов направи фурор по света и у нас със свои мехлеми от билки против хемороиди, разширени вени, акне, псориазис, себорея и други досадни кожни болести. За 5 години е продал по целия свят над 20 000 опаковки от вълшебната си козметика, чиято рецепта е негово дело. Кремовете са регистрирани в здравния портал на Европейската комисия и се предлагат онлайн във всички здравни сайтове. Цената е между 21 лв. и 30 лв. Опиталите казват, че са се спасили от досадните заболявания. Христо не е лекар, нито лечител, нито билкар и неговите мехлеми не са лекарства. Той е препатил мъж на 60 г., който е обиколил света и е работил какво ли не. Обича смелите и рискови начинания и адреналина. След дълъг гурбет по света той от 4 години се е застопорил във и дори се чуди сам на себе си, съобщава местната медия „Борба“. Търновецът страдал от хемороиди като повечето хора, които обаче смятат за срамно да си признаят. Ползвал всички познати лекарствени средства, които се предлагат, но успех нямало. Преди 8 години му дошло прозрение, че може да ползва знанията си за билките от детството. Прочел и доста литература и започнал с бъркането – невен, смрадлика плюс още три билки и свинска мас се превърнали във вълшебния мехлем за Христо. След това той усъвършенствал технологията си, а приятели и познати го насърчили, защото и те имали полза от илача му „Хемокил“. „В началото бе трудно и след доста комбинации нацелих точните и точните пропорции, които помагат. Няма да кажа точната рецепта по обясними причини, защото тя не е патентована. Всичко е 100% натурално, билките се бъркат със зехтин и престояват 24 часа. Загрява се, цеди се, слагат се пчелен восък и кокосово масло, пак се цеди и се извлича, после се пакетира и се предлага. През 2012 г. бе първото пласиране. През това време аз ходих в Тайланд, където се предлага най-лютата храна на света. На мен нищо ми нямаше, след като пробвах от моите мазила“ – с усмивка разказва Христо Христов. След това експериментът прераснал в сериозно производство, а Христо Христов вече започнал да внася от Испания зехтин от най-високо качество. Сподели:", "date": "2018.08.05", "title": "Търновец прави фурор с мехлеми от билки"}
{"url": "https://pik.bg/%D0%BE%D0%BF%D0%B8%D1%82-%D0%B7%D0%B0-%D0%BF%D0%BE%D0%BA%D1%83%D1%88%D0%B5%D0%BD%D0%B8%D0%B5-%D1%81%D1%80%D0%B5%D1%89%D1%83-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D0%BD%D0%B0-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%BD%D0%B8%D0%BA%D0%BE%D0%BB%D0%B0%D1%81-%D0%BC%D0%B0%D0%B4%D1%83%D1%80%D0%BE-%D1%81-%D0%B4%D1%80%D0%BE%D0%BD%D0%BE%D0%B2%D0%B5-%D0%B2%D0%B8%D0%B4%D0%B5%D0%BE-news770826.html", "text": "Срещу венецуелския президент Николас Мадуро е бил извършен опит за покушение с помощта на безпилотни летателни апарати с взривно вещество, предава „Ройтерс“, цитирана от „Фокус“. Според информацията, дроновете са били свалени и обезвредени, като седем войници са ранени. Нападението срещу венецуелския държавен глава е извършено по време на реч, посветена на годишнината от създаването на Боливарската национална гвардия. На събитието са присъствали висши военни, както и съпругата на президента. Венецуелската въоръжена групировка Национално движение “Войници в тениски\" пое отговорността за опита за покушение. Представители на групировката съобщиха, че са използвали два дрона с експлозиви C4. Тези устройства, казаха те, не достигнаха целта, тъй като бяха свалени от снайперисти. Други доказателства за участието на групата в опита за покушние на венецуелския държавен глава все още обаче не са оповестени. Най-известният участник във групировката е офицерът Оскар Перес, който през юни 2017 г. от хеликоптер стреля по сградите на Върховния съд и Министерството на вътрешните работи в Каракас. През декември Перес пое отговорността за превземането на казармите на венецуелската армия в щата Миранда. През януари той беше застрелян от венецуелски сили за сигурност заедно с още шест членове на групата. Самият Мадуро обвини Колумбия за атаката. Говорейки скоро, след като държавната телевизия показа, че е прекъснал речта пред военен парад в Каракас, Мадуро каза, че „пред мен избухна летящ обект“ и обвини за инцидента президента на Колумбия Хуан Мануел Сантос. \"Това беше атака с цел да ме убият, те се опитаха да ме убият днес - каза Мадуро пред държавната телевизия.  - Няма съмнение, че името Хуан Мануел Сантос стои зад тази атака“. Мадуро каза още, че част от организаторите на опита за покушение върху него са задържани. \"Веднага започна разследване, то вече напредна и са задържани организаторите на покушението\", заяви Мадуро в телевизионно обръщение към нацията. Той уточни, че някои от организаторите на опита за убийство живеят в Съединените щати. \"Ние ще потърсим отговорните лица, които живеят в чужбина, предимно в САЩ. Според предварително разследване на данни, много от организаторите на убийството живеят в САЩ, по-специално в щата Флорида. Надявам се, че правителството на Доналд Тръмп ще бъде готово да се справи с терористични групи, които нападат мирни страни, в нашия случай - Венецуела \", каза Мадуро. Сподели:", "date": "2018.08.05", "title": "Опит за покушение срещу президента на Венецуела Николас Мадуро с дронове (ВИДЕО)"}
{"url": "https://pik.bg/%D1%87%D0%B0%D1%81%D1%82-%D0%BE%D1%82-%D0%B2%D0%B0%D1%80%D0%BD%D0%B0-%D0%B1%D0%B5%D0%B7-%D0%B2%D0%BE%D0%B4%D0%B0-%D0%B7%D0%B0%D1%80%D0%B0%D0%B4%D0%B8-%D0%B0%D0%B2%D0%B0%D1%80%D0%B8%D1%8F-news770880.html", "text": "Част от домакинствата в централната част на Варна са без вода заради авария, съобщи радио Фокус-Варна, като се позовава на информация от дружество „Водоснабдяване и канализация“ във Варна. Според информацията, без вода до 15:00 часа ще бъдат домакинствата в района между бул. „Владислав“, ул. „Тодор Влайков“, ул. „Дрин“ и ул. „Княз Черказки“. Сподели:", "date": "2018.08.05", "title": "Част от Варна без вода заради авария"}
{"url": "https://pik.bg/%D0%BF%D1%80%D0%BE%D0%B1%D0%BB%D0%B5%D0%BC%D0%B8-%D1%81-%D0%B2%D0%BE%D0%B4%D0%B0%D1%82%D0%B0-%D0%B7%D0%B0-%D0%B6%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D0%B4%D0%B2%D0%B5-%D0%BF%D0%BB%D0%BE%D0%B2%D0%B4%D0%B8%D0%B2%D1%81%D0%BA%D0%B8-%D1%81%D0%B5%D0%BB%D0%B0-%D0%B7%D0%B0%D1%80%D0%B0%D0%B4%D0%B8-%D0%B0%D0%B2%D0%B0%D1%80%D0%B8%D0%B8-news770875.html", "text": "Жителите на пловдивските села Добралък и Стряма са с нарушено водоподаване заради аварии, съобщава радио Фокус-Пловдив, като се позовава на информация от водоснабдителното дружество, обслужващо областта. Нарушено е водоподаването и на територията на град Садово поради авария на водопровод на ул. „Константин Малков“, също в местността Бяла черква. Екипите на водоснабдителното дружество отстраняват възникнали аварии и на територията на градовете Пловдив и Асеновград. Без вода днес са живущите в района на ул. „Ради Овчаров“ в град Асеновград, както и абонатите в района на ул. „Хан Аспарух“ в град Пловдив. Не е посочен краен срок за отстраняване на авариите и съответно за възстановяване на нормалното водоподаване към засегнатите абонати. Сподели:", "date": "2018.08.05", "title": "Проблеми с водата за жителите на две пловдивски села заради аварии"}
{"url": "https://pik.bg/%D1%81%D0%BB%D0%B5%D0%B4-%D0%BF%D0%BE%D0%BA%D1%83%D1%88%D0%B5%D0%BD%D0%B8%D0%B5%D1%82%D0%BE-%D0%BC%D0%B0%D0%B4%D1%83%D1%80%D0%BE-%D1%81%D0%B5-%D0%BE%D0%B1%D1%8A%D1%80%D0%BD%D0%B0-%D0%B7%D0%B0-%D0%BF%D0%BE%D0%BC%D0%BE%D1%89-%D0%BA%D1%8A%D0%BC-%D1%82%D1%80%D1%8A%D0%BC%D0%BF-news770827.html", "text": "Обръщайки се към нацията след покушението, президентът на Венецуела Николас Мадуро заяви, че част от причастните към опита за атентат се намират в САЩ и помоли президента на страната Доналд Тръмп ца помощ при разследването на престъплението, съобщава Ройтерс. Мадуро заяви, че към покушението са причастни определени сили в Колумбия и САЩ и изрази надежда, че Тръмп ще окаже помощ при разследването и издирването на престъпниците, живеещи в САЩ. Лидерът на Венецуела също помоли Тръмп за помощ в борбата с терористичните организации, планиращи от територията на САЩ покушение и срещу политици от други страни. По-рано бе съобщено, че в покушението срещу президента са участвали няколко дронове с взрив С-4. Те обаче не са успели да стигнат целта - били са свалени от снайперисти. В резултат на нападението са пострадали 10 курсанти, участващи в парада, посветен на годишнината от създаването на Националната боливарианска гвардия. Сподели:", "date": "2018.08.05", "title": "СЛЕД ПОКУШЕНИЕТО: Мадуро се обърна за помощ към Тръмп"}
{"url": "https://pik.bg/%D0%BD%D0%B0%D0%B4-2-000-%D1%81%D0%B0%D0%BC%D0%BE%D0%B4%D0%B5%D0%B9%D1%86%D0%B8-%D0%BE%D1%82-84-%D0%B3%D1%80%D1%83%D0%BF%D0%B8-%D1%83%D1%87%D0%B0%D1%81%D1%82%D0%B2%D0%B0%D1%82-%D0%BD%D0%B0-%D1%81%D1%8A%D0%B1%D0%BE%D1%80%D0%B0-%D0%BF%D0%B8%D1%80%D0%B8%D0%BD-%D0%BF%D0%B5%D0%B5-news770761.html", "text": "Над 2 000 самодейци от 84 групи от Пиринско участват в XV-я събор на народното творчество \"Пирин пее\", предаде БГНЕС. Събитието, което се провежда на четири сцени в прохода Предел между Пирин и Рила, се организира от Областна администрация-Благоевград и община Разлог и е под патронажа на председателя на НС Цвета Карянчева. В продължение на два дни на сцените се представят фолклорни и танцови групи, индивидуални участници от 14-те общини на благоевградска област. Днес на три от сцените излизат 60 групи, а утре останалите, представяйки както автентичен фолклор, така и характерните за региона обреди и обичаи. Заключителният концерт на лауреатите е в неделя на централната сцена. Хиляди гости на събора на народното творчество са се разположили под дебелите сенки на буките вдясно от пътя за Разлог и Банско. Пушат скари, мнозина от посетителите на събора са опънали палатки, млади и стари се гиздят и стъкмяват. На трета сцена преди обяд днес сценката \"На вадене\" представи дуетът за автентичен хумор Елена Калайджиева и Иван Чакъров\" от читалище \"Н.Й.Вапцаров-Банско\". Сценката бе посрещната с аплодисменти от събралите се, в нея бе показана задявката между мъж и жена, които поливат (вадят-б.р.) нивите. Естествено това бе преди на мястото им в Банско да се появят десетките хотели. Сценката бе на неразбираемия за останалите бански диалект. В неделя ще се изявяват нови 24 групи, преди обед ще бъдат поднесени цветя на мемориала на \"Илинденци\", където ще присъства и председателят на Народното събрание Цвета Караянчева. Заради събора леките автомобили се отбиват по стария път, а за да не се затапи тесният обходен път, товарните над 3.5 тона се ескортират от полицаи на мотоциклети през района на събора. Този режим на движение е до 23 часа днес, и от 8 до 16 часа в неделя. Сподели:", "date": "2018.08.05", "title": "Над 2 000 самодейци от 84 групи участват на събора \"Пирин пее\""}
{"url": "https://pik.bg/%D0%B2%D0%B0%D0%B6%D0%BD%D0%BE-%D0%BF%D1%80%D0%BE%D0%BC%D0%B5%D0%BD%D0%B8-%D0%B2-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%B2-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0-%D0%B7%D0%B0%D1%80%D0%B0%D0%B4%D0%B8-%D1%80%D0%B5%D0%BC%D0%BE%D0%BD%D1%82-%D0%BD%D0%B0-%D1%82%D1%80%D0%B0%D0%BC%D0%B2%D0%B0%D0%B5%D0%BD-%D1%80%D0%B5%D0%BB%D1%81%D0%BE%D0%B2-%D0%BF%D1%8A%D1%82-%D0%BF%D0%BE-%D0%B1%D1%83%D0%BB-%E2%80%9E%D0%B1%D1%8A%D0%BB%D0%B3%D0%B0%D1%80-news770837.html", "text": "Въвежда се организация на движението във връзка с реконструкцията на трамваен релсов път по бул. „България“ в столицата, съобщиха от пресцентъра на Столична община, цитирани от „Фокус“. - през кръстовище бул. „България” - бул. „акад. Иван Гешов“ - бул. „Петко Тодоров“, в направление от бул. „акад. Иван Гешов“ към бул. „Петко Тодоров“ и от бул. „Петко Тодоров“ към бул. „акад. Иван Гешов“; - по крайна лява пътна лента от пътното платно на бул. „акад. Иван Гешов“, в участък от 70 м преди бул. „България”, в посока бул. „Петко Тодоров”. - по крайна лява пътна лента от пътното платно на бул. „България”, в участък от 290 м преди бул. „Петко Тодоров“ и в участък от 290 м след бул. „Петко Тодоров“, в посока бул. „Черни връх”. - по крайна лява пътна лента от пътното платно на бул. „България”, в участък от 290 м преди бул. „акад. Иван Гешов“ и в участък от 290 м след бул. „акад. Иван Гешов“, в посока бул. „Гоце Делчев”. Тролейбусите, обслужващи линия № 8 ще се движат до ВМА; Автобусите от линия № 64 в посока Център по хигиена ще се движат по следния маршрут: от Зоопарка до кръстовище бул. “България”/бул. “Гоце Делчев”, наляво по бул. “Гоце Делчев”, надясно по ул. “Дойран”, ул. “Кюстендил”, ул. “Отечество”, ул. “Григор Начевич” и наляво по бул. “Акад. Ив. Ев. Гешов” до маршрута до Център по хигиена. В обратна посока маршрутът не се променя. Автобусните от линия № 76 в посока ж.к. Гоце Делчев ще се движат по следния маршрут: от ж.к. Младост 4 по маршрута до кръстовище бул. “Евлоги и Христо Георгиеви”/бул. “Черни връх”, наляво по бул. “Черни връх”, надясно по бул. “Арсеналски”, ул. “Бяла черква” и наляво по бул. “Петко Ю. Тодоров” до маршрута до ж.к. Гоце Делчев. В обратна посока маршрутът не се променя. Автобусите, обслужващи линия № 83 в посока Илиянци ще се движат от Зоопарка по маршрута до кръстовище бул. “България”/бул. “Гоце Делчев”, направо по бул. “Гоце Делчев”, надясно по ул. “Дойран”, ул. “Кюстендил”, ул. “Отечество”, ул. “Григор Начевич” и наляво по бул. “Акад. Ив. Ев. Гешов” до маршрута до Илиянци. В обратна посока маршрутът не се променя. Автобусите от линия № 102: - в посока ж.к. Овча купел: от Студентски град по маршрута до кръстовище бул. “Свети Наум”/бул. “Арсеналски”, надясно по бул. “Черни връх”, наляво по бул. “България” и надясно по бул. “Акад. Ив. Ев. Гешов” по маршрута до ж.к. Овча купел; - в посока Студентски град: от ж.к. Овча купел по маршрута до кръстовище бул. “Акад. Ив. Ев. Гешов”/ул. “Св. Георги Софийски”, наляво по ул. “Св. Георги Софийски”, по временната пътна връзка, надясно по бул. “Пенчо Славейков”, бул. “България”, надясно по бул. “Черни връх” и наляво по бул. “Свети Наум” по маршрута. Автобусите от линия № 604 в посока гара Искър: от УМБАЛСМ “Пирогов” - локалното платно на бул. “Ген. Тотлебен”, надясно по ул. “Константин Иречек”, наляво по ул. “Св. Георги Софийски”, по временната пътна връзка, надясно по бул. “Пенчо Славейков” и по бул. “България” по маршрута до гара Искър. В обратна посока маршрутът не се променя. Автобусите, обслужващи нощна автобусна линия N 4 ще се движат по променен маршрут само в посока ж.к. Гоце Делчев: от бул. “Пенчо П. Славейков” надясно по бул. “България” и по маршрута. Трамвайна линия № 7 – в посока ж.к. „Борово“ ще се движи от кръстовището на бул. „България“ и бул. „Витоша“, направо по бул. „Витоша“, по трасето на трамвайни линии №№ 1 и 6 до ж.к. „Иван Вазов“ – двупосочно. Заместващата автобусна линия № 7 ТМ ще се движи от Национален исторически музей /НИМ/ по Околовръстен път през пътен възел „детелина“ по бул. “България” до бул. “Витоша”, наляво по булевард “Витоша”, наляво по бул. “Патриарх Евтимий”, наляво по бул. “Ген. Скобелев” през подлеза на НДК, по бул. „Проф. Фритьоф Нансен“, надясно по бул. “Пенчо Славейков”, наляво по бул. “Витоша” и по бул. “България” и по маршрута си до НИМ. Автобусите от линии №№ 7-ТМ ще спират на: - всички съществуващи автобусни и тролейбусни спирки; - на двупосочната трамвайна спирка с кодове 0356 и 0357 “Бул. Пенчо Славейков” на бул. “Витоша”; - на разкритата временна спирка с код 6478 “НДК” на бул. “Витоша” в посока бул. “Патриарх Евтимий” зад съществуващата трамвайна спирка; - на временна двупосочна спирка с кодове 6233 и 6226 “Ж.к. Мотописта” в района на пешеходния подлез. Автобусите, обслужващи линия № 304 ще се движат: - в посока ж.к. Дружба 2: от Национален исторически музей /НИМ/ по Околовръстен път през пътен възел „детелина“ по бул. “България” до бул. “Витоша”, наляво по бул. “Витоша”, надясно по бул. “Пенчо Славейков” и направо по бул. “България” и по маршрута до ж.к. Дружба 2; - в посока НИМ: от бул. “България” надясно по бул. “Пенчо Славейков”, наляво по бул. “Витоша”, надясно по бул. “България” и по маршрута си до НИМ. Автобусите от линии № 304 ще спират: - на всички съществуващи автобусни спирки по бул. “България” в участъка от бул. “Витоша” до Околовръстен път; - на временна спирка с код 6229 “Бул. Пенчо Славейков” на бул. “Пенчо Славейков” на 30 м след десния завой от бул. “Витоша” в посока ж.к. Дружба 2; - на трамвайната спирка с код 0356 “Бул. Пенчо Славейков” на бул. “Витоша” в посока НИМ; - на временната двупосочна спирка с кодове 6233 и 6226 “Ж.к. Мотописта” в района на пешеходния подлез за временната автобусна линия № 7-ТМ; Сподели:", "date": "2018.08.05", "title": "Важно! Промени в движението в столицата заради ремонт на трамваен релсов път по бул. „България“"}
{"url": "https://pik.bg/%D0%B1%D0%B0%D1%82%D0%BA%D0%B0-%D0%B5%D1%82%D0%BE-%D0%B3%D0%BE-%D0%BA%D0%B0%D0%BB%D0%BE%D1%8F%D0%BD-%D0%BA%D0%BE%D0%BB%D0%B5%D0%B2-%D0%BE%D1%82-%D0%B1%D0%B0%D0%BD%D0%B4%D0%B0%D1%82%D0%B0-%D0%BD%D0%B0-%D0%BC%D0%B8%D1%82%D1%8C%D0%BE-%D0%BE%D1%87%D0%B8%D1%82%D0%B5-%D0%B8%D0%B7%D0%B4%D0%B8%D1%80%D0%B2%D0%B0%D0%BD-%D0%BE%D1%82-%D0%B8%D0%BD%D1%82%D0%B5%D1%80%D0%BF%D0%BE%D0%BB-%D1%81%D0%BD%D0%B8%D0%BC%D0%BA%D0%B0-news770841.html", "text": "Интерпол издирва общинския съветник от Несебър Пейко Янков и ямболията Калоян Колев, чието име се свързва с това, че е един от първите, опитали да помогнат на Димитър Желязков-Очите след стрелбата във 4you през юни 2016 г. Припомняме, че вчера специализираните полицейски служби на България и Турция арестуваха Димитър Желязков Очите в стая на истанбулския хотел „Рамада”, наета от бившия депутат от ДПС Несрин Узун и зам.-председателя на ОбС-Бургас Бенчо Бенчев. Очите е бил настанен в стаята инкогнито, вероятно в опит да бъде укрит. По тази причина Бенчев и Узун, които имат общ бизнес в Турция, са се оказали в центъра на операцията. Те са задържани, но не като част от ОПГ-то. Това съобщава \"Флагман\", позовавайки се на прокурорите по делото срещу групата на Очите - Евгения Станкова и Калин Близнаков. Бенчев и Узун са освободени. Засега остава неясно дали срещу Узун и Бенчев ще бъде повдигнато обвинение за укривателство. Прокурор Станков каза, че се издрирват още двама, които да бъдат привлечени към обвинението – общинския съветник от Несебър Пейко Янков и другия участник в групата Калоян Колев. За двамата е издадена европейска заповед за арест. СРС-тата и доказателствата срещу Очите и неговата банда, която години наред в рекетирала търговци по Южното Черноморие, са 34 тома. Делото ще е много тежко, затова към него ще бъдат привлечени още прокурори. Припомняме, че късно снощи с В ход е и процедура спрямо българския гражданин, обявен за международно издирване с червена бюлетина от Интерпол, който към момента се намира в Република Турция - Димитър Желязков-Митьо Очите. Пред ПИК говорителят на главния прокурор Сотир Цацаров - Румяна Арнаудова потвърди информацията. Тя обясни, че Желязков няма да бъде върнат сега и остава в Истанбул, защото е арестуван по силата на червена бюлетина на Интерпол и трябва да бъде спазена процедура по международното право от страна на турската страна. едемте български граждани, които бяха задържани при специализирана полицейска операция в Истанбул, Турция, бяха предадени по административна процедура от турските власти на представители на Министерството на вътрешните работи на България на ГКПП – Капитан Андреево. Сподели:", "date": "2018.08.05", "title": "БАТКА! Ето го Калоян Колев от бандата на Митьо Очите, издирван от Интерпол (СНИМКА)"}
{"url": "https://pik.bg/%D0%BC%D0%B8%D1%81%D1%82%D0%B5%D1%80%D0%B8%D1%8F-%D0%B2-%D0%B1%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4-%D0%BC%D0%BB%D0%B0%D0%B4%D0%B0-%D0%BC%D0%B0%D0%B9%D0%BA%D0%B0-%D0%BD%D0%B0-%D1%82%D1%80%D0%B8-%D0%B4%D0%B5%D1%86%D0%B0-%D0%B8%D0%B7%D0%BF%D0%BB%D0%B0%D0%BA%D0%B0-%D1%83%D0%BF%D0%BE%D0%B8%D1%85%D0%B0-%D0%BC%D0%B5-%D0%B8-%D0%BC%D0%B5-%D0%B8%D0%B7%D0%BD%D0%B0%D1%81%D0%B8%D0%BB%D0%B8%D1%85%D0%B0-%D0%B2-%D0%B0%D0%B2%D1%82%D0%BE%D0%B1%D1%83%D1%81-news770884.html", "text": "Няколко дни полицаите от Второ управление на МВР в Благоевград разплитат невероятна мистерия по жалба на 28-годишна жена и съпруга й, живеещи в квартал \"Ален мак \"в областния център. По данни на семейството, 28-годишната жена, майка на три деца, е била изнасилена от шофьор на автобус и трима негови авери, докато тя се е връщала от гурбет. Насилниците я упоили, гаврили се с нея и я изхвърлили в района на полигона край Благоевград, съобщава \"Струма.ком\". В безпомощно състояние тя се прибрала у дома си. Разказала за преживяното на мъжа си и двамата подали жалба в полицията. Прегледана е в спешно отделение за констатиране на следите от насилието. Случаят е забулен в мистерия, тъй като пострадалата почти няма спомени от преживяното, твърдяла, че е била упоена, докато се случвало всичко това. Помни само, шофьорът на автобуса и един от насилниците. Мислила да не съобщава на съпруга си, за да не го тревожи, но той видял следи от \"чужда намеса\" по шията й. Така я принудил да разкаже какво се е случило и я отвел в полицията и спешното. Местните твърдят, че жената е гастарбайтер в Лондон. Прибирала се в Благоевград при съпруга си на ваканция. Живеят в блок в ж.к \"Ален мак\". Сподели:", "date": "2018.08.05", "title": "МИСТЕРИЯ В БЛАГОЕВГРАД! Млада майка на три деца изплака: Упоиха ме и ме изнасилиха в автобус, а после..."}
{"url": "https://pik.bg/%D0%B0%D0%BC%D0%B8-%D1%81%D0%B5%D0%B3%D0%B0-%D0%BF%D0%BE%D1%80%D0%BE%D1%88%D0%B5%D0%BD%D0%BA%D0%BE-%D0%B8%D0%B7%D1%87%D0%B5%D0%B7%D0%BD%D0%B0-news770893.html", "text": "Президентът на Украйна Петро Порошенко не се е появявал на работното си място от началото на седмицата. Според \"Страна.ua\" той не е устоял на \"изкушението да си почине зад граница\". Изданието отбелязва, че държавният глава е спрял да се появява в президентството след \"кръстоносния поход\" на Украинската православна църква към Московския патриархат, посветен на 1030-та годишнина от покръстването на Русия. Източници от президентството разкриват, че Порошенко или почива във владенията си в Испания, или е на яхта на Средиземно море край бреговете на Сардиния. Съществува и трета версия, според която той все пак е решил да си почине в родината, но при условията на пълна секретност. През януари, припомня изданието, името на Порошенко бе замесено в поредния скандал. От 1 до 8 януари той бе на почивка на Малдивите, която, според журналистите от \"Схема\", е струвала най-малко 500 хиляди долара. Президентът си е почивал в екзотичната дестинация под името Mr. Petro Incognito. След като \"ваканцията\" излезе наяве, от администрацията на Порошенко потвърдиха факта, без да уточняват детайли за това. Сподели:", "date": "2018.08.05", "title": "АМИ СЕГА?! Порошенко изчезна!"}
{"url": "https://pik.bg/%D0%B1%D1%8A%D0%BB%D0%B3%D0%B0%D1%80%D0%B5%D0%B2%D0%BE-%D0%B4%D0%BE%D0%BC%D0%B0%D0%BA%D0%B8%D0%BD-%D0%BD%D0%B0-%D0%BE%D1%81%D0%BC%D0%BE%D1%82%D0%BE-%D0%B8%D0%B7%D0%B4%D0%B0%D0%BD%D0%B8%D0%B5-%D0%BD%D0%B0-%D0%BF%D1%80%D0%B0%D0%B7%D0%BD%D0%B8%D0%BA%D0%B0-%D0%BD%D0%B0-%D0%BF%D1%8A%D0%BF%D0%B5%D1%88%D0%B0-news770851.html", "text": "В село Българево, област Добрич, се провежда 8-ото издание на Празника на пъпеша, съобщава БНР. В него се включват градинари от цялата страна, заяви кметът на селото Георги Георгиев. „Тази година държим програмата ни да е по-фолклорна. Имаме самодейни състави за автентичен фолклор, които ще изпълнят по няколко песни, дечицата от детската градина ще изпълнят също няколко песни и стихотворения, ще има малко джаз, малко класическа музика, ще има и малко анимация. Предвидили сме игри за деца, игра за най-голям пъпеш, за най-сладък пъпеш, „пъпешови фантазии“, за най- бързо ядене на пъпеш, надбягване с чували.  Ще раздаваме и грамоти на тези, които гледат най-много декари, на най-стария, на най-младия стопанин“, разкрива Георгиев. Кметът на Българево добави, че около 20 семейства в селото отглеждат пъпеши. Повече от 500 декара бостани се сеят там. Той уточни, че заради по-влажното лято в реколтата на стопаните има много брак  и част от продукцията е била оставяна по полето или изхвърляна. Сподели:", "date": "2018.08.05", "title": "Българево домакин на осмото издание на Празника на пъпеша"}
{"url": "https://pik.bg/%D0%BD%D0%B5%D0%B4%D0%BE%D1%81%D1%82%D0%B8%D0%B3-%D0%BD%D0%B0-%D0%BA%D0%B0%D0%B4%D1%80%D0%B8-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%B2-%D0%B1%D0%B5%D1%80%D0%BB%D0%B8%D0%BD-%D0%BC%D0%BE%D0%B6%D0%B5-%D0%B4%D0%B0-%D0%B7%D0%B0%D0%BF%D0%BE%D1%87%D0%BD%D0%B5-%D0%BD%D0%B0%D0%B1%D0%B8%D1%80%D0%B0%D0%BD%D0%B5-%D0%BD%D0%B0-%D1%81%D0%BB%D1%83%D0%B6%D0%B8%D1%82%D0%B5%D0%BB%D0%B8-%D0%B2-%D1%87%D1%83%D0%B6%D0%B1%D0%B8%D0%BD%D0%B0-news770830.html", "text": "От полицията в Берлин обявхаи, че може да започнат да набират служители и от чужбина, в частност от други държави от Европейския съюз, заради недостиг на кандидати, предаде ДПА, цитирана от БНР. Чужденците, желаещи да започнат работа, ще преминават интензивни курсове на обучение по немски език, добави ръководителят на полицията в Берлин Барбара Словик. Тя посочи, че кариерата в полицията трябва да бъде направена по-привлекателна, а основният проблем е нуждата от по-добро заплащане. Други стимули за привличане на кандидати, според Словик, биха могли да бъдат предоставянето на евтино жилище или финансиране на шофьорски курсове. Барбара Словик каза още, че иска отново да вижда по улиците на Берлин 19 000 служители, докато в момента броят им е около 17 000. Сподели:", "date": "2018.08.05", "title": "Недостиг на кадри! Полицията в Берлин може да започне набиране на служители в чужбина"}
{"url": "https://pik.bg/%D0%BE%D1%81%D1%8A%D0%B4%D0%B8%D1%85%D0%B0-%D1%85%D1%8A%D1%80%D0%B2%D0%B0%D1%82%D0%B8%D1%82%D0%B5-%D0%B2%D0%B8%D0%BB%D0%BD%D0%B5%D0%BB%D0%B8-%D0%B2-%D1%81%D1%8A%D1%80%D0%B1%D0%B8%D1%8F-%D0%BD%D0%B0-15-%D0%B4%D0%BD%D0%B8-%D0%B7%D0%B0%D1%82%D0%B2%D0%BE%D1%80-news770810.html", "text": "Четиринадесет хърватски футболни привърженици бяха осъдени днес на по 15 дни затвор в Сърбия за вандализъм, предаде АП, като се позова на сръбската държавна телевизия. Съдът в Белград освен това наложи забрана на феновете на Хайдук (Сплит) да влизат в Сърбия за една година. Хърватските футболни фенове потрошиха бензиностанция до сръбската столица и откраднаха бира, цигари и играчки на път за България, където техният любим отбор победи Славия (София) в мач реванш от турнира Лига Европа в четвъртък. Сръбски медии публикуваха снимки, на които името на групировката на привържениците, Торсида, е изрисувано на бензиностанцията, наред с буквата \"U\" (на латиница), свързвана с усташкото пронацистко движение в Хърватия по време на Втората световна война. Вчера сръбската полиция съобщи, че е задържала 28 хърватски фенове, които се връщали от България. Хайдук победи Славия в реванша с 3:2 и се класира за следващия кръг от надпреварата, след като спечели и първата среща, у дома, с 1:0. Сподели:", "date": "2018.08.05", "title": "Осъдиха хърватите, вилнели в Сърбия, на 15 дни затвор"}
{"url": "https://pik.bg/%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%BE%D0%B1%D1%8F%D0%B2%D0%B8-%D1%87%D0%B5-%D1%81%D1%80%D0%B5%D1%89%D0%B0%D1%82%D0%B0-%D0%BC%D1%83-%D1%81-%D0%B8%D1%80%D0%B0%D0%BD%D1%81%D0%BA%D0%B8%D1%8F-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%B7%D0%B0%D0%B2%D0%B8%D1%81%D0%B8-%D1%81%D0%B0%D0%BC%D0%BE-%D0%BE%D1%82-%D1%82%D0%B5%D1%85%D0%B5%D1%80%D0%B0%D0%BD-news770834.html", "text": "Среща между Доналд Тръмп и иранския президент Хасан Роухани зависи само от Техеран,. Това написа в социалната мрежа „Туитър“ американският президент, цитиран от TACC и „Фокус“. \"Иран и неговата икономика се влошават повече и по-бързо. Дали ще се срещна или не с иранския президент, няма значение - всичко зависи от тях!\" – написа Тръмп. Американският президент обяви на 30 юли готовността си да проведе среща с иранския президент Хасан Роухани без предварителни условия. По-късно държавният секретар Майкъл Помпео заяви, че ще одобри идеята на ръководителя на Белия дом, ако Техеран изпълни редица предварителни условия. Въпреки това, на 31 юли ръководителят на пресслужбата на Държавния департамент на САЩ Хедър Науърт обясни, че държавният секретар подкрепя предложението на държавния глава. В същото време официалният представител на външното министерство посочи, че все още не са планирани двустранни срещи и телефонни разговори. Самият Тръмп на 1 август изрази мнението, че Техеран би искал да започне преговори с Вашингтон в обозримото бъдеще, но заяви, че него го устройва сценария, в който Иран се отказва от контакти. Сподели:", "date": "2018.08.05", "title": "Доналд Тръмп обяви, че срещата му с иранския президент зависи само от Техеран"}
{"url": "https://pik.bg/%D0%BD%D0%B0-%D1%81%D1%83%D1%85%D0%BE-%D0%B5%D1%82%D0%BE-%D0%BA%D0%BE%D0%B8-%D1%87%D0%B0%D1%81%D1%82%D0%B8-%D0%BD%D0%B0-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0-%D1%89%D0%B5-%D0%BE%D1%81%D1%82%D0%B0%D0%BD%D0%B0%D1%82-%D0%B1%D0%B5%D0%B7-%D0%B2%D0%BE%D0%B4%D0%B0-%D0%BD%D0%B0-6-%D0%B0%D0%B2%D0%B3%D1%83%D1%81%D1%82-%D0%B7%D0%B0%D1%80%D0%B0%D0%B4%D0%B8-%D1%80%D0%B5%D0%BC%D0%BE%D0%BD%D1%82%D0%B8-news770852.html", "text": "„Софийска вода” временно ще прекъсне водоснабдяването в някои части на столицата на 6 август (понеделник),  съобщиха от пресцентъра на дружеството, цитирани от „Фокус“. , се налага спиране на водоподаването от 10:00 до 16:30 часа на клиентите на „Софийска вода”, живеещи в района на: ул. „Голаш“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Голаш“ ъгъла с ул. „Кочани“. , се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Нешо Бончев“ от ул. „Лястовица“ до ул. „Планинско цвете“; ул. „Петър Борисов Величков“ от ул. „Нешо Бончев“ до ул. „Гено Киров“; ул. „Кирил Пърличев“ от ул. „Нешо Бончев“ до ул. „Мелодия“; ул.“Копринарска“ от ул. „Нешо Бончев“ до ул. „Гено Киров“; ул. „Гено Киров“ от ул. „Кирил Пърличев“ до ул. „Съзнание“; ул. „Разлог“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Първа Българска армия“ ъгъла с ул. „Нешо Бончев“. След възстановяване на водоснабдяването е възможно временно повишаване мътността на водата. , се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Ралевица“ от ул. „Кумата“ до ул. „Даскал Стоян Попандреев“; ул. „Даскал Стоян Попандреев“ от ул. „Кумата“ до ул. „Бояна парк“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ралевица“ ъгъла с ул. „Даскал Стоян Попандреев “. , се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Саранци“ от ул. „Летоструй“ до ул. „Източна тангента“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Саранци“ ъгъла с ул. „Летоструй“. Сподели:", "date": "2018.08.05", "title": "На сухо! Ето кои части на столицата ще останат без вода на 6 август заради ремонти"}
{"url": "https://pik.bg/%D0%B5%D1%82%D0%BE-%D1%85%D1%80%D0%B0%D0%BD%D0%B8%D1%82%D0%B5-%D0%BA%D0%BE%D0%B8%D1%82%D0%BE-%D0%BF%D1%80%D0%B0%D0%B2%D1%8F%D1%82-%D0%BC%D1%8A%D0%B6%D0%B5%D1%82%D0%B5-%D0%BF%D0%BE-%D1%81%D0%B5%D0%BA%D1%81%D0%B0%D0%BF%D0%B8%D0%BB%D0%BD%D0%B8-news770853.html", "text": "Мъже, ако искате да сте по-привлекателни за дамите, хапвайте повече моркови , препоръчват австралийски експерти, цитирани от в. \"Дейли стар\". Авторите на настоящото проучване от университета на Западна Австралия са установили, че жените изпитват по-силно привличане към мъже със специфична пигментация на кожата - жълта или червена. За да си я осигурят, всичко, което представителите на силния пол трябва да направят, е да слагат редовно в чиниите си моркови или други богати на каротиноиди продукти - сладки картофи , домати или тъмнозелени листни зеленчуци като спанак и кейл . За целите на проучването мъже са били разделени на две групи. Част от участниците са приемали каротиноиди под формата на добавки, а останалите - плацебо . След 12 седмици техни снимки, направени преди и след експеримента, са били показани на жени. Сподели:", "date": "2018.08.05", "title": "Ето храните, които правят мъжете по-сексапилни"}
{"url": "https://pik.bg/%D1%81%D0%B0%D0%BC%D0%BE%D1%83%D0%B1%D0%B8%D0%B9%D1%81%D1%82%D0%B2%D0%B5%D0%BD-%D0%B0%D1%82%D0%B5%D0%BD%D1%82%D0%B0%D1%82-%D0%B2-%D0%B0%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD-%D0%BF%D0%BE%D0%B3%D1%83%D0%B1%D0%B8-%D0%B6%D0%B8%D0%B2%D0%BE%D1%82%D0%B0-%D0%BD%D0%B0-%D1%82%D1%80%D0%B8%D0%BC%D0%B0-%D1%87%D0%B5%D1%88%D0%BA%D0%B8-%D0%B2%D0%BE%D0%B9%D0%BD%D0%B8%D1%86%D0%B8-news770918.html", "text": "Трима военни от силите на НАТО са убити при самоубийствен атентат в Източен Афганистан, а един американски и двама афганистански войници са ранени, съобщи мисията \"Решителна подкрепа\". Тримата загинали са чехи, предаде Асошиейтед прес, като се позова на въоръжените сили на Чехия. Нападението е било извършено рано тази сутрин (около 04:50 ч. българско време) близо до военновъздушната база \"Баграм\" в източната афганистанска провинция Парван. Вахида Шахкар, говорителка на губернатора на провинция Парван, заяви пред афганистанската медия Толо Нюз, че нападението е извършено в района Халазай, близо до административния център на провинцията Шарикар. По думите ѝ атентатор самоубиец атакувал рутинен патрул на чуждестранните сили. Талибаните поеха отговорност за нападението. Чешкият министър на отбраната Лубомир Метнар поднесе съболезнования на семействата на жертвите, които са били уведомени за загубата на своите близки. Наскоро Чехия одобри план за разполагане на 390 военни в Афганистан до края на 2020 г. в рамките на мисията на НАТО в страната \"Решителна подкрепа\". Сега чешкият контингент в Афганистан наброява 230 души, отбелязва АП. Сподели:", "date": "2018.08.05", "title": "Самоубийствен атентат в Афганистан погуби живота на трима чешки войници"}
{"url": "https://pik.bg/%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B5%D0%BD%D0%B8%D0%B5-%D0%BE%D1%87%D0%B0%D0%BA%D0%B2%D0%B0%D1%82-%D1%81%D0%B5-%D0%BF%D0%BE%D0%B2%D0%B8%D1%88%D0%B5%D0%BD%D0%B8%D1%8F-%D0%B2-%D0%B4%D0%BE%D0%BB%D0%BD%D0%B8%D1%82%D0%B5-%D1%82%D0%B5%D1%87%D0%B5%D0%BD%D0%B8%D1%8F-%D0%BD%D0%B0-%D1%80%D0%B5%D0%BA%D0%B8%D1%82%D0%B5-%D0%BC%D0%B5%D1%81%D1%82%D0%B0-%D0%B8-%D1%81%D1%82%D1%80%D1%83%D0%BC%D0%B0-news770887.html", "text": "През следващите дни речните нива в Западнобеломорският басейн ще се понижават, като и днес ще има повишения в резултат на оттичане в долните течения на реките Места и Струма. Това сочи справка на сайта на Националния институт по метеорология и хидрология към БАН. На 7 август в резултат на валежи са възможни краткотрайни незначителни повишения на водните нива на реките във водосборите на река Белишка – приток на река Места, река Рилска, река Благоевградска Бистрица и в горните течения на река Санданска Бистрица и река Мелнишка – притоци на река Струма. Водните количества на реките в басейна ще бъдат под праговете за внимание. Сподели:", "date": "2018.08.05", "title": "ПРЕДУПРЕЖДЕНИЕ! Очакват се повишения в долните течения на реките Места и Струма"}
{"url": "https://pik.bg/%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D1%81%D0%BC%D1%8F%D1%82%D0%B0-%D1%87%D0%B5-%D0%B1%D1%80%D0%B5%D0%BA%D0%B7%D0%B8%D1%82-%D0%B1%D0%B5%D0%B7-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D0%B5-%D0%B2%D1%81%D0%B5-%D0%BF%D0%BE-%D0%B2%D0%B5%D1%80%D0%BE%D1%8F%D1%82%D0%B5%D0%BD-news770885.html", "text": "Министърът на международната търговия на Великобритания Лиъм Фокс заяви, че е напълно възможно Великобритания да не успее да постигне споразумение „по развода“ с Европейския съюз преди да го напусне следващия март, съобщава Daily Mail, цитирани от „Фокус“. Лиъм Фокс заяви, че „несговорчивостта“ на служителите на ЕС „ни тласка към никаква сделка“. Той определи възможността Великобритания да излезе от Съюза без споразумение на 60 %. Разговорите по Брекзит са в застой, а британското правителство се опитва да упражни натиск върху останалите 27 държави от ЕС, за да постигне компромис, като подчертава икономическата вреда, причинена от Брекзит „без споразумение“, който налага тарифи и други бариери пред търговията. В Съюза смятат, че Великобритания до момента не е направила реалистични предложения. Консервативното правителство на британския премиер Тереза Май е разделено на това колко тясна трябва да бъде бъдещата икономическата връзка с блока. Сподели:", "date": "2018.08.05", "title": "Търговският министър на Великобритания смята, че Брекзит без споразумение е все по-вероятен"}
{"url": "https://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%BA%D0%BE%D0%BB%D0%B0-%D0%B8-%D0%B1%D0%BE%D0%BA%D0%BB%D1%83%D0%BA%D1%87%D0%B8%D0%B9%D1%81%D0%BA%D0%B8-%D0%BA%D0%B0%D0%BC%D0%B8%D0%BE%D0%BD-%D1%81%D0%B5-%D1%83%D0%B4%D0%B0%D1%80%D0%B8%D1%85%D0%B0-%D0%BA%D1%80%D0%B0%D0%B9-%D0%BF%D0%BE%D0%BC%D0%BE%D1%80%D0%B8%D0%B5-%D0%B8%D0%BC%D0%B0-%D1%82%D1%80%D0%B8-%D0%B6%D0%B5%D1%80%D1%82%D0%B2%D0%B8-%D0%BE%D0%B1%D0%BD%D0%BE%D0%B2%D0%B5%D0%BD%D0%B0-news770928.html", "text": "Жестока катастрофа стана днес на входа на село Лъка, община Поморие, предаде Бургасинфо. Ударили са се лек автомобил „Ауди” и боклукчийски камион на община Несебър. От инцидента синята германска кола изхвърча от пътя и е смачкана до неузнаваемост. Има и жертви. На място има два противопожарни автомобила и екипи на полицията. По първоначална информация две жени и един мъж са загинали при жестоката катастрофа. И тримата са пътували в синьо „Ауди” S6 с хасковска регистрация. Сподели:", "date": "2018.08.05", "title": "ТРАГЕДИЯ! Кола и боклукчийски камион се удариха край Поморие, има три жертви (ОБНОВЕНА)"}
{"url": "https://pik.bg/%D0%B4%D0%B5%D1%82%D0%B5-%D0%B5-%D1%81-%D1%87%D0%B5%D1%80%D0%B5%D0%BF%D0%BD%D0%B0-%D1%82%D1%80%D0%B0%D0%B2%D0%BC%D0%B0-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D0%B1%D0%B5-%D0%B1%D0%BB%D1%8A%D1%81%D0%BD%D0%B0%D1%82%D0%BE-%D0%BE%D1%82-%D0%B2%D0%B5%D0%BB%D0%BE%D1%81%D0%B8%D0%BF%D0%B5%D0%B4%D0%B8%D1%81%D1%82%D0%BA%D0%B0-%D0%B2-%D0%BC%D0%BE%D0%BD%D1%82%D0%B0%D0%BD%D0%B0-news770882.html", "text": "Дете е с черепна травма, след като бе блъснато от велосипедист в Монтана, съобщи БТВ. Цветелина и Боян разхождат двете си деца - близначки на година и половина в Централния градски парк в Монтана. „Мъжът ми гледаше едната, аз стоях до другата и в момента, в който се обърнах, видях как детето ми е на земята – с колело върху нея”, разказа майката на пострадалото дете. Според родителите, виновната за удара колоездачка е пълнолетна. Била се разсеяла. „Мислехме, че си гледа в пътя. Спря, извини се и избяга”, допълни Цветелина Георгиева. Последствията за детето са счупен череп, хематом и операция за отстраняването му в столична болница. „Лечението и прегледите за нас продължават. Има опасност от отключващи се впоследствие заболявания”, каза майката. Нещастието провокира Цветелина да организира петиция, с която настоява да не се допускат колоездачи в паркове без велоалеи. За по-малко от седмица протестната подписка е подкрепена от близо 400 души. Петицията е адресирана до кмета на общината. От там коментираха, че до месец всички паркове в града ще са под видеонаблюдение, и припомниха, че велосипедистите са длъжни да спазват Закона за движение по пътищата. А междувременно родителите на пострадалото дете смятат да предявят съдебен иск срещу велосипедистката Снимка: БТВ Сподели:", "date": "2018.08.05", "title": "Дете е с черепна травма, след като бе блъснато от велосипедистка  в Монтана"}
{"url": "https://pik.bg/%D0%B3%D0%BE%D1%80%D0%B5%D1%89%D0%BE-%D0%B2-%D0%BF%D0%B8%D0%BA-%D1%86%D0%B2%D0%B5%D1%82%D0%B0%D0%BD-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D1%81-%D1%82%D0%B5%D0%B6%D0%BA%D0%B8-%D0%BA%D1%80%D0%B8%D1%82%D0%B8%D0%BA%D0%B8-%D0%BA%D1%8A%D0%BC-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D1%81%D0%BB%D0%B5%D0%B4-%D1%81%D0%BA%D0%B0%D0%BD%D0%B4%D0%B0%D0%BB%D0%B0-%D1%81-%D0%BE%D0%B1%D1%89%D0%B8%D0%BD%D0%B0%D1%80%D1%8F--news770924.html", "text": "Председателят на парламентарната група на ГЕРБ Цветан Цветанов отправи остри критики към лидерът на БСП Корнелия Нинова относно скандала с арестувания общинар от столетницата Бенчо Бенчев. Днес всички видяхме каква беше позицията на председателя на БСП Корнелия Нинова за задържания заедно с Митьо \"Очите\" зам.-председател на Общински съвет - Бургас Бенчо Бенчев. Бенчев обаче е избран с листата на БСП и точно БСП издига кандидатурата му за зам.-председател на местния парламент. Освен това е интересно защо подобна позиция на лидера на БСП Корнелия Нинова липсваше, когато българската прокуратура официално повдигна обвинение на депутата от БСП Манол Генов, беше свален имунитетът му и започна разследване срещу него за купуване на гласове. Не видяхме подобни решителни мерки от Нинова и когато братът на русенския народен представител от БСП Георги Стоилов - Илия, беше арестуван за участие в престъпна група за изнудване. Защо когато бившият председател на Народното събрание Валери Жаблянов нарече Народния съд \"необходимо правосъдие\" отново \"чухме\" оглушителното мълчание на Корнелия Нинова? Това значи ли, че тя се припознава в казаното от него? Светкавична реакция нямаше и след като най-безотговорно депутатът Таско Ерменков си позволи да се заиграе със страховете на почти двумилионна София, казвайки на гражданите й, че пият отровна вода и когато същият Ерменков нарече идиоти държавите от ЕС и САЩ в коментар на изборните резултати в Крим. Във всичките тези случай председателят на БСП Корнелия Нинова гузно мълчеше. Въпросите към нея обаче тежат със същата сила, когато Нинова прилага двойни стандарти. Да се надяваме обаче, че вече е дошъл моментът за така нужното прочистване на червените редици, защото когато претендираш за алтернатива или за нова \"Визия за България\", е нужно да имаш \"очи\", за да я видиш. Остава и да си пожелаем с началото на новия политически сезон гущерът окончателно и наистина да откъсне опашката си! Сподели:", "date": "2018.08.05", "title": "ГОРЕЩО В ПИК! Цветан Цветанов с тежки критики към Корнелия Нинова след скандала с общинаря от БСП, арестуван заедно с Митьо Очите"}
{"url": "https://pik.bg/%D0%B4%D0%B8%D0%B5%D1%82%D0%BE%D0%BB%D0%BE%D0%B3-%D0%B7%D0%B0-%D1%82%D0%BE%D0%B2%D0%B0-%D0%BA%D0%BE%D0%B8-%D1%81%D0%B0-%D0%BD%D0%B0%D0%B9-%D0%BF%D0%BE%D0%B4%D1%85%D0%BE%D0%B4%D1%8F%D1%89%D0%B8%D1%82%D0%B5-%D0%BD%D0%B0%D0%BF%D0%B8%D1%82%D0%BA%D0%B0-%D0%B8-%D1%85%D1%80%D0%B0%D0%BD%D0%B8-%D0%B7%D0%B0-%D1%80%D0%B0%D0%B7%D1%85%D0%BB%D0%B0%D0%B6%D0%B4%D0%B0%D0%BD%D0%B5-%D0%BF%D1%80%D0%B5%D0%B7-%D0%BB%D1%8F%D1%82%D0%BE%D1%82%D0%BE-news770874.html", "text": "През лятото човек трябва да изяжда минимум по 2 килограма диня на ден. Това заяви диетологът д-р Огнян Симеонов пред „Фокус“, коментирайки консумацията на разхладителни напитки през летния сезон. Д-р Симеонов посочи, че най-подходящата напитка за разхлаждане е водата. „И за предпочитане е тя да не е ледено студена, а ако може да бъде със стайна температура - уточни той. -  Също така добре е човек да пие някакви чайове или топла напитка – най-добре вода, загрята на котлон, но в никакъв случай в микровълнова печка“. По думите на доктор Симеонов, минимумът при децата, който трябва да се приема, е поне 500 мл. вода, а за възрастните е 1 л, като максимум няма. „Съветвам всички хора през летния сезон да приемат големи количества плодове, които са богати на вода – това са диня и пъпеш. – заяви доктор Огнян Симеонов. - Това е основното нещо, на което е хубаво човек да набляга – колкото по-голямо количество приема, толкова по-добре е за него. Като минимумът не трябва да пада под 2 кг диня на ден – количество, което ще даде достатъчно вода, ако човек случайно забрави да пие вода. Приемайки по-големи количества диня, имаме по-малка нужда от прием на вода“. Във връзка с най-популярните разхлаждащи напитки през лятото – фрешовете и смуутитата, диетологът посочи, че разликата между тях е от земята до небето. „Това е така, тъй като при фрешовете месестата част на плода липсва и дори те карат хората по един или по друг начин да вдигат нивото на инсулина – разясни диетологът. - Там се получават едни процеси, които водят до напълняване, защото вдигайки кръвната захар, панкреасът започва да произвежда ново количество инсулин, а това е сигнал тялото да натрупва телесни мазнини. А смуутито е млян на блендер плод с малко вода, мляко или някакъв друг източник на течност, и по този начин ние приемаме месестата част, която влияе добре на тялото. Така тези захари от плода не навлизат бързо в кръвния поток и кръвната захар не се покачва. Аз съм с две ръце хората да се научат да пият повече смуути. А в пъти по-добре от смуутито си остава чистият плод, богат на вода – диня или пъпеш най-вече“. Сподели:", "date": "2018.08.05", "title": "Диетолог за това кои са най-подходящите напитка и храни за разхлаждане през лятото"}
{"url": "https://pik.bg/%D0%BD%D0%B0%D0%B4-20-%D0%B4%D1%83%D1%88%D0%B8-%D1%81%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%BF%D1%80%D0%B8-%D0%B4%D0%B2%D0%B5-%D1%81%D0%B0%D0%BC%D0%BE%D0%BB%D0%B5%D1%82%D0%BD%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B8-%D0%B2-%D1%88%D0%B2%D0%B5%D0%B9%D1%86%D0%B0%D1%80%D0%B8%D1%8F-news770910.html", "text": "Над 20 души вероятно са загинали при две катастрофи на малки самолети вчера в Швейцария, предаде АФП. Първият летателен апарат паднал в събота сутринта в горист район в централния кантон Нидвалден и бил унищожен напълно при избухналия пожар. Загинали всички четирима души на борда - семейна двойка и две малки деца, съобщиха властите. Втори малък самолет паднал вчера следобед в планински район в източния кантон Граубюнден. Летателният апарат, който може да превозва 20 души, е бил пълен според в. \"Блик\". Полицията все още не е съобщила за жертви. Спасителната операция продължава, близо 24 часа след катастрофата, станала на надморска височина от 2540 метра. Сподели:", "date": "2018.08.05", "title": "Над 20 души са загинали при две самолетни катастрофи в Швейцария"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D1%82%D1%80%D1%83%D1%81-%D0%BE%D1%82-7-%D0%BF%D0%BE-%D1%80%D0%B8%D1%85%D1%82%D0%B5%D1%80-%D1%80%D0%B0%D0%B7%D1%82%D1%8A%D1%80%D1%81%D0%B8-%D0%B8%D0%BD%D0%B4%D0%BE%D0%BD%D0%B5%D0%B7%D0%B8%D0%B9%D1%81%D0%BA%D0%B8%D1%8F-%D0%BE%D1%81%D1%82%D1%80%D0%BE%D0%B2-%D0%BB%D0%BE%D0%BC%D0%B1%D0%BE%D0%BA-news770931.html", "text": "Трус с магнитут 7 по Рихтер разтърси индонезийския остров Ломбок, съобщава АФП. Земетресението става само седмица, след като друг мощен трус взе 17 жертви на популярния сред туристите остров. Според американския геофизичен институт трусът е бил на дълбочина от не повече от 10 километра. Властите издадоха предупреждение за възможно образуване на цунами и призоваха хората от крайбрежните райони да потърсят подслон на по-високи места. Сподели:", "date": "2018.08.05", "title": "ИЗВЪНРЕДНО! Трус от 7 по Рихтер разтърси индонезийския остров Ломбок"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%81%D0%B8%D0%BD%D1%8A%D1%82-%D0%BD%D0%B0-%D0%B5%D0%BB%D0%B5%D0%BD%D0%B0-%D0%B9%D0%BE%D0%BD%D1%87%D0%B5%D0%B2%D0%B0-%D1%80%D0%B0%D0%B7%D1%82%D0%BE%D0%BF%D0%B8-%D1%81%D1%82%D0%B0%D0%BD%D0%B8%D1%88%D0%B5%D0%B2-news770695.html", "text": "Синът на Елена Йончева бе атракцията на тазгодишния събор на Бузлуджа. Малкият Теодор за първи път придружи майка си на традиционната лятна среща на левицата и успя да разтопи сърцата на червените симпатизанти, а и на бившия приятел на Йончева – Сергей Станишев, който не пропусна да се порадва на детенцето. Теодор впечатли присъстващите с възпитанието си и нито за миг не се отдели от майка си, като остана кротък и усмихнат, пленявайки всички с русите си коси и сини очи. Той буквално е копие на майка си и не е взел нищо от гена на тъмнокосия си татко – архитекта Георги. Над 75 000 души се събраха на Историческата поляна под върха, за да отбележат 127-ата годишнина от началото на организираното социалистическо движение в България. Двегодишният Тео не бе никак стресиран от мнозинството, а се радваше на музикантите и си поигра с палките на барабаниста, докато сцената се подготвяше за излизането на сръбската звезда Горан Брегович. Сподели:", "date": "2018.08.05", "title": "САМО В ПИК И \"РЕТРО\"! Синът на Елена Йончева разтопи Станишев"}
{"url": "https://pik.bg/%D1%80%D0%B0%D0%B7%D0%BF%D0%BB%D0%B0%D1%82%D0%B0-300-000-%D0%BB%D0%B5%D0%B2%D0%B0-%D0%BA%D1%80%D1%8A%D0%B2%D0%BD%D0%B8%D0%BD%D0%B0-%D0%B7%D0%B0-%D1%83%D0%B1%D0%B8%D1%82%D0%B8%D1%8F-%D0%B2-%D1%81%D0%BC%D0%BE%D0%BB%D1%8F%D0%BD-24-%D0%B3%D0%BE%D0%B4%D0%B8%D1%88%D0%B5%D0%BD-%D0%BD%D0%B8%D0%BA%D0%BE%D0%BB%D0%B0-news770894.html", "text": "300 000 лева кръвнина ще трябва да получи семейството на убития в центъра на Смолян Никола Мавродиев. Окръжният съд уважи в пълния размер претендираното обезщетението от страна на майката и бащата на загиналия. По 150 000 лева на двамата ще трябва да плати излежаващият 8-годишна присъда за деянието Антон Петков. Припомняме, че кървавата драма се разигра на 27 декември 2015 г. Компаниите на Антон Петков и Никола Мавродиев се засекли около 5 часа сутринта на бул. „България\" в Смолян. Броени часове преди това между двамата възникнал спор в местен бар. Конфликтът ескалирал на моста на пешеходната зона в центъра на областния град. Двамата си разменили реплики, последвало и сбиване, при което да лежи на земята в локва кръв останал 24-годишният Никола. Малко по-късно младият мъж умира в линейката на път към болницата. В хода на разследването се установи, че Петков е нанесъл няколко удара с нож тип „пеперуда\" в бедрата и един в коремната област на Мавродиев, като последният засегнал централен кръвоносен съд – коремна аорта. Приятелката на Петков се опитала да предотврати конфликта, но тя също е била ранена с ножа в бедрото, неволно от гаджето си. Антон Петков бе задържан около един час след инцидента пред  болницата в Смолян, където е завел пострадалата жена, за да й бъде оказана медицинска помощ. Първоначално той е изхвърлил ножа, за да не бъде открит в него, но след това е съдействал и посочил пред разследващите къде се намира, обявиха от прокуратурата. Антон Петков призна изцяло фактите в обвинителния акт. В хода на досъдебното производство стана ясно, че младият мъж е употребил различни видове алкохол във фаталната нощ, както и около грам амфетамин. Той излежава присъдата си при първоначален „строг\" режим. Решението за размера на обезщетението на окръжните магистрати в Смолян може да бъде обжалвано пред Апелативния съд в Пловдив. Сподели:", "date": "2018.08.05", "title": "РАЗПЛАТА! 300 000 лева кръвнина за убития в Смолян 24-годишен Никола"}
{"url": "https://pik.bg/%D1%83%D0%B4%D0%B0%D1%80-%D0%B0%D0%BF%D0%B0%D1%88-%D0%B7%D0%B0%D0%B4%D0%B8%D0%B3%D0%BD%D0%B0-%D0%BD%D0%B0%D0%B4-2-000-%D0%BB%D0%B2-%D0%BE%D1%82-%D1%81%D0%B5%D0%BB%D1%81%D0%BA%D0%B0-%D0%BA%D1%8A%D1%89%D0%B0-%D0%B2-%D0%BC%D0%BE%D0%BD%D1%82%D0%B0%D0%BD%D1%81%D0%BA%D0%BE-news770899.html", "text": "Неизвестен апаш е задигнал 2 300 лв. от къща в монтанското село Долна Бела Речка, съобщиха от полицията, цитирани от „Конкурент“. Според информацията, обирът е извършен между 11:00 часа на 3 август и 04:00 часа на следващата сутрин. По данни на криминалистите бандитът е проникнал в къщата през един от прозорците. При огледа не са открити следи от взлом. По време на кражбата стопаните са били извън дома си. Води се досъдебно производство. Сподели:", "date": "2018.08.05", "title": "Удар! Апаш задигна над 2 000 лв. от селска къща в Монтанско"}
{"url": "https://pik.bg/%D0%B1%D0%BB%D0%B8%D0%B7%D0%BE-400-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D1%81%D0%B0-%D1%81%D0%BF%D0%B0%D1%81%D0%B5%D0%BD%D0%B8-%D0%BA%D1%80%D0%B0%D0%B9-%D0%B1%D1%80%D0%B5%D0%B3%D0%BE%D0%B2%D0%B5%D1%82%D0%B5-%D0%BD%D0%B0-%D0%B8%D1%81%D0%BF%D0%B0%D0%BD%D0%B8%D1%8F-%D0%B7%D0%B0-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%B4%D0%B2%D0%B0-%D0%B4%D0%BD%D0%B8-news770898.html", "text": "Близо 400 мигранти са спасени в Средиземно море, докато са се опитвали да преминат от Мароко към Испания за последните два дни, съобщава „Ройтерс“, цитирани от „Фокус“. Макар и общият брой на мигрантите, достигащи Европа по море, да е по-нисък в сравнение с 2015 г., властите в Испания регистрират ръст на пристиганията по море. В събота 395 души са спасени от девет кораба в Гибралтарския пролив. Още двама души са спасени днес. От началото на годината Испания е приела 21 000 мигранти, което е приблизително колкото показателя за цялата минала година. Сподели:", "date": "2018.08.05", "title": "Близо 400 мигранти са спасени край бреговете на Испания за последните два дни"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%BF%D0%BE%D0%BB%D0%B8%D1%86%D0%B0%D0%B8-%D1%82%D0%B0%D1%80%D0%B0%D1%88%D0%B8%D0%BB%D0%B8-%D0%B4%D0%BE%D0%BC%D0%B0-%D0%B8-%D0%BD%D0%B0-%D0%B1%D0%B5%D0%BD%D1%87%D0%BE-%D0%B1%D0%B5%D0%BD%D1%87%D0%B5%D0%B2-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%B8%D1%8F%D1%82-%D0%BE%D0%B1%D1%89%D0%B8%D0%BD%D0%B0%D1%80-%D0%BE%D1%82-%D0%B1%D1%81%D0%BF-%D0%B7%D0%B0%D0%B4%D1%8A%D1%80%D0%B6%D0%B0%D0%BD-%D0%B7%D0%B0-news770932.html", "text": "Специализираната прокуратура продължава процесуално-следствените действия срещу организираната престъпна група, действала на териториятна на Бургас и областта, съобщиха от там. Днес са извършени претърсвания и изземвания в дома на заместник-председател на Общинския съвет в Бургас, за чието заляване в Турция съобщи първо ПИК. В момента той е с наложено полицейско задържане до 24 часа, информираха от пресцентъра на специализираната прокуратура. Специализираната прокуратура преценява събраните доказателства за евентуалната му съпричастност към неутрализираната ОПГ (както и на други лица, доведени от Република Турция) и повдигането на обвинения. ОЧАКВАЙТЕ ПОДРОБНОСТИ В ПИК! Сподели:", "date": "2018.08.05", "title": "ПЪРВО В ПИК! Полицаи тарашили дома и на Бенчо Бенчев! Скандалният общинар от БСП задържан за 24 часа (СНИМКИ/ВИДЕО)"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B3%D0%B0%D0%BB%D0%B0-%D1%85%D0%B2%D0%B0%D0%BD%D0%B0%D0%BB%D0%B0-%D0%BC%D1%8A%D0%B6%D0%B0-%D1%81%D0%B8-%D0%B2-%D0%B8%D0%B7%D0%BD%D0%B5%D0%B2%D1%8F%D1%80%D0%B0-news770915.html", "text": "Гала сподели, че има богат опит с изневерите, като в повечето случаи се оказвала от страната на потърпевшите. Наскоро тв водещата разкри истинската причина да зареже първия си съпруг и баща на дъщеря й Мари, която съвсем не била появата на Стефан в живота й. Всъщност блондинката хванала Косьо в крачка, като дори не й се наложило да го подозира, следи или да се възползва от услугите на частен детектив, до каквито прибягват редица наши ревниви знаменитости. „Просто се прибрах вкъщи и го заварих с друга“, откровеничи Гала. Към днешна дата приемала тази история с насмешка, но навремето унижението да види съпруга си с друга жена в общия им дом я съсипало до крае предел. Именно тогава, заслепена от гнева, тя се впуснала в авантюра с женения Стефан, с когото са заедно и до днес. Началото на връзката им било скандално и драматично, защото той току-що бил станал татко на дъщеричка, а съпругата му страдала с години след раздялата. Дълго време й отнело да приеме присъствието на тв звездата в живота им, защото в началото двете си разменили тежки обиди, а Гала я засипвала денонощно с грозни и обидни есемеси. Още тогава тя й казала, че мъжете не се променят и щом Стефан е кръшнал веднъж, ще го прави винаги, независимо коя е жената до него. В последствие телевизионерката осъзнала, че бившата му е била права, защото само преди 2 години хванала и него в лъжа. Тогава в интернет пространството се появиха снимки на любимия й с друга, отново руса жена, от които се виждаше, че двамата са си особено близки. В последствие, за да си спести поредно унижение, Гала обяви, че всъщност тя била дамата от фотосите, но запознати твърдят, че излъгала, а Стефан наистина имал мимолетни афера със засукана блондинка. Той обаче бързо се осъзнал и се върнал при 11 години по-голямата от него водеща, която не била сигурна дали иска да го приеме обратно, но все пак му дала втори шанс. За да не се заглеждал по други жени, тв ветеранката наскоро прибегнала и до услугите на пластичен хирург, уголемявайки бюста си със силиконови импланти. Интервенцията й повлияла добре на самочувствието и я подмладила. Това било основната й цел, защото вече разликата им в годините си личала твърде много. От няколко седмици пък Гала взела и друго решение, а именно да започне на тренира с личен фитнес инструктор, за да задържи интереса на половинката си върху себе си. Сподели:", "date": "2018.08.05", "title": "САМО В ПИК И \"РЕТРО\"! Гала хванала мъжа си в изневяра"}
