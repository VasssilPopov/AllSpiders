{"url": "https://pik.bg/%D0%BF%D1%83%D1%81%D0%BA%D0%B0%D1%82-%D0%BE%D1%89%D0%B5-24-%D0%BA%D0%BC-%D0%BE%D1%82-%D0%B0%D0%BC-%E2%80%9E%D1%81%D1%82%D1%80%D1%83%D0%BC%D0%B0%E2%80%9C-%D0%BC%D0%B5%D0%B6%D0%B4%D1%83-%D0%BA%D1%80%D0%B5%D1%81%D0%BD%D0%B0-%D0%B8-%D1%81%D0%B0%D0%BD%D0%B4%D0%B0%D0%BD%D1%81%D0%BA%D0%B8-news804681.html", "text": "На 17 декември ще бъде пуснат в движение нов участък от автомагистрала \"Струма\", съобщиха от Агенция \"Пътна инфраструктура\". Това е отсечката между Кресна и Сандански с дължина от 23,6 км. Участъкът е част от лот 3.3 на магистралата, който се съфинансира от Кохезионния фонд на Европейския съюз и националния бюджет чрез ОП „Транспорт и транспортна инфраструктура“ 2014-2020 г. В участъка между Кресна и Сандански има 3 пътни възела - „Кресна“, „Струмяни“ и „Сандански“, 25 големи съоръжения - мостове, надлез над ж.п. линията София – Кулата, селскостопански подлези и надлези, както и 4 площадки за отдих. Изпълнител на лот 3.3 е Консорциум „Струма Лот 3.3“, в който участват: „ГБС инфраструктурно строителство“ АД, „Пътстрой 92“ АД, „Главболгарстрой“ АД и „Геострой“ АД. Стойността на договора е 280 947 614,4 лв. Строителният надзор е на „Пътинвестинженеринг“ ЕООД. Техният договор е за 3 597 793,54 лв. Общата дължина на магистрала „Струма“ - от Даскалово до границата с Гърция - е 150 км. Автомагистралата е част от коридор „Ориент/Източно Средиземноморие“, свързващ Видин с Кулата, и по нея преминава трафикът за Гърция. Направлението се използва като най-кратък маршрут между Западна, Централна Европа и Бяло море, а също и като връзка на Европа с Азия. Със средства от Оперативна програма „Транспорт“ 2017-2013 г. са изградени общо 69 км от магистралата. Тома са отсечките Долна Диканя - Дупница с дължина 16,78 км, Дупница - Благоевград с дължина 37,48 км и Сандански - Кулата с дължина 14,7 км. Продължава и строителството на останалата част от трасето. Изгражда се лот 3.1 Благоевград - Крупник с дължина 12,6 км. В края на август стартираха обществените поръчки за проектирането и строителство на платното за София на магистрала „Струма“ през Кресненското дефиле, което е с дължина 23,6 км, а в заключителен етап е процедурата за изпълнител на тунел „Железница“. На официалната церемония по откриването на отсечката ще присъстват министрите на регионалното развитие и благоустройството Петя Аврамова и на транспорта, информационните технологии и съобщенията Росен Желязков, председателят на Управителния съвет на Агенция „Пътна инфраструктура“ инж. Светослав Глосов, народни представители, кметове и др. Сподели:", "date": "2018.12.16", "title": "Пускат още 24 км от АМ „Струма“ между Кресна и Сандански"}
{"url": "https://pik.bg/%D0%BC%D0%B8%D1%80%D0%B8%D0%B7%D0%BB%D0%B8%D0%B2%D0%B8-%D1%87%D0%BE%D1%80%D0%B0%D0%BF%D0%B8-%D0%B2%D0%BA%D0%B0%D1%80%D0%B0%D1%85%D0%B0-%D0%BA%D0%B8%D1%82%D0%B0%D0%B5%D1%86-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-news804655.html", "text": "Китаец имал навика редовно да помирисва мръсните си чорапи, но това му струвало скъпо, тъй като попаднал в болница с белодробна инфекция, пише в. \"Мирър\". Медиците обясняват заразяването с факта, че потните крака на пациента образували добра среда за гъбични организми. Техните спори преминали от чорапите в белите дробове на пациента, когато той ги подушвал, предизвиквайки инфекция. Пациентът се оказал от град Джанджоу в Югоизточен Китай. Той имал вредния навик да помирисва зловонните си чорапи в края на всеки свой работен ден. У дома той си сменял работните дрехи с чисти, но чорапите - много по-рядко. Именно това предизвикало гъбичната инфекция. Странният китаец бил приет по спешност в болница, където рентгенови снимки безпогрешно установили остра белодробна инфекция. Сподели:", "date": "2018.12.16", "title": "Миризливи чорапи вкараха китаец в болница"}
{"url": "https://pik.bg/%D0%BE%D1%82%D0%BA%D1%80%D0%B8%D1%85%D0%B0-%D1%81%D1%82%D1%83%D0%B4%D1%8A%D1%82-%D1%83%D0%B4%D1%8A%D0%BB%D0%B6%D0%B0%D0%B2%D0%B0-%D0%B6%D0%B8%D0%B2%D0%BE%D1%82%D0%B0-news804639.html", "text": "Учени от океанографския институт \"Удс Хоул\" в Масачузетс откриха механизъм, чрез който ниската температура в средата, в която даден индивид се е установил, удължава живота му, съобщи Физ.орг. Според тях механизмът е свързан с определени гени, които кодират чувствителни към студа протеини. Известно е, че сред факторите, които влияят върху продължителността на живота на даден индивид, са телесната му температура и температурата в средата, в която той живее. Редица видове безгръбначни живеят по-дълго при ниски температури. Причините за подобна зависимост досега не са подробно изследвани. Предполага се, че продължителността на живота се увеличава вследствие на забавения метаболизъм, а това на свой ред намалява клетъчните увреждания и формирането на активни форми на кислорода. Някои учени са на мнение, че зависимостта е обусловена от определен сигнален път. В рамките на новото изследване било анализирано въздействието на студа върху 11 култури от многоклетъчни Brachionus, които се срещат във водна среда. Целта била да се провери дали действително животът се удължава за сметка на термични реакции у животните. Очаквало се продължителността на живота на всички представители на вида да се увеличи еднакво. Резултатите обаче показали, че този показател се увеличил с 6 до 100 процента в зависимост от отделните култури. Специалистите освен това комбинирали въздействието на ниската температура с нисковъглехидратна диета и това довело до допълнително удължаване на живота. По мнението им ключова роля играе ген, който кодира чувствителния към студа протеин TRPA1. Сподели:", "date": "2018.12.16", "title": "ОТКРИХА: Студът удължава живота"}
{"url": "https://pik.bg/%D0%B3%D0%BE%D1%80%D0%B5%D1%89%D0%BE-%D0%BF%D1%80%D0%BE%D1%84-%D1%82%D0%BE%D0%B4%D0%BE%D1%80-%D0%BA%D0%B0%D0%BD%D1%82%D0%B0%D1%80%D0%B4%D0%B6%D0%B8%D0%B5%D0%B2-%D1%81-%D0%B2%D0%B0%D0%B6%D0%BD%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F---%D0%BA%D0%BE%D0%B3%D0%B0-%D1%89%D0%B5-%D0%B1%D1%8A%D0%B4%D0%B5-%D0%BF%D0%B8%D0%BA%D1%8A%D1%82-%D0%BD%D0%B0-%D0%BE%D0%BF%D0%B0%D1%81%D0%BD%D0%B8%D1%8F-%D0%B3%D1%80%D0%B8%D0%BF-%D0%B8-%D0%BA%D0%B0%D0%BA-news804536.html", "text": "Националният консултант виросулог проф. Тодор Кантарджиев коментира пред сутрешния блок на Нова телевизия кога се очаква пика на грипните заболявания и доколко помага ваксинирането. „Честно казано не вярвам на статистически цифри – коментира проф. Кантарджиев информацята, че едва 0,02 процента българи са се ваксинирали досега срещу грип.  -  Тази година Агенцията за лекарствата е наложила няколко стотин хиляди глоби за даване на антибиотици без рецепти. Пикът на грипа този сезон очакваме да е през януари. За първи път узнахме миналага година колко хора са се ваксинирали досега. Около 1 процент се ваксинират. Тази година ваксините свършиха още октомври месец. Бяха внесени още 7 000 ваксини допълнително, но това е капка в морето. Защо не вярвам в цифрите? Холандци, германци се ваксинират на 70 процента, но и те боледуват. Вярвам на американците, които казват, че ако се ваксинираш от грип, вероятността да отидеш на доктор заради грип през сезона е два пъти по-малка. Медицински доказано е, че грипната ваксина само намалява вероятността да се разболееш от грип. Два типа са ваксините – с живи микроби и с части от микроби, които са многократно по-безвредни. Тези с живите микроби трябва задължително да се ваксинират на здрави деца. Митове са коментарите за съдържащия се живак във ваксината. Ясно е, че в една ваксина се съдържа живак малко повече от количеството, което бебето получава с кармата”. Тодор Кантарджиев взе отношение и по въпроса с ваксинирането срещу хепаптит. „Хепатитната ваксина, която е абсолютно безвредна, се слага още в родилния дом и след това се повтаря след година и по-късно и човек цял живот е предпазен от Хепатит „Б” – заяви Кантарджиев. - В Румъния, например, е задължително ваксинирането. Там от две години има небивала епидемия от морбили с много умрели деца и единственият начин е с ваксина. Там като умрат 10 – 20 - 30 деца, се налага да се вземат мерки и това са глобите. Ние сме единствената държава в Европа, която успява да се справи с морбилито бързо. Внесохме ваксини и бързо ликвидирахме проблема. Този летен сезон от работници от Украйна имахме пет случая на внос на морбили, които бързо предотвратихме. Заради вирусите учим децата да си имат кърпичка и да я използват при кихане, кашляне и т.н. Най-хубавият естествен имуностимулатор на трапезата около Коледните празници са зелевите сърми. Като са посни е най-добре. Иначе саламуреното сирене, българското мляко”. Сподели:", "date": "2018.12.16", "title": "ГОРЕЩО: Проф. Тодор Кантарджиев с важни разкрития - кога ще бъде пикът на опасния грип и как да се предпазим"}
{"url": "https://pik.bg/%D0%BC%D0%B2%D1%80-%D1%89%D0%B5-%D0%BF%D0%BE%D0%BB%D1%83%D1%87%D0%B8-%D0%BA%D0%B0%D1%82%D0%BE-%D0%B4%D0%B0%D1%80%D0%B5%D0%BD%D0%B8%D0%B5-13-%D0%BC%D0%B8%D0%BA%D1%80%D0%BE%D0%B1%D1%83%D1%81%D0%B0-news804612.html", "text": "Церемонията по предаването на автомобилите ще се състои в навечерието на Деня на мигранта – 18 декември, а дарението на транспортните средства е в резултат на изпълнението на Грантово споразумение HOME/2016/AMIF/AG/EMAS/0051 „По-нататъшно подобряване на капацитета за приемане на българската система за управление на убежището и миграцията“, сключено между Европейската комисия и МОМ в рамките на Механизма за спешно подпомагане в рамките на фонд „Убежище, миграция и интеграция“. МВР ще получи като дарение от Мисията на Международна организация по миграция (МОМ) в България превозни средства за нуждите на Дирекция „Миграция“ с цел укрепване капацитета на институцията в доброто управление на миграционните потоци. Сподели:", "date": "2018.12.16", "title": "МВР ще получи като дарение 13 микробуса"}
{"url": "https://pik.bg/%D0%BE%D0%B1%D1%89%D0%B8%D0%BD%D0%B0-%D0%BC%D0%B5%D0%B7%D0%B4%D1%80%D0%B0-%D0%BE%D1%81%D0%B8%D0%B3%D1%83%D1%80%D0%B8-%D1%84%D0%B8%D0%BD%D0%B0%D0%BD%D1%81%D0%B8%D1%80%D0%B0%D0%BD%D0%B5-%D0%BD%D0%B0-%D0%BF%D1%80%D0%BE%D0%B5%D0%BA%D1%82-%D0%B7%D0%B0-%D0%B1%D0%B5%D0%B7%D0%BF%D0%BB%D0%B0%D1%82%D0%B5%D0%BD-%D0%B4%D0%BE%D1%81%D1%82%D1%8A%D0%BF-%D0%B4%D0%BE-%D0%B8%D0%BD%D1%82%D0%B5%D1%80%D0%BD%D0%B5%D1%82-news804610.html", "text": "Община Мездра спечели финансиране на стойност 15 000 евро за безплатен безжичен интернет на обществени места, съобщава „Конкурент”. Общината спечели ваучери за тази сума в инициативата WIFI4EU. Мездра е една от 115-те български общини, които успяха да се класират за безвъзмездната помощ в надпревара, в която се състезаваха общински администрации от цяла Европа. Кандидатствалите успешно общини от България са 209, като 115 от тях са одобрени за финансиране, което формира голям процент на успеваемост и поставя българските администрации на челни позиции в Европа. Целта на инициативата е не само да има свързаност на отделните хора, но и културен и исторически обмен на информация. Предстои подписване на споразумение със спечелилите, като след това те ще могат да инсталират мрежата за безплатен интернет и да осребрят ваучера си. Безплатният интернет ще може да се ползва минимум 3 години. Сподели:", "date": "2018.12.16", "title": "Община Мездра осигури финансиране на проект за безплатен достъп до интернет"}
{"url": "https://pik.bg/%D1%80%D1%83%D0%BC%D0%B5%D0%BD-%D0%BF%D0%B5%D1%82%D0%BA%D0%BE%D0%B2-%D1%81%D0%BA%D0%BE%D1%87%D0%B8-%D0%BD%D0%B0-%D1%81%D0%B0%D1%89-%D0%BF%D0%BE%D1%81%D0%B5%D0%B3%D0%BD%D0%B0%D0%BB%D0%B8-%D0%B1%D1%80%D1%83%D1%82%D0%B0%D0%BB%D0%BD%D0%BE-%D0%BD%D0%B0-%D1%86%D0%B5%D0%BD%D0%BD%D0%BE%D1%81%D1%82%D0%B8%D1%82%D0%B5-%D0%BA%D0%BE%D0%B8%D1%82%D0%BE-%D0%B8%D0%B7%D0%B3%D1%80%D0%B0%D0%B6%D0%B4%D0%B0%D1%82-%D0%BE%D0%B1%D0%B5%D0%B4%D0%B8%D0%BD%D0%B5%D0%BD%D0%B0-%D0%B5%D0%B2%D1%80%D0%BE%D0%BF-news804650.html", "text": "За една седмица станахме свидетели на три брутални посегателства на САЩ върху българските национални интереси и всички европейски ценности. Става дума за мира, вероизповеданията и социално-икономическата ни и енергийна сигурност, както на България, така и на ЕС. Това заяви в лична позиция председателят на ПП АБВ Румен Петков, съобщиха от пресцентъра на партията. „Първо: Косово, в разрез с всички договорености, обяви създаването на собствена армия, а САЩ подкрепиха това с ясното съзнание, че това може да предизвика война на Балканския полуостров! Второ: Едно абсолютно несъответстващо на православния канон решение, взето от група отцепили се свещеници, и с участието на частно лице за пръв път в историята (в това число и по време на комунистическия режим), бе дирижирано и публично подкрепено от САЩ. Такова вмешателство в православието не са си позволявали дори диктаторите, независимо от произхода си, а нашите и европейските институции мълчат! Трето: Бруталният натиск на американската държава върху нас, насочен против енергийната ни сигурност на социално поносима цена, продължава! При това, с услужливото припляскване на европарламента. За капак идва и грозното потъпкване на екорешенията на ООН от Катовице“, посочи Петков. Той бе категоричен: „Нуждаем се от друга Европа! Европа, която има лице, гръбнак и способност да защити мира, вероизповеданията си и социално-икономическата си сигурност!“ Сподели:", "date": "2018.12.16", "title": "Румен Петков скочи на САЩ, посегнали брутално на ценностите, които изграждат обединена Европа и България"}
{"url": "https://pik.bg/%D1%83%D0%BD%D0%B3%D0%B0%D1%80%D0%B8%D1%8F-%D0%B2%D1%8A%D1%81%D1%82%D0%B0%D0%BD%D0%B0-%D1%81%D1%80%D0%B5%D1%89%D1%83-%D1%80%D0%B5%D1%84%D0%BE%D1%80%D0%BC%D0%B8%D1%82%D0%B5-%D0%BD%D0%B0-%D0%BE%D1%80%D0%B1%D0%B0%D0%BD-news804701.html", "text": "Унгария въстана срещу предлаганите от премиера Виктор Орбан реформи. Промените в трудовото законодателство повишават социалното напрежение, съобщава АП. Протестът, озаглавен \"Весела Коледа, г-н премиер\", беше четвъртата демонстрация на леви опозиционни партии, студентски групи и граждани. Те не искат да приемат гласуваните промени, които ще ги заставят от 2019 г. да работят най-малко по 400 часа извънредно годишно. Протестиращите смятат, че така ще бъдат принудено да работят седмица месечно извънредно и без заплащане. Виктор Орбан е на власт в Унгария от 2017 г. Сподели:", "date": "2018.12.16", "title": "Унгария въстана срещу реформите на Орбан"}
{"url": "https://pik.bg/%D0%B0%D0%BD%D0%B0%D0%BB%D0%B8%D0%B7-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0%D1%82%D0%B0-%D0%BD%D0%B0-%D1%81%D0%BE%D1%84%D0%B8%D1%8F-%D0%B5-%D1%81%D1%82%D0%B0%D0%B1%D0%B8%D0%BB%D0%BD%D0%B0-%D0%B8-%D1%80%D0%B0%D1%81%D1%82%D1%8F%D1%89%D0%B0-%D0%B1%D0%B5%D0%B7%D1%80%D0%B0%D0%B1%D0%BE%D1%82%D0%B8%D1%86%D0%B0%D1%82%D0%B0-%D0%B5-%D1%80%D0%B5%D0%BA%D0%BE%D1%80%D0%B4%D0%BD%D0%BE-%D0%BD%D0%B8%D1%81%D0%BA%D0%B0-news804663.html", "text": "Икономиката на София е стабилна и растяща. Това каза на семинар за представянето на проектобюджета на Столична община за 2019 година Владимир Данаилов, изпълнителен директор на Столичната общинска агенция за приватизация и инвестиции (СОАПИ), предаде „Фокус“. „През 2018 година имаме рекордно нисък процент на безработица“, заяви той. „София е сред 6-те области с ръст на населението“, посочи Владимир Данаилов и обърна внимание, че човешкият фактор е все по-основен и важен за София. „В София имаме малко над 700 хил. човека работна ръка. Половината хора имат образование и говорят езици“, обясни той и допълни, че 42 хиляди са работните миграции от околностите на София към града. „През 2018 година имахме над 100 казуса на различни компании, които ни потърсиха“, заяви Владимир Данаилов. Той поясни, че голяма част от запитванията на инвеститори са били от чужбина. „Имахме делегации от 25 държави в Столична община през 2018 година“, обяви той. „Основна наша дейност е подпомагането на наши бизнеси да стигат до чужди пазари“, посочи изпълнителният директор на СОАПИ и припомни, че София е сключила договори за бизнес партньорство с Лондон и Виена. „Планираме поне още 10 договора. Най-често се насочваме към държави, посочени от бизнеса“, каза Владимир Данаилов. Сподели:", "date": "2018.12.16", "title": "АНАЛИЗ: Икономиката на София е стабилна и растяща, безработицата е рекордно ниска"}
{"url": "https://pik.bg/%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%89%D0%B8-%D1%81%D1%80%D0%B5%D1%89%D1%83-%D0%BC%D0%B8%D0%B3%D1%80%D0%B0%D1%86%D0%B8%D1%8F%D1%82%D0%B0-%D0%BD%D0%B0%D0%BD%D0%B5%D1%81%D0%BE%D1%85%D0%B0-%D1%89%D0%B5%D1%82%D0%B8-%D0%BD%D0%B0-%D1%81%D0%B3%D1%80%D0%B0%D0%B4%D0%B0%D1%82%D0%B0-%D0%BD%D0%B0-%D0%B5%D0%BA-news804668.html", "text": "Белгийски крайнодесни активисти влязоха в сблъсъци с полицията в Брюксел. Простиращи срещу споразумението на ООН за миграцията нанесоха щети в района с институциите на ЕС, включително по основната сграда на Европейската комисия, предава БНТ. След себе си те оставиха изпочупени стъкла, изкъртен паваж, изтръгнати улични мебели, изкривени пилони със знамена на ЕС. Към мястото бяха изпратени десетки автомобили на силите на реда, включително водни оръдия и бронирана техника. Според властите група от около 300 души е била основният причинител на щетите и голяма част от виновниците са задържани. По-рано днес в града се състояха две прояви - на привържениците и на противниците на споразумението за миграцията. По данни на властите в проявата в защита на документа са участвали около 1000 души, а противниците са били около шест пъти повече. Два часа след началото на протеста на противниците на миграцията настъпиха безредици точно пред входа на Европейската комисия. Протестиращите настояха за оставката на правителството и за поставяне на националния интерес над всичко. Те призоваха границите на Белгия да бъдат затворени. Споразумението на ООН за миграцията не бе подкрепено от националистическата партия Нов фламандски алианс (НФА), най-голямата в страната и мандатоносител на правителството допреди седмица. Заради решението на премиера Шарл Мишел да пътува до Маракеш за подписването на споразумението НФА напусна правителството. Политици очакват да се наложи Мишел да подаде оставка в следващите дни и да бъде съставено служебно правителство. Възможно е това да предизвика предсрочни избори, но може и служебният кабинет да остане на власт до редовните избори идната пролет. Протестиралите срещу споразумението за миграцията днес бяха представители на младежката организация на крайнодясната партия Вламс беланг, от сдруженията на фламандските ученици католици и на учениците националисти, от групата \"Да направим Фландрия отново велика\" и сподвижници на университетското движение \"Защита и приятели\" от Гент. Неотдавна водачът на движението от Гент бе изключен от университета заради крайни възгледи. В социалните мрежи се разпространяваха призиви днес Брюксел да бъде превърнат в \"малък Париж\", защото политиците разбирали само езика на насилието. Сподели:", "date": "2018.12.16", "title": "Протестиращи срещу миграцията нанесоха щети на сградата на ЕК"}
{"url": "https://pik.bg/%D0%BC%D1%8A%D0%B6-%D1%81%D0%B5-%D0%BE%D0%B7%D0%BE%D0%B2%D0%B0-%D0%B2-%D0%B0%D1%80%D0%B5%D1%81%D1%82%D0%B0-%D0%B7%D0%B0%D1%80%D0%B0%D0%B4%D0%B8-%D0%BD%D0%B5%D1%80%D0%B5%D0%B4%D0%BE%D0%B2%D0%B5%D0%BD-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB-%D0%B2%D1%8A%D0%B2-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%BE-news804617.html", "text": "49-годишният Е.Т. от романското село Камено поле се озова в ареста заради пътно нарушение, съобщават от ОД на МВР Враца, цитирани от „Конкурент”. Според информацията, мъжът бил спрян за проверка, докато управлявал „Рено Меган“. Ченгетата установили, че регистрацията на френската кола е била прекратена служебно. На шофьора е съставен акт и срещу него е образувано бързо производство. Сподели:", "date": "2018.12.16", "title": "Мъж се озова в ареста заради нередовен автомобил във Врачанско"}
{"url": "https://pik.bg/%D0%BA%D0%BC%D0%B5%D1%82-%D0%BE%D0%B1%D0%B5%D1%89%D0%B0-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%89%D0%B8-%D0%BF%D1%8A%D1%82-%D0%B4%D0%BE-%D0%BC%D0%B5%D1%81%D1%82%D0%BD%D0%BE%D1%81%D1%82%D1%82%D0%B0-%E2%80%9E%D0%B3%D0%B5%D1%80%D0%BC%D0%B0%D0%BD%D0%BA%D0%B0%D1%82%D0%B0%E2%80%9D-%D0%BA%D1%80%D0%B0%D0%B9-%D1%81%D0%BE%D0%B7%D0%BE%D0%BF%D0%BE%D0%BB-news804619.html", "text": "50 кв. метра частен терен ще станат общинска собственост, за да се направи път до морския бряг в местността“Германката“ край Созопол. Това обеща днес кметът на общината Панайот Рейзи пред близо 50 протестиращи срещу застрояването на района и ограничаването на достъпа до морето, съобщи БНР. Кметът Рейзи се ангажира проблемът да бъде решен до началото на следващия туристически сезон. Ограда на строителен обект спира достъпа до скалистия бряг на „Германката”. \"Миналото лято двама човека слязохме долу за риба, излезе охраната и къде отивате - отиваме за риба. Не може. Ние не преминаваме през неговият имот, ние минаваме отстрани, и ни изгониха съвсем безпардонно\", коментира присъстващ. Протестиращите поискаха да бъде осигурен път до морето. \"Като малки сме идвали тук, наоколо имаше само лозя и нищо друго. Сега в момента са много малко местата, където можеш да се приближиш до брега. Навсякъде е застроено и заградено\", каза демонстрант. Територията на първа линия до морето е държавна собственост, каза кметът Панайот Рейзи и обеща, че общината ще направи път до брега. \"Пеша, няма да е с леки коли. Дотук пътят е нормален, преминаването тук специално, тази алея, аз ще я направя, така че всички вие, които сте тук, лятото като дойдете ще видите, че преминаване ще има и спокойно ще можете да дойдете на \"Германката\" и да ловите риба\", обеща кметът. Сподели:", "date": "2018.12.16", "title": "Кмет обеща на протестиращи път до местността „Германката” край Созопол"}
{"url": "https://pik.bg/%D0%B2%D0%B8%D1%81%D1%88%D0%B5%D1%82%D0%BE-%D1%80%D1%8A%D0%BA%D0%BE%D0%B2%D0%BE%D0%B4%D1%81%D1%82%D0%B2%D0%BE-%D0%BD%D0%B0-%D0%B1%D0%B5%D0%BB%D0%B0%D1%80%D1%83%D1%81-%D0%B5-%D0%BF%D1%80%D0%BE%D0%B2%D0%B5%D0%BB%D0%BE-%D0%B7%D0%B0%D0%BA%D1%80%D0%B8%D1%82%D0%BE-%D1%81%D1%8A%D0%B2%D0%B5%D1%89%D0%B0%D0%BD%D0%B8%D0%B5-%D0%B7%D0%B0%D1%80%D0%B0%D0%B4%D0%B8-%E2%80%9E%D1%80%D1%83%D1%81%D0%BA%D0%B8%D1%8F-%D0%BD%D0%B0%D1%82%D0%B8%D1%81%D0%BA%E2%80%9D-news804605.html", "text": "Президентът на Беларус Александър Лукашенко е провел закрито съвещание на висшето ръководство на страната във връзка с „руския натиск”, съобщава изданието „Наша Нива”, цитирано от „Газета”. По информация на два независими източника, запознати със случилото се, на срещата са били обсъждани мерки, които Беларус трябва да предприеме на фона на „натиска от руска страна”. „При президента се проведе голямо съвещание. На него се обсъждаше, че Беларус трябва да се бори докрай за независимостта си. Всички присъстващи подкрепиха това” , е разказал пред изданието единият от източниците. Уточнява се, че е било прието решение внимателно да се следи информационният поток около ситуацията. Също така е било изказано предложение да се отговори на маневрите с мита от страна на Русия „не със съвещания, а с конкретни реформи”. Сподели:", "date": "2018.12.16", "title": "Висшето ръководство на Беларус е провело закрито съвещание заради „руския натиск”"}
{"url": "https://pik.bg/%D1%81%D0%B5%D0%BC%D0%B5%D0%B5%D0%BD-%D0%B6%D0%B8%D0%B2%D0%BE%D1%82-%D0%B3%D0%B5%D1%80%D0%B8-%D0%BC%D0%B0%D0%BB%D0%BA%D0%BE%D0%B4%D0%B0%D0%BD%D1%81%D0%BA%D0%B0-%D1%81%D0%B5-%D0%BF%D0%BE%D0%B1%D1%8A%D1%80%D0%BA%D0%B2%D0%B0-%D0%BE%D1%82-%D1%80%D0%B5%D0%B2%D0%BD%D0%BE%D1%81%D1%82-news804694.html", "text": "Синоптичката Гери Малкоданска силно ревнува мъжа си Алекс Ковачев от чужди жени. Това призна той в ефира на Нова тв. „Ще ви изненадам, но Гери е по-ревнива от мен”, каза през смях интериорният дизайнер. Малкоданска и Ковачев са заедно от две години, но още нямат сключен брак. Неотдавна той я изненадал с годежен пръстен, но още не са планирали дата за сватбата, защото са се посветили на малкия си син Лео. Момченцето се роди преждевременно с ниско тегло и едва оцеля. Последните седмици от бременността си синоптичката прекара в болница на легло, защото съществуваше реална опасност да изгуби бебето. За щастие историята приключи благополучно и засега детето се развива добре. Сподели:", "date": "2018.12.16", "title": "СЕМЕЕН ЖИВОТ: Гери Малкоданска се побърква от ревност"}
{"url": "https://pik.bg/%D0%B6%D1%8A%D0%BB%D1%82-%D0%BA%D0%BE%D0%B4-%D0%B7%D0%B0-%D0%BE%D0%BF%D0%B0%D1%81%D0%BD%D0%BE-%D0%B2%D1%80%D0%B5%D0%BC%D0%B5-%D0%B2-4-%D0%BE%D0%B1%D0%BB%D0%B0%D1%81%D1%82%D0%B8-%D1%83%D1%82%D1%80%D0%B5-news804680.html", "text": "Сняг и виелици затрудниха трафика в половин България днес. Затруднено беше движението по всички основни пътища в западната и южната част на страната. Пътната агенция и общинските власти обявиха, че полагат всички усилия да почистват основните трасета. На места имаше закъсали товарни автомобили. Заради лоша организация в Кюстендилско магистрала \"Струма\" остана временно непочистена, фирмата ще бъде глобена, а снегорини на друго дружества бяха насочени натам. Четири области в Северна България да се готвят за сняг и утре. Областите Плевен, Ловеч, Габрово и Велико Търново са с предупреждение за опасност \"жълт код\" за сняг и поледица утре - 17 декември. Сподели:", "date": "2018.12.16", "title": "\"Жълт код\" за опасно време в 4 области утре"}
{"url": "https://pik.bg/15-000-%D0%BB%D0%B8%D1%82%D1%80%D0%B0-%D0%BC%D0%BB%D1%8F%D0%BA%D0%BE-%D0%B7%D0%B0%D0%BC%D1%80%D1%8A%D0%B7%D0%BD%D0%B0%D1%85%D0%B0-%D0%BD%D0%B0-%D0%BF%D1%8A%D1%82-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-news804643.html", "text": "Хиляди литри мляко замръзнаха върху пътното платно в германската провинция Северен Рейн - Вестфалия, предаде ДПА. Неизвестни извършители снощи са разлели млякото от паркиран камион цистерна, съобщи днес полицията. Шофьорът паркирал камиона цистерна в град Рютен в област Зост, за да събере още мляко от съседните ферми. Когато се върнал, около 15 000 литра мляко били разлети по пътя и замръзнали при температура около минус 4 градуса. Млякото образувало хлъзгава повърхност по цялата ширина на пътното платно, съобщиха от пожарната служба. Двайсет служители почистиха млякото от пътя с помощта на сол и вода. Сподели:", "date": "2018.12.16", "title": "15 000 литра мляко замръзнаха на път в Германия"}
{"url": "https://pik.bg/%D1%82%D0%BE%D0%BD%D0%B8-%D0%B1%D0%BB%D0%B5%D1%8A%D1%80-%D0%B8-%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9-%D0%B2%D0%BB%D1%8F%D0%B7%D0%BE%D1%85%D0%B0-%D0%B2-%D0%BE%D1%81%D1%82%D1%8A%D1%80-%D1%81%D0%BF%D0%BE%D1%80-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82%D0%B0-news804636.html", "text": "Британската министър-председателка Тереза Мей обвини днес бившия премиер лейбърист Тони Блеър, че се опитва да подкопае Брекзита, призовавайки за втори референдум, а Блеър от своя страна я обвини, че е \"безотговорна\", предаде Франс прес. \"Да отиде Тони Блеър в Брюксел и да се опитва да подкопае нашите преговори, призовавайки за втори референдум, това е оскърбление към поста, който е заемал и към народа, на който е служил\", гневно изтъква Тереза Мей в изявление, изпратено снощи до медиите. \"Ние не можем, както той би сторил, да абдикираме от отговорността за такова решение\", допълва министър-председателката, която многократно е отхвърляла възможността за нов референдум за Брекзита, подкрепяна от много опозиционни партии, част от лейбъристите и различни видни личности. \"Безотговорно е това да се опитваш да убедиш насила депутатите да приемат споразумение, което намират за определено лошо, заплашвайки с напускане на Европейския съюз без споразумение, ако те не следват линията\", отвърна Тони Блеър в Туитъра на неговата група за размисъл Тони блеър инститют (Tony Blair Institute). Според Блеър нито парламентът, нито народът ще се обединят зад споразумението на министър-председателката. Той препоръчва парламентът да гласува по различни опции, сред които и договореното от Тереза Мей споразумение. \"Ако (депутатите) не могат да постигнат съгласие, логично е отново да се даде думата на народа\", аргументира се Тони Блеър. Според някои британски медии неколцина членове на правителството, сред които вторият човек в кабинета, канцлерът на херцогство Ланкастър Дейвид Лидингтън, действат задкулисно за втори референдум. Началникът на кабинета на Мей, Гавин Баруел,опроверга днес в Туитър тези слухове, докато Дейвид Лидингтън припомни изявлението си в парламента във вторник, когато заяви, че резултатът от втори референдум \"със сигурност би бил източник за разделения и не би могъл да гарантира окончателен край на дебата\". Министърът на външните работи Джереми Хънт също предупреди за опасност от разделения при евентуален втори референдум днес в интервю за в. \"Сънди таймс\". Той намекна също така, че е много заинтересован от премиерския пост, след като Тереза Мей обяви, че ще напусне преди следващите парламентарни избори, предвидени за 2022 година. Сподели:", "date": "2018.12.16", "title": "Тони Блеър и Тереза Мей влязоха в остър спор за Брекзита"}
{"url": "https://pik.bg/%D1%81%D0%BD%D0%B5%D0%B6%D0%B5%D0%BD-%D0%BA%D0%B0%D0%BF%D0%B0%D0%BD-%D0%B4%D0%B5%D1%86%D0%B0-%D1%81%D0%B0-%D0%B1%D0%BB%D0%BE%D0%BA%D0%B8%D1%80%D0%B0%D0%BD%D0%B8-%D0%BD%D0%B0-%D1%85%D0%B8%D0%B6%D0%B0-%D0%B0%D0%BB%D0%B5%D0%BA%D0%BE---%D0%BF%D0%BE%D1%87%D0%B8%D1%81%D1%82%D0%B2%D0%B0%D1%89%D0%B0-%D1%82%D0%B5%D1%85%D0%BD%D0%B8%D0%BA%D0%B0-%D0%BF%D1%8A%D1%82%D1%83%D0%B2%D0%B0-%D0%BA%D1%8A%D0%BC-%D1%82%D1%8F%D1%85-news804700.html", "text": "Група от 40 деца във втори клас са блокирани на хижа \"Алеко\" на Витоша, предава Би Ти Ви. Празнували там коледното си тържество, когато към 14 ч. им съобщили, че пътят не е почистен и не могат да се върнат в града. От Столичния инспекторат са се свързали с групата и са съобщили, че почистваща техника вече пътува към хижата и децата ще бъдат транспортирани към София. Сподели:", "date": "2018.12.16", "title": "СНЕЖЕН КАПАН: Деца са блокирани на хижа \"Алеко\" - почистваща техника пътува към тях"}
{"url": "https://pik.bg/%D0%B4%D0%BE%D0%BF%D0%B8%D1%82%D0%B2%D0%B0%D0%BD%D0%B5-%D0%B0%D0%BA%D0%BE-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D0%BA%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8-%D0%B2%D1%8A%D0%B2-%D1%84%D1%80%D0%B0%D0%BD%D1%86%D0%B8%D1%8F-%D0%B1%D1%8F%D1%85%D0%B0-%D0%B4%D0%BD%D0%B5%D1%81-%D0%BB%D1%8C%D0%BE-%D0%BF%D0%B5%D0%BD-%D0%B1%D0%B8-%D1%81%D0%BF%D0%B5%D1%87%D0%B5%D0%BB%D0%B8%D0%BB%D0%B0-%D0%BF%D1%8A%D1%80%D0%B2%D0%B8%D1%8F-%D1%82%D1%83%D1%80-news804606.html", "text": "Това показва ново допитване на института ИФОП, публикувано във в. \"Журнал дю диманш\", предаде БТА. Марин Льо Пен ще получи 27 процента от гласовете на евентуален първи тур. Ще я следва Еманюел Макрон, но той ще има с един процент повече, отколкото получи на първия тур на президентските избори миналата година. Тогава той спечели 24 процента, а сега, според допитването, ще получи 25 процента. Друго проучване на ИФОП пък показва, че рейтингът на Макрон е спаднал с два процентни пункта в сравнение с ноември. Едва 23 процента от сънародниците му са доволни от работата му. През ноември те са били 25 процента. А недоволните са се увеличили от 73 на 76 процента. Ако днес, в разгара на протестното движение на \"жълтите жилетки\" се произведат отново президентски избори във Франция, то лидерката на крайната десница Марин Льо Пен ще излезе първа на първия тур. Сподели:", "date": "2018.12.16", "title": "Допитване: Ако президентските избори във Франция бяха днес, Льо Пен би спечелила първия тур"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D1%82%D0%BE%D0%BF-%D0%B5%D0%BA%D1%81%D0%BF%D0%B5%D1%80%D1%82%D1%8A%D1%82-%D0%B1%D0%BE%D1%8F%D0%BD-%D1%87%D1%83%D0%BA%D0%BE%D0%B2-%D1%80%D0%B0%D0%B7%D0%BA%D1%80%D0%B8-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%B8-%D1%84%D0%B0%D0%BA%D1%82%D0%B8-%D0%BA%D0%B0%D0%BA-%D0%B0%D1%82%D0%B5%D0%BD%D1%82%D0%B0%D1%82%D0%BE%D1%80%D1%8A%D1%82-%D0%BE%D1%82-%D1%81%D1%82%D1%80%D0%B0%D1%81%D0%B1%D1%83%D1%80%D0%B3-%D0%B5-news804534.html", "text": "Един таксиджия съгласно официалната версия закарва Шериф Шекат близо до полицейски комисариат в затворения квартал Ньодорф, където той напуска таксито. Нестиковка! По принцип по това време такситата са забранени във въпросната зона, в която официално терориста е наел таксито. Как е могъл да наеме такси в зона забранена за таксита? Защо на Шериф Шевкат му е било необходимо да слиза непосредствено в близост до полицейския комисариат? Атентаторът от Старсбург Шериф Шекат е бил оставен да избяга или се измъкнал с шапка невидимка, изригна в нета топ експертът по национална сигурност Боян Чуков. При обиска на дома му терористът си бил вкъщи, а после наел такси в забранена зона, пише на страницата си във \"Фейсбук\" той. Чуков твърди, че е наложена цензура върху френските медии. Германското издание Bild разкри, че сутринта в деня на атентата в Страсбург по време на обиска в дома на Шериф Шекат, индивидът си е бил у дома. И той е успял да избяга. Изглежда невероятно това да се случи на пръв поглед в един френски HLM (habitation à loyer modéré-социално жилище). Има два варианта в този случай. Първи, бил е оставен да избяга като не е обезпечен терена около жилището и блока. Втори, човекът е бил смел и физически силен, измъкнал се с шапка невидимка. Тази информация на Bild не е била оповестена по френските медии, което говори за цензура от страна на властите. Налице е странно мълчание и липса на смислен отговор от съответните френски власти за оборване на тезите на привържениците на т. нар. „теорията на конспирацията“. От обявата във вестник Les Dernières Nouvelles d'Alsace става ясно, че въпросният квартал на Страсбург е затворен за движение от 20.00 ч. до 11.00 ч от понеделник до петък за периода 23 ноември до 24 декември 2018 г. Изключение се прави само за коли със специален режим на движение и коли със знак „коледен пазар 2018“ (получен съгласно специални изисквания и дадена заявка преди 20 ноември). Сподели:", "date": "2018.12.16", "title": "ПЪРВО В ПИК: Топ експертът Боян Чуков разкри скандални факти как атентаторът от Страсбург е успял да избяга под носа на полицията и кой налага цензура върху френските медии"}
{"url": "https://pik.bg/%D1%81%D0%BE%D1%84%D0%B8%D0%B9%D1%81%D0%BA%D0%B8%D1%8F%D1%82-%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82-%D1%81-%D1%88%D0%B0%D0%BD%D1%81-%D0%B4%D0%B0-%D0%BD%D0%B0%D0%BC%D0%B5%D1%80%D0%B8-%D0%BC%D1%8F%D1%81%D1%82%D0%BE-%D0%B2-%D0%BA%D0%BB%D0%B0%D1%81%D0%B0%D1%86%D0%B8%D1%8F%D1%82%D0%B0-%D0%BD%D0%B0-500-%D1%82%D0%B5-%D0%BD%D0%B0%D0%B9-%D0%B4%D0%BE%D0%B1%D1%80%D0%B8-%D1%81%D0%B2%D0%B5%D1%82%D0%BE%D0%B2%D0%BD%D0%B8-%D1%83%D0%BD-news804609.html", "text": "Има възможност  Софийският университет „Св. Климент Охридски“ да влезе в класацията на 500-те световни университети. Това заяви пред БНР ректорът на Алма Матер проф. Анастас Герджиков. „Има три или четири по големи класации в света, в Европа има една или две, във всички тях обикновено сме между 600-ото  и 800-ото място, което изглежда малко, но всъщност е сред първите четири процента в света – коментира проф. Герджиков. - Има шанс Софийският университет да влезе в „Топ 500” и всъщност това е, за което мечтаем в последните 10-15 години. Можем да се придвижим напред, нереалистично е обаче да влезем в първите сто“. Според проф. Анастас Герджиков е важно да се създаде Национална детска болница, без обаче да се ощетява съществуващата болница „Лозенец“. „Националната детска болница е важна тема и ние не трябва да се отказваме от тази идея. Въпросът беше просто да не правим нещо добро за сметка на нещо друго. Има начин да се построи такава нова детска болница, ако трябва включително и в двора на болница „Лозенец“, който е голям, без да се ощетява съществуващата болница -  каза той. -  А колкото до Медицинския факултет, той наистина щеше да е най-ощетен, защото неговите преподаватели са изцяло хора от болница \"Лозенец\". Ако се беше осъществило това необмислено намерение от 18 отделения да остане само педиатричното, също така щяха да се пръснат преподавателите и ние щяхме да ги загубим, защото те нямаше да могат да бъдат наши преподаватели, ако са на друго място“. Премиерът Бойко Борисов обяви пред журналисти в Брюксел, че правителството ще оттегли предложението си болница \"Лозенец\", известна като Правителствена, да бъде преструктурирана в детска. Сподели:", "date": "2018.12.16", "title": "Софийският университет с шанс да намери място в класацията на 500-те най-добри световни университети"}
{"url": "https://pik.bg/%D0%BE%D1%81%D0%B5%D0%BC-%D0%B7%D0%B0%D0%B3%D0%B8%D0%BD%D0%B0%D1%85%D0%B0-%D0%BF%D1%80%D0%B8-%D0%B2%D0%B7%D1%80%D0%B8%D0%B2-%D0%BD%D0%B0-%D0%BA%D0%BE%D0%BB%D0%B0-%D0%B1%D0%BE%D0%BC%D0%B1%D0%B0-%D0%B2-%D1%81%D0%B5%D0%B2%D0%B5%D1%80%D0%BD%D0%B0-%D1%81%D0%B8%D1%80%D0%B8%D1%8F-news804695.html", "text": "Осем души загинаха при взрив на кола бомба в град в Северна Сирия, контролиран от подкрепяни от Турция опозиционни сили Взривът е избухнал на пазар близо до база на ислямистка опозиционна групировка в град Африн. При експлозията са били ранени множество хора, много от които тежко, и са били нанесени значителни материални щети, заяви Сирийският център за наблюдение на правата на човека. В същото време иракски изтребители нанесоха удари по позиции на терористичната групировка \"Ислямска държава\" в Източна Сирия. Според телевизия \"Ал Арабия\" при ударите в сирийската провинция Дейр аз Зур са били убити 16 помощници на лидера на \"Ислямска държава\" Абу Бакр ал Багдади и 13 бойци, подготвени за нападения в иракската столица Багдад и градовете Кербала, Самара и Киркук. Сподели:", "date": "2018.12.16", "title": "Осем загинаха при взрив на кола бомба в Северна Сирия"}
{"url": "https://pik.bg/%D1%82%D0%B5%D0%B6%D0%BA%D0%B8-%D0%BC%D1%8A%D0%B3%D0%BB%D0%B8-%D0%BE%D1%82%D0%BC%D0%B5%D0%BD%D1%8F%D1%82-%D0%BF%D0%BE%D0%BB%D0%B5%D1%82%D0%B8-%D0%B2-%D1%85%D0%BE%D0%BB%D0%B0%D0%BD%D0%B4%D0%B8%D1%8F-news804713.html", "text": "Цяла Холандия е покрита с гъста мъгла, което принуди в неделя поне едно летище да отмени полетите, съобщава AFP, цитира Фокус. От обед е затворено международното летище в Айндховен, най-големият град в провиниця Северен Брабант. 27 полета са пренасочени за кацане на други летища, а поне 6 заминаващи са отменени, се съобщава на уеб-страницата на летището. До момента засегнати от времето са между 6 500 и 8 000 пасажери Международното летище на Амстердам „Шифол“ е трябвало да отмени около 100 полета, по официални данни. KLM, държавният въздушен превозвач на Холандия, обикновено оперира около 65 полета на час, но в периода на гъстите мъгли може да управлява само 17 кацащи и отлитащи полета. Кралският холандски метеорологичен институт е обявил „код жълто“. Сподели:", "date": "2018.12.16", "title": "Тежки мъгли отменят полети в Холандия"}
{"url": "https://pik.bg/%D1%80%D0%B5%D0%B2%D0%B8%D0%B7%D0%B8%D1%8F-%D1%89%D0%B5-%D0%BF%D1%80%D0%BE%D0%B2%D0%B5%D1%80%D1%8F%D0%B2%D0%B0%D0%BC%D0%B5-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B7%D0%B0-%D0%B3%D0%B0%D0%B7%D0%BE%D0%B2%D0%B0%D1%82%D0%B0-%D1%82%D1%80%D1%8A%D0%B1%D0%B0-%D0%BA%D0%B0%D1%82%D0%B5%D0%B3%D0%BE%D1%80%D0%B8%D1%87%D0%B5%D0%BD-%D0%B5-%D0%BA%D0%BE%D0%BC%D0%B8%D1%81%D0%B0%D1%80-%D1%88%D0%B5%D1%84%D1%87%D0%BE%D0%B2%D0%B8%D1%87-news804666.html", "text": "България е изправена преди нова проверка на Европейския съюз заради проекта за изграждане на руската газопреносна система въпреки факта, че предишният подобен опит завърши с провал, пише Андрю Ретман в статия за EU Observer. Заместник-председателят на Европейската комисия и европейски комисар по междуинституционалните отношения и администрацията Марош Шефчович увери, че Европейската комисия „няма да подкрепи\" плана, ако новата „тръба\" не отговаря на условията на Брюксел. В същото време той добави, че ЕК ще „реагира в съответствие с правомощията си\", ако България подкопае енергийната сигурност на ЕС. София иска да построи 484-километров тръбопровод, наречен „Турски поток-2\". Чрез него Москва ще може да увеличи продажбите на природен газ за Европа, като заобиколи Украйна, Полша и други източноевропейски страни. Друг руски проект, „Северен поток 2\", ще преминава през Балтийско море и ще позволи на Кремъл да транспортира газ в Германия, избягвайки транзита през украинската територия. Това прави региона на Източна Европа, някога под контрола на Русия, по-малко защитен. В края на краищата руското правителство може по всяко време да спре доставките за непокорните си съседни държави и в същото време да поддържа нормален приток на газ към Западна Европа. Военният реваншизъм на Кремъл засилва страха от разгръщането на подобен сценарий на фона на провокации и агресия на руската армия в балтийските и черноморските региони. „Северен поток-2“ и разширяването на „Турски поток“ само ще засилят зависимостта на ЕС от Русия\", заяви американският дипломат Франсис Фенън. „Тези тръбопроводи са политически инструменти. Руската държава използва енергията, за да постигне политически цели.\" Междувременно ЕС имаше усещане за дежа вю. По-рано България и Русия се опитаха да изпълнят по-амбициозния проект „Южен поток\", който трябваше да позволи транспортирането на руския газ в Европа през Черно море. Но през 2014 г. Кремъл се отказа от него поради съпротивата на Европейската комисия, която постанови, че новата „тръба\" нарушава законите на единния пазар. Българският парламент вече одобри изграждането на „Турски поток-2“. Но София все още трябва да представи подробен проект на Европейската комисия. Ако българското разклонение на газопровода има за цел да създаде търговски център, чрез който не само ще се продава руски газ, но и енергийни източници от други доставчици, тогава според Шефчович ЕС няма да има оплаквания. Но ако той е необходим само за да бъде „изпомпван руски газ в Австрия, Италия или други страни от ЕС“, тогава Брюксел няма да даде разрешение за неговото изграждане. „Ако се окаже, че проектът е само транзитен газопровод и няма да бъде част от балканския газов възел, тогава Европейската комисия няма да го подкрепи\", категоричен бе Шефчович. Сподели:", "date": "2018.12.16", "title": "РЕВИЗИЯ: Ще проверяваме България за газовата тръба, категоричен е комисар Шефчович"}
{"url": "https://pik.bg/%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%B8%D0%B7%D1%80%D0%B8%D0%B3%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%BD%D0%B5-%D0%B8%D0%B7%D0%BF%D1%8A%D0%BB%D0%BD%D1%8F%D0%B2%D0%B0-%D0%B4%D0%BE%D0%B3%D0%BE%D0%B2%D0%BE%D1%80%D0%B0-%D0%B7%D0%B0-%D0%B4%D0%BE%D0%B1%D1%80%D0%BE%D1%81%D1%8A%D1%81%D0%B5%D0%B4%D1%81%D1%82%D0%B2%D0%BE-news804692.html", "text": "Вицепремиерът Красимир Каракачанов заяви, че Македония не изпълнява ангажиментите си по договора за добросъседство с България. “Бих приел, че договорът е изпълнен, когато видя учебниците, по които учат децата, и ако в тези учебници има ден на въстанието против “бугарски окупатор“, ако пак пише, че цар Самуил е македонски цар, който се е борил срещу византийците и Българите - значи договорът не е изпълнен“, каза той пред журналисти в Пловдив, предаде БНР. Според Каракачанов договорът със Скопие е само основа за разбирателство и не ангажира автоматично България с подкрепа за членството на Македония в ЕС и НАТО. Сподели:", "date": "2018.12.16", "title": "Каракачанов изригна: Македония не изпълнява договора за добросъседство"}
{"url": "https://pik.bg/%D1%83%D0%B6%D0%B0%D1%81-%D0%B2-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D1%82%D1%80%D0%B8-%D0%B6%D0%B5%D1%80%D1%82%D0%B2%D0%B8-%D0%B8-32-%D1%80%D0%B0%D0%BD%D0%B5%D0%BD%D0%B8-%D0%BF%D1%80%D0%B8-%D1%82%D0%B5%D0%B6%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BA%D1%80%D0%B0%D0%B9-%D0%BB%D0%B5%D1%81%D0%BA%D0%BE%D0%B2%D0%B0%D1%86-%D0%BF%D1%80%D0%B5%D0%BE%D0%B1%D1%8A%D1%80%D0%BD%D0%B0%D0%BB-%D1%81%D0%B5-%D0%B5-news804714.html", "text": "Един мъж и две жени са загинали и 32 души са ранени при тежка катастрофа близо до сръбския град Лесковац, съобщава македонската телевизия TV24. Двама от починалите са от Македония, третата жертва все още не е идентифицирана, тъй като не са открити документите й за самоличност. Автобусът е на компания Еуробус от Струга, който е пътувал по маршрут от Битоля до Виена. Той се е преобърнал при пътен възел Печеневце, недалеч от Лесковац, предава Фокус. Все още не са известни причините за катастрофата. Според някои сръбски медии те са в лошите атмосферни условия и несъобразена скорост. Ранените са настанени в болницата в Лесковац. Сподели:", "date": "2018.12.16", "title": "УЖАС В МАКЕДОНИЯ: Три жертви и 32 ранени при тежка катастрофа край Лесковац, преобърнал се е автобус"}
{"url": "https://pik.bg/%D0%BB%D1%8E%D0%B1%D0%BE%D0%BF%D0%B8%D1%82%D0%BD%D0%BE-%D0%BF%D0%BE%D0%BB%D0%BE%D0%B2%D0%B8%D0%BD%D0%BA%D0%B8%D1%82%D0%B5-%D0%BA%D0%BE%D0%B8%D1%82%D0%BE-%D1%81%D0%B5-%D0%BA%D0%B0%D1%80%D0%B0%D1%82-%D1%81%D0%B5-%D0%BE%D0%B1%D0%B8%D1%87%D0%B0%D1%82-%D0%BF%D0%BE-%D1%81%D0%B8%D0%BB%D0%BD%D0%BE-news804698.html", "text": "Половинките, които се карат по-често помежду си, се обичат много повече, отколкото тези, които имат спокойни отношения. Това показва изследване, проведено от екип от Университета в Аризона, САЩ. Според данните, 44% от женените двойки вярват, че конфликт поне веднъж седмично има положително влияние за връзката им. Партньорите, които спорят често, но всичко завършва по мирен начин, са склонни да останат заедно завинаги, сочат още резултатите. Ето как конфликтите между двама души помагат на връзката: 1. Споровете са знак за зрялост на партньорите Постоянните караници определено не са най-добрият начин за изграждане на дълготрайни отношения. Ако двамата спорят в рамките на нормалното и накрая стигат до компромис в името на техните отношения, това означава, че вече са зрели хора, готови за по-сериозна крачка – създаване на семейство. 2. Двамата стават по-грижовни един за друг Би било много по-лесно просто да обърнете внимание на някои навици на партньора ви, които ви побъркват. Фактът е, че след като на мъжа му се каже поне 10 пъти, че не трябва да си хвърля чорапите под леглото, следващият път той започва да използва коша за пране, защото мисли за половинката си. Той не иска да я нарани и започва да се грижи повече за нея. 3. Комуникацията между двамата се подобрява За да си имате доверие, трябва да спорите и да изгладите някои недоразумения. В противен случай ще останат недоизказани неща, които пораждат разни съмнения. Или както казват хората: „В спора се ражда истината“. Именно спорейки може да научите много за вашата половинка и да подобрите комуникацията с нея. 4. Връзката става по-силна Когато спориш с партньора си, няма значение дали печелиш или губиш. Малките конфликти, които има във всяка една двойка, особено в началото, помагат на хората да открият истинската същност на другия, както и да изградят по-здрави взаимоотношения с нея. 5. Връзката е по-дълготрайна Погрешно е двама души да премълчават за проблемите помежду им. Ако искат връзката им да бъде по-силна и дълготрайна, е необходимо да си казват всичко в очите. Споровете ще ви помогнат да се съсредоточите върху проблемите и заедно да намерите решение. 6. Споровете ви „изваждат“ от скуката Ако сте заедно от по-дълго време, нормално е да се карате по-често. И в това няма нищо лошо. Винаги единият няма да е съгласен с другия. Конструктивните конфликти могат да подхранват искрата на вашите взаимоотношения и да разнообразят ежедневието. Колко скучно би било, ако всичко вървеше по мед и масло? Сподели:", "date": "2018.12.16", "title": "ЛЮБОПИТНО: Половинките, които се карат, се обичат по-силно"}
{"url": "https://pik.bg/e%D0%BD%D1%82%D1%83%D1%81%D0%B8%D0%B0%D1%81%D1%82%D0%B8-%D0%B8%D0%B3%D1%80%D0%B0%D1%85%D0%B0-%D1%85%D0%BE%D1%80%D0%BE-%D0%B2-%D0%B7%D0%B0%D0%B4%D1%80%D1%8A%D1%81%D1%82%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0-%D1%85%D0%B5%D0%BC%D1%83%D1%81-%D0%B2%D0%B8%D0%B4%D0%B5%D0%BE-news804693.html", "text": "Катастрофа с три чужди тира е затапила АМ “Хемус”, съобщава eпицентър.бг. Спасителите не могат да вкарат техника, за да ги изтеглят. Колите стоят повече от два часа след Правец. Задръстването е преди Витиня в посока София. Опашката е поне 15 километра. За да се сгреят в студа, група ентусиасти дори поиграха хоро на магистрала \"Хемус\". 50 души закъсаха в Коньовска планина, където пътят стана непроходим. Те обаче бяха извадени от снежните преспи и вече няма бедстващи. Тежко е пътуването и на връщане от зимния курорт Банско, където вчера беше открит официално ски-сезона. Колите едва пъплят по магистрала \"Струма\", на която се събраха хиляди коли, които карат с 20 километра в час по снежните коловози. Междувременно стана ясно, че Агенция \"Пътна инфраструктура\" ще санкционира пътноподдържащата фирма на АМ \"Струма\", отговорна за снегопочистването на магистралния участък на територията на област Кюстендил. Причината е констатирано закъснение при снегопочистващите дейности днес. Сподели:", "date": "2018.12.16", "title": "Eнтусиасти играха хоро в задръстването на магистрала \"Хемус\" (ВИДЕО)"}
{"url": "https://pik.bg/%D1%82%D0%B5%D0%B6%D0%BA%D0%B0-%D0%BD%D0%BE%D0%B2%D0%B8%D0%BD%D0%B0-%D0%BF%D0%BE%D0%B8%D1%81%D0%BA%D0%B0%D1%85%D0%B0-%D0%BB%D0%B5%D0%B2%D1%81%D0%BA%D0%B8-%D0%B4%D0%B0-%D0%B1%D1%8A%D0%B4%D0%B5-%D0%BE%D0%B1%D1%8F%D0%B2%D0%B5%D0%BD-%D0%B2-%D0%BD%D0%B5%D1%81%D1%8A%D1%81%D1%82%D0%BE%D1%8F%D1%82%D0%B5%D0%BB%D0%BD%D0%BE%D1%81%D1%82-news804648.html", "text": "Фирмата \"Титан 77\" ООД е поискала Левски да бъде обявен в несъстоятелност, информира \"Спортал\". Делото е образувано на 13 ноември 2018 година. Въпросната фирма се занимава с организиране на чартърни полети. Собственици са близнаците Юлиан и Емил Ботеви. Ето каква е информацията от съда за този казус: Търговско дело 2390 от 2018г. По новия ГПК Търговско отделение ТО VI-11 състав 21110 Молба за откриване на производство по несъстоятелност Разпореждане за образуване от 13.11.2018г. Образувано на 13.11.2018г. по Молба за обявяване в несъстоятелност Входящ документ 147654 от 12.11.2018г. Молител ТИТАН 77 ООД Ответник ПРОФЕСИОНАЛЕН ФУТБОЛЕН КЛУБ ЛЕВСКИ АД Закрито/разпоредително заседание от 14.11.2018 Резултат: С разпореждане Сподели:", "date": "2018.12.16", "title": "Тежка новина: Поискаха Левски да бъде обявен в несъстоятелност"}
{"url": "https://pik.bg/%D0%BD%D0%BE%D0%B2%D0%B8%D1%8F%D1%82-%D1%88%D0%B5%D1%84-%D0%BD%D0%B0-%D0%BA%D0%B0%D0%B1%D0%B8%D0%BD%D0%B5%D1%82%D0%B0-%D0%BD%D0%B0-%D0%B1%D0%B5%D0%BB%D0%B8%D1%8F-%D0%B4%D0%BE%D0%BC-%D0%BD%D0%B0%D1%80%D0%B5%D0%BA%D1%8A%D0%BB-%D1%82%D1%80%D1%8A%D0%BC%D0%BF-%D1%83%D0%B6%D0%B0%D1%81%D0%BD%D0%BE-%D1%87%D0%BE%D0%B2%D0%B5%D1%88%D0%BA%D0%BE-%D1%81%D1%8A%D1%89%D0%B5%D1%81%D1%82%D0%B2%D0%BE-news804635.html", "text": "Изборът на президента на САЩ Доналд Тръмп за нов началник на кабинета на Белия дом някога го е определял като \"ужасно човешко същество\", съобщават американските медии. Видео показва Мик Мълвейни да прави пренебрежителния коментар в дебат малко преди президентските избори през 2016 г. \"Да, аз подкрепям Доналд Тръмп, но го правя въпреки факта, че смятам, че е ужасно човешко същество\", посочил Мълвейни. Той определя опонента на Тръмп в изборите - Хилари Клинтън, като \"също толкова лоша\". 51-годишният Мълвейни е бивш конгресмен от Републиканската партия, а видеото, до което са се добрали от сайта Daily Beast, е било заснето по време на дебат с опонента му от Демократическата партия Фран Пърсън в Йорк, щата Южна Каролина. В момента Мълвейни е директор на Службата за управление и бюджет в Белия дом, като встъпва на новата си длъжност през януари. Говорителка на Службата за управление и бюджет заяви, че коментарите са били направени преди Мълвейни да срещне Тръмп и били \"стара новина\". Според говорителката Мълвейни \"харесва и уважава президента, а също така харесва да работи за него\". Също така изплува и публикация във \"Фейсбук\" от 2016 г., в която Мълвейни определя Тръмп като \"не много добър човек\". Тогава Мълвейни е реагирал на публикуването на видеозапис от 2005 г., в който Тръмп прави неприлични коментари относно жените. Сподели:", "date": "2018.12.16", "title": "Новият шеф на кабинета на Белия дом нарекъл Тръмп \"ужасно човешко същество\""}
{"url": "https://pik.bg/%D1%82%D0%B5%D0%B6%D1%8A%D0%BA-%D0%B8%D0%BD%D1%86%D0%B8%D0%B4%D0%B5%D0%BD%D1%82-%D1%81%D0%BD%D0%B5%D0%B3%D0%BE%D1%80%D0%B8%D0%BD-%D1%81%D0%B5-%D0%BF%D1%80%D0%B5%D0%BE%D0%B1%D1%8A%D1%80%D0%BD%D0%B0-%D0%BA%D1%80%D0%B0%D0%B9-%D0%BA%D1%8E%D1%81%D1%82%D0%B5%D0%BD%D0%B4%D0%B8%D0%BB-news804644.html", "text": "Снегопочистваща машина се е преобърнала в района на местността Черна нива, Кюстендилско. Движението по пътя Кюстендил-Дупница е затворено. Препоръчителен маршрут за пътуващите – през Конявската планина. Там пътят е проходим при зимни условия. Планираният в утрешния ден допълнителен оглед на местопроизшествието, станало на пътя Своге-Нови Искър, се отлага поради влошените метеорологични условия. Гражданите ще бъдат информирани своевременно за определена следваща дата на провеждането на следствения експеримент. Сподели:", "date": "2018.12.16", "title": "ТЕЖЪК ИНЦИДЕНТ: Снегорин се преобърна край Кюстендил"}
{"url": "https://pik.bg/%D1%81%D1%82%D1%80%D0%B0%D1%88%D0%B5%D0%BD-%D1%81%D0%BA%D0%B0%D0%BD%D0%B4%D0%B0%D0%BB-%D0%BE%D1%80%D0%B3%D0%B0%D0%BD%D0%B8%D0%B7%D0%B0%D1%82%D0%BE%D1%80%D0%B8%D1%82%D0%B5-%D0%BD%D0%B0-%D0%BA%D0%BE%D0%BD%D1%84%D0%B5%D1%80%D0%B5%D0%BD%D1%86%D0%B8%D1%8F%D1%82%D0%B0-%D0%B2-%D0%BA%D0%B0%D1%82%D0%BE%D0%B2%D0%B8%D1%86%D0%B5-%D0%B8%D0%B7%D1%85%D0%B2%D1%8A%D1%80%D0%BB%D0%B8%D0%BB%D0%B8-%D0%B4%D0%B5%D1%81%D0%B8-%D1%80%D0%B0%D0%B4%D0%B5%D0%B2%D0%B0-%D0%BE%D1%82-%D0%B1%D1%8A%D0%BB%D0%B3%D0%B0-news804640.html", "text": "Не администрацията на президентството, а организаторите на конференцията на страните по Рамковата конвенция на ООН за изменението на климата, проведена в Катовице, са изхвърлили Десислава Радева от състава на българската делегация, предава Фактор.бг. Първоначално в него тя е фигурирала като заместник ръководител на делегацията. Списъкът с гостите на конференцията, която се проведе в началото на декември е бил изготвен на „Дондуков” 2. Десислава Радева е включена в него като „Рarty deputy head”. По-късно той е изпратен в МОСВ, които го препращат за регистрация към организаторите на форума. От там обаче връщат бланката в началото на ноември, като срещу името на съпругата на президента категорично е написано „Rejected”, тоест отхвърлена. Документ от Варшава показва как представящата се за първа дама отпада от състава на българската делегация в Полша. Скандалът с нескопосания опит Десислава Радева да бъде пробутана като еколог и заместник на Румен Радев гръмна у нас вечерта на 5 декември, два дни след края на конференцията в Катовице. Слави Трифонов показа в шоуто си копие от документа, в който съпругата на президента е представена като заместник на българската делегация. \"Така на практика Румен Радев води жена си на екскурзия с нашите пари. Интересно какъв експерт по екология е тя. Може би отговаря за чистотата в къщата на президента, като отваря прозореца и забърсва фините прахови частици от униформата му? Не знам как е в къщата им, там може и да му е шеф, но по протокол не представлява държавата\", категоричен бе коментарът на шоумена. Още на другия ден обаче Трифонов бе опроверган от президентството. В свое прессъобщение от „Дондуков” 2 обявиха, че съпругата на държавния глава не е била заместник-ръководител на българската делегация нито е участвала под каквато й да е форма в работата на форума. Недоразумението обясняват с техническа грешка при акредитацията на българската делегация, като за нея сигнализирали от самата президентска институция още на 6 ноември т.г. Така хората на държавния глава решават, че скандалът е замазан, но документът, че Радева е отхвърлена от организаторите на конференцията недвусмислено показва, че от „Дондуков” 2 лъжат и манипулират гражданите. В България поне още две институции са знаели, че съпругата на президента не е акредитирана, заради решение на организаторите от ООН, а това наложило изпращането на нов списък за акредитация. От дипломатическите среди коментират пред Faktor.bg, че първоначалното представяне на Десислава Радева като зам. шеф на делегацията означава, че ако Румен Радев се разболее или му се наложи да отсъства дори и за минути от форума, съпругата му трябва да го замества. Сама по себе си тази ситуация е скандална за България, защото експерти от кабинета на Радев и дори министърът на екологията Нено Димов са представени като обикновени членове на делегацията. Въпреки гафа Десислава Радева все пак заминава за Варшава с президента. Тя наистина не участва на конференцията, защото не е допусната, но въпреки това за пребиваването й са направени разходи от държавата, макар че от „Дондуков” 2 категорично отричат. Самият Радев в интервюто, дадено пред БНТ преди седмица, също твърди че разходките на съпругата му по света не струват нищо на данъкоплатеца. Наши източници от Варшава обаче свидетелстват, че докато Радев е в Катовице, на Десислава Радева и е организирана специална програма – посещение на детска болница в Краков. За нея научава от съпругата на полския президент при посещението й в България. До Краков Радева е закарана с автомобила на българския посланик във Варшава, специално предоставен за случая. Ясно е, че за нея там не се е грижило някакво полско НСО, а нашата дипломатическа мисия. Реално става дума за разходи за гориво, шофьор, амортизация за автомобила, храна, които дори и да не са големи все пак нарушават принципи. Според българското законодателство и протокол няма позиция като първа дама и съпругата на държавния глава няма право на кабинет и бюджет, но тя неотлъчно придружава президента на държавни разноски в чужбина. Освен това президентът и администрацията му явно олекват с неточни изявления, които се разминават с действията и капризите на Десислава Радева. Сподели:", "date": "2018.12.16", "title": "СТРАШЕН СКАНДАЛ: Организаторите на конференцията в Катовице изхвърлили Деси Радева от българската делегация, от президентството крият (ДОКУМЕНТ)"}
{"url": "https://pik.bg/%D0%BF%D1%80%D0%B0%D0%B2%D1%8F%D1%82-%D0%B2%D1%8A%D0%B7%D0%BF%D0%BE%D0%BC%D0%B5%D0%BD%D0%B0%D0%BD%D0%B8%D0%B5-%D0%B7%D0%B0-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BD%D0%B0-%D0%B0%D1%82%D0%B5%D0%BD%D1%82%D0%B0%D1%82%D0%B0-%D0%B2-%D1%81%D1%82%D1%80%D0%B0%D1%81%D0%B1%D1%83%D1%80%D0%B3-news804607.html", "text": "От няколко дни жители на Страсбург оставят на площада цветя в памет на жертвите. В петък там бяла роза остави и френският президент Еманюел Макрон Нападателят, 29-годишният Шериф Шекат, уби четирима души на коледния базар. Над 10 души бяха ранени в нападението, извършено във вторник. Шекат беше ликвидиран два дни по-късно при полицейска операция в Страсбург. Възпоменателна проява за жертвите на атентата на коледния базар в Страсбург се проведе днес сутринта на централния площад \"Клебер\" в града, близо до мястото на нападението, предаде БТА, цитирайки АП. Сподели:", "date": "2018.12.16", "title": "Правят възпоменание за жертвите на атентата в Страсбург"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D1%81%D0%BD%D0%B5%D0%B6%D0%BD%D0%B0-%D0%B4%D1%80%D0%B0%D0%BC%D0%B0-%D0%BD%D0%B0-%D0%B0%D1%80%D0%BC%D0%B8%D1%8F%D1%82%D0%B0-%D0%B2-%D0%B6%D0%B5%D1%81%D1%82%D0%BE%D0%BA%D0%B0-%D0%B1%D0%B8%D1%82%D0%BA%D0%B0---%D1%87%D0%B5%D1%80%D0%B2%D0%B5%D0%BD%D0%B8%D1%82%D0%B5-%D0%B8-%D0%BA%D0%B0%D0%BD%D0%B0%D1%80%D0%B8%D1%82%D0%B5-%D0%BE%D0%B1%D0%BD%D0%BE%D0%B2%D0%B5%D0%BD%D0%B0-news804661.html", "text": "ЦСКА победи с 2:1 Ботев (Пловдив) в драматичен спор от 20-ия кръг на Първа лига. Мачът на \"Армията\" предложи редица драматични моменти преди и по време на срещата. Десподов в 14-ата минута проби по дясното крило, центрира остро, топката промени траекторията си, от неравност породена от леката снежна покривка на футболното покритие, и се озова в Соу. Централният нападател пък показа сериозен голмайсторски нюх и с глава отбеляза за 1:0. В 28-ата минута любимецът на Сектор \"Г\" Кирил Десподов получи топката в средата на терена, финтира играч на Ботев, след което събра няколко футболисти на гостите около себе си, подаде прецизно към Али Соу, който пък с мощен изстрел реализира второто си попадение в двубоя - 2:0. Асистенция номер 2 за Десподов. Секунди по-късно Соу напусна терена принудително. В игра влезе Мауридес. До края на първото полувреме Кирил Десподов още на няколко пъти създаде опасности за отбраната на \"жълто-черните\". Гостите претендираха за дузпа в началото на втората част за игра с ръка на играч на ЦСКА в наказателното поле, съдията обаче не отсъди такава. Дискусионна ситуация. Серкан Юсеин в 68-ата минута реализира красив гол с глава, засичайки остро центрирана топка. Класно отиграване на Серкан и резултатът стана - 2:1. В 89-ата минута попадение на пловдивчани не бе зачетено поради засада. Така \"червените\" се поздравиха с труден успех. Снежна виелица се разрази над \"Армията\" по-рано през деня. Последният мач от есенния дял на шампионата трябваше да започне в 17:30 часа. Домакините положиха сериозни усилия да пригодят терена в условия, в които срещата да може да се проведе. А реферът Драганов пък прецени, че спорът може да стартира в 19:00. Лидер във временното класиране е Лудогорец с 51 точки. ЦСКА е на втората позиция с 45 пункта. Левски е с 41, Берое с 36, а \"канарите\" са с 35. Топ 6 се затваря от Черно море с 31 точки. 30. Черниаускас, 3. Жеферсон, 4. Чорбаджийски, 5. Бодуров, 6. Пинто, 11. Манолев, 15. Малинов, 19. Десподов, 20. Тиаго,  22. Али Соу, 26. Антов Треньор: Нестор Ел Маестро 22. Кайзер, 2. Перейра, 5. Димитров, 28. Филипов, 23. Минев, 10. Серкан, 17. Балтанов, 8. Неделев, 16. В. Шопов, 39. Вутов, 20. Петков Треньор: Николай Киров Сподели:", "date": "2018.12.16", "title": "ИЗВЪНРЕДНО: Снежна драма на \"Армията\", в жестока битка - \"червените\" и \"канарите\"... (ОБНОВЕНА)"}
{"url": "https://pik.bg/%D1%88%D0%BE%D0%BA%D0%B8%D1%80%D0%B0%D1%89%D0%BE-%D0%B1e%D0%B7%D0%B4e%D0%BB%D0%B8e%D1%82o-e-o%D1%82%D0%BB%D0%B8%D1%87%D0%BDa-c%D1%82pa%D1%82e%D0%B3%D0%B8%D1%8F-%D0%B7a-o%D1%86e%D0%BB%D1%8F%D0%B2a%D0%BDe-news804599.html", "text": "Бeздeлиeтo e oтличнa cтpaтeгия зa oцeлявaнe и мъpзeливцитe измeждy нac мoжe дa ca cлeдвaщият eтaп в чoвeшĸaтa eвoлюция, ca ycтaнoвили yчeни oт Унивepcитeтa нa Kaнзac, пише дело. бг. Cпeциaлиcтитe вяpвaт, чe ca oтĸpили дoceгa нeзaбeлязaн зaĸoн нa ecтecтвeния пoдбop, бaзиpaн нa „oцeлявaнeтo нa лeнтяя“. Toвa нaвeждa нa миcълтa, чe мъpзeлът мoжe дa бъдe дoбpa cтpaтeгия зa ocигypявaнe нa oцeлявaнeтo нa индивидитe, видoвeтe и дopи нa цялa гpyпa видoвe. Изcлeдвaнeтo нa yчeнитe e бaзиpaнo зaceгa caмo нa мeĸoтeли, живeeщи нa дънoтo нa Aтлaнтичecĸия oĸeaн. Ho cпeциaлиcтитe вяpвaт, чe мoжe дa ca ce нaтъĸнaли нeoчaĸвaнo нa oбщ пpинцип, ĸoйтo мoжe дa ce пpилaгa и зa пo-гoлeми видoвe, в тoвa чиcлo и зa гpъбнaчни, пpидвижвaщи ce пo cyшaтa. Eĸcпepтитe ca извъpшили пpocтpaннo пpoyчвaнe нa eнepгийнитe нyжди нa 299 видa изчeзнaли или живeeщи днec двyчepyпĸoви мeĸoтeли и гacтpoпoди, в тoвa чиcлo плyжeци и cтpиди. Πepиoдът, ĸoйтo дe фaĸтo e oбxвaнaл изcлeдвaнeтo, e пeт милиoнa гoдини. Cпeциaлиcтитe ca ĸoнcтaтиpaли, чe oнeзи видoвe, ĸoитo ycпeли дa избeгнaт изчeзвaнeтo и ca oцeлeли и дo днec, ca тaĸивa, ĸoитo ce нyждaят oт „ниcĸa пoддpъжĸa видoвe“, тoecт ca видoвe c минимaлни eнepгийни пoтpeбнocти. Meĸoтeлитe, ĸoитo ca изчeзнaли, ca имaли пo-виcoĸи мeтaбoлитни нивa oт пpoцъфтявaщитe им днec бpaтoвчeди. Aмepиĸaнcĸият eĸoлoг пpoфecop Бpyc Либepмaн, ĸoйтo e eдин oт pъĸoвoдитeлитe нa eĸипa oт Kaнзac, извъpшил изcлeдвaнeтo, ĸaзвa: „Moжe би в дългocpoчeн плaн нaй-дoбpaтa eвoлюциoннa cтpaтeгия зa живoтнитe e дa бъдaт aпaтични и лeниви“. Koлĸoтo пo-ниcĸo e мeтaбoлитнoтo нивo, тoлĸoвa пo-вepoятнo e видoвeтe дa oцeлeят. Taĸa чe вмecтo „oцeлявaнe нa нaй-гoднитe“, мeтaфopaтa, ĸoятo щe ocтaнe в иcтopиятa нa живoтa, мoжe дa бъдe „oцeлявaнe нa нaй-мъpзeливитe“. Сподели:", "date": "2018.12.16", "title": "ШОКИРАЩО: Бeздeлиeтo e oтличнa cтpaтeгия зa oцeлявaнe"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv-%D0%BA%D0%BE%D1%88%D0%BC%D0%B0%D1%80-%D0%BD%D0%B0-%E2%80%9C%D1%81%D1%82%D1%80%D1%83%D0%BC%D0%B0%E2%80%9D-3-%D1%87%D0%B0%D1%81%D0%B0-%D0%BE%D1%82-%D0%B1%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4-%D0%B4%D0%BE-%D1%81%D0%BE%D1%84%D0%B8%D1%8F-%D0%BF%D1%8A%D1%82%D1%8F%D1%82-%D0%BD%D0%B5-%D0%B5-%D0%BF%D0%BE%D1%87%D0%B8%D1%81%D1%82%D0%B5%D0%BD-%D0%B7%D0%B0%D0%BF%D1%83%D1%88-news804659.html", "text": "Огромна колона от тирове се е образувала на магистрала \"Струма\" след изхода на София. Тежкотоварните автомобили са спрени от движение от патрулиращи на място полицаи поради усложнената зимна обстановка, съобщават читатели на ПИК. Движението по магистрала \"Струма\" е изключително затруднено. В района на Старо Село движението е изцяло блокирано. Разстоянието от Благоевград до София се взима за три часа. Пътят не е почистен, шофьорите са изнервени и псуват АПИ. . По магистрала \"Хемус\" също е образувана голяма колона от автомобили заради снежната обстановка. Задръстването е около 50-и км на АМ \"Хемус\" в посока София. Сподели:", "date": "2018.12.16", "title": "ПЪРВО В ПИК TV: Кошмар на “Струма”! 3 часа от Благоевград до София. Пътят не е почистен, запушват го тирове (СНИМКИ)"}
{"url": "https://pik.bg/%D1%80%D0%B5%D0%B0%D0%BA%D1%86%D0%B8%D1%8F-%D0%B0%D0%BF%D0%B8-%D1%81%D0%B0%D0%BD%D0%BA%D1%86%D0%B8%D0%BE%D0%BD%D0%B8%D1%80%D0%B0-%D1%84%D0%B8%D1%80%D0%BC%D0%B0%D1%82%D0%B0-%D1%87%D0%B8%D1%81%D1%82%D0%B5%D1%89%D0%B0-%D0%BD%D0%B0-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0-%E2%80%9E%D1%81%D1%82%D1%80%D1%83%D0%BC%D0%B0-news804664.html", "text": "Агенция \"Пътна инфраструктура\" ще санкционира пътноподдържащата фирма на автомагистрала \"Струма\", отговорна за снегопочистването на магистралния участък на територията на област Кюстендил. Причината е констатирано закъснение при снегопочистващите дейности днес, съобщиха от агенцията. За по-бързото почистване на отсечката при снеговалежа е осигурена почистваща техника от други пътноподдържащи дружества. Забранено е движението на тирове над 12 тона по аутобана, както и в посока ГКПП Гюешево. На всички участъци има изпратени пътни полицаи, които да съдействат на движението. От Областно пътно управление увериха по-рано, че цялата налична техника е на терен, но работата е много и е затруднена от обилния снеговалеж в Кюстендилско. Сподели:", "date": "2018.12.16", "title": "РЕАКЦИЯ: АПИ санкционира фирмата, чистеща на магистрала „Струма"}
{"url": "https://pik.bg/%D0%BF%D1%80%D0%BE%D0%B3%D0%BD%D0%BE%D0%B7%D0%B0-%D0%BE%D1%87%D0%B0%D0%BA%D0%B2%D0%B0%D0%BC-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B4%D0%B0-%D0%B2%D0%BB%D0%B5%D0%B7%D0%B5-%D0%B2-%D1%88%D0%B5%D0%BD%D0%B3%D0%B5%D0%BD-%D0%BD%D0%B0-%D0%B4%D0%B2%D0%B5-%D1%81%D1%82%D1%8A%D0%BF%D0%BA%D0%B8-%D1%82%D0%B2%D1%8A%D1%80%D0%B4%D0%B8-%D0%B7%D0%B0%D0%BC-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%8F%D1%82-%D0%BD%D0%B0-%D0%B3%D0%B5%D1%80%D0%B1-news804642.html", "text": "Влизането на България в Шенгенското пространство ще стане на два етапа, като първата стъпка ще бъде само за въздушното пространство. Това каза председателят на парламентарната група на ГЕРБ и заместник-председател на партията Цветан Цветанов в Банско. По думите му има постоянна подкрепа за влизането на България и Румъния в Шенген. Цветанов изрази своята надежда, че прогнозата за влизането на България в Шенген по въздух преди края на мандата на ЕК и ЕП ще се изпълни. Според него това това ще бъде един достатъчно силен аргумент за усилията, които положи българското правителство през изминалите години – резултат от добре свършената работа на институциите и правителството. Председателят на парламентарната група на ГЕРБ благодари на колегите си от Партия на европейските социалисти и от либералите, както и на представителите на т. нар. БДЦ от миналото време - Ангел Джамбазки и Николай Бареков. „Само с добро взаимодействие между всички инститицуиии можем да постигнем високи резултати”, подчерта Цветан Цветанов. Сподели:", "date": "2018.12.16", "title": "ПРОГНОЗА: Очаквам България да влезе в Шенген на две стъпки, твърди зам.-председателят на ГЕРБ Цветан Цветанов"}
{"url": "https://pik.bg/%D0%B3%D0%B5%D0%BD%D1%81%D0%B5%D0%BA%D1%8A%D1%82-%D0%BD%D0%B0-%D0%BE%D0%BE%D0%BD-%D0%B3%D1%83%D1%82%D0%B5%D1%80%D0%B8%D1%88-%D1%81%D1%8A%D1%89%D0%B5%D1%81%D1%82%D0%B2%D0%B5%D0%BD%D0%BE-%D0%B2%D0%B0%D0%B6%D0%BD%D0%BE-%D0%B5-%D0%BF%D1%80%D0%BE%D0%B2%D0%B5%D0%B6%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D0%BD%D0%B0%D0%B4%D0%B5%D0%B6%D0%B4%D0%BD%D0%BE-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5-%D0%BD%D0%B0-%D1%83%D0%B1%D0%B8%D0%B9%D1%81%D1%82%D0%B2-news804608.html", "text": "Хашоги беше убит в сградата на саудитското консулство в Истанбул на 2 октомври. \"От абсолютно съществена важност е да има надеждно разследване и наказание за онези, които са виновни\", каза Гутериш на международна конференция в Доха. Той обаче не уточни дали иска да има международно разследване на убийството, опетнило имиджа на Рияд. Гутериш допълни, че не разполага с конкретни информации за убийството, освен тези, които са съобщили медиите. Миналия вторник Турция, каза, че води разговори с ООН за евентуално международно разследване на убийството на Хашоги. Генералният секретар на ООН Антониу Гутериш определи като \"съществено важно\" провеждането на \"надеждно\" разследване на убийството на саудитския журналист Джамал Хашоги, предаде БТА, позовавайки се на АФП. Сподели:", "date": "2018.12.16", "title": "Генсекът на ООН Гутериш: Съществено важно е провеждането на надеждно разследване на убийството на Хашоги"}
{"url": "https://pik.bg/%D0%B0%D1%80%D1%82%D0%B8%D0%BB%D0%B5%D1%80%D0%B8%D1%81%D1%82%D0%B8%D1%82%D0%B5-%D1%81-%D0%BC%D0%BE%D1%89%D0%B5%D0%BD-%D1%82%D1%80%D0%B0%D0%BD%D1%81%D1%84%D0%B5%D1%80%D0%B5%D0%BD-%D1%83%D0%B4%D0%B0%D1%80-news804651.html", "text": "Арсенал готви зимна оферта от 40 милиона паунда за нападателя на Бока Хуниорс Кристиан Павон, твърди британското издание \"Сън\". Мениджърът на \"артилеристите\" Унай Емери иска на всяка цена да привлече стрелеца през януарския трансферен прозорец, тъй като е на мнение, че той сериозно може да вдигне класата на отбора. През настоящия сезон в Аржентина Павон има на сметката си две попадения в седем срещи, акцентира \"Гол\". Той е считан за един от най-талантливите млади футболисти в аржентинския футбол и макар да е само на 22 години има на сметката си 11 мача за националния отбор на Аржентина. Сподели:", "date": "2018.12.16", "title": "\"Артилеристите\" с мощен трансферен удар?"}
{"url": "https://pik.bg/%D0%B2%D0%B5%D1%80%D0%B8%D0%B6%D0%BD%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BD%D0%B0-%D0%BF%D1%8A%D1%82%D1%8F-%D0%BF%D0%BB%D0%BE%D0%B2%D0%B4%D0%B8%D0%B2-%D0%BA%D0%B0%D1%80%D0%BB%D0%BE%D0%B2%D0%BE-%D1%83%D0%B4%D0%B0%D1%80%D0%B8%D1%85%D0%B0-%D1%81%D0%B5-%D0%BA%D0%B0%D0%BC%D0%B8%D0%BE%D0%BD-%D0%B8-%D1%82%D1%80%D0%B8-%D0%BA%D0%BE%D0%BB%D0%B8-news804672.html", "text": "Верижна катастрофа е станала на пътя между Пловдив и Карлово, след разклона на град Игнатиево преди село Царимир, съобщава очевидец, цитиран от \"Фокус\". Пътното произшествие е между един товарен и три леки автомобила. \"На мястото на инцидента все още не е пристигнала нито полиция, нито линейка. Голяма тапа от превозни средства се е образувала по посока Пловдив. След тази катастрофа има поне 2-километрова колона\", споделя очевидецът. Сподели:", "date": "2018.12.16", "title": "Верижна катастрофа на пътя Пловдив-Карлово, удариха се камион и три коли"}
{"url": "https://pik.bg/%D0%B3%D1%80%D1%8A%D0%BC%D0%BA%D0%B0-%D1%81%D0%B4%D0%B5%D0%BB%D0%BA%D0%B0-%D0%BC%D0%B5%D0%B6%D0%B4%D1%83-%D1%87%D0%B5%D1%80%D0%B2%D0%B5%D0%BD%D0%B8%D1%82%D0%B5-%D0%B4%D1%8F%D0%B2%D0%BE%D0%BB%D0%B8-%D0%B8-%D0%B1%D0%B8%D0%B0%D0%BD%D0%BA%D0%BE%D0%BD%D0%B5%D1%80%D0%B8%D1%82%D0%B5-news804653.html", "text": "Търпението на Манчестър Юнайтед и Жозе Моуриньо към Пол Погба вече се е изчерпало и от \"Олд Трафорд\" са готови да се разделят с французина още през януари, твърди \"Мирър\". Причината за това е, че шефовете на клуба са се убедели окончателно, че Погба има негативно влияние върху атмосферата в съблекалнята. Решението на ръководството е твърдо и не зависи по никакъв начин от това дали Жозе Моуриньо ще продължи да бъде мениджър на отбора. В Юнайтед са готови да изслушат всякакви оферти за Погба. Възможно е французинът да бъде преотстъпен под наем с опция за закупуване през лятото. Клубът, който вече е регистрирал интерес, е Ювентус, където Пол игра преди да се върне на \"Олд Трафорд\". При преговорите с \"бианконерите\" Манчестър Юнайтед ще се опита да договори размяна за други играчи, продължава \"Мирър\". Алекс Сандро и Миралем Пянич са  футболистите, към които проявява интерес Жозе Моуриньо. Другите потенциални кандидати за Погба са Пари Сен Жермен, Барселона и Реал Мадрид. 25-годишният французин има 20 мача и пет гола за Манчестър Юнайтед през този сезон, акцентира \"Спортал\". Сподели:", "date": "2018.12.16", "title": "Гръмка сделка между \"червените дяволи\" и \"бианконерите\"?"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D1%85%D0%B0%D0%BE%D1%81-%D0%BD%D0%B0-%D0%BB%D0%B5%D1%82%D0%B8%D1%89%D0%B5-%D1%81%D0%BE%D1%84%D0%B8%D1%8F-%D0%B8%D0%BC%D0%B0-%D0%B0%D0%BD%D1%83%D0%BB%D0%B8%D1%80%D0%B0%D0%BD%D0%B8-%D0%B8-%D0%B7%D0%B0%D0%BA%D1%8A%D1%81%D0%BD%D0%B5%D0%BB%D0%B8-%D0%BF%D0%BE%D0%BB%D0%B5%D1%82%D0%B8-news804669.html", "text": "На летище София обстановката е пред хаос. Това съобщават очевидци. Заради метеорологичната обстановка закъсняват полети, твърдят от новини.бг. Полет от Варна, насрочен за 16:10 часа, евентуално ще излети за София в 18:00 часа заради ситуцията на летище София. На пистите има сняг, автобусите, които докарват пътниците до самолета, буксуват, разказват пътници. От Мюнех и Франкфурт също закъсняват полети. Полетът от София за Истанбул е анулиран. Пътниците на полет от Амстердам са били информирани, че багажите им са в “капан между самолета и летището” и не могат да бъдат превозени до терминала. Стотина души чакат да получат куфарите си. Сподели:", "date": "2018.12.16", "title": "ИЗВЪНРЕДНО: Хаос на летище София, има анулирани и закъснели полети"}
{"url": "https://pik.bg/%D1%81%D1%82%D0%BE%D1%82%D0%B8%D1%86%D0%B8-%D1%81%D0%B5-%D1%81%D0%B1%D0%BE%D0%B3%D1%83%D0%B2%D0%B0%D1%85%D0%B0-%D1%81-%D1%88%D0%B5%D1%84%D0%B0-%D0%BD%D0%B0-%D0%BA%D0%B0%D1%82-%D0%BA%D0%B0%D0%B7%D0%B0%D0%BD%D0%BB%D1%8A%D0%BA-news804656.html", "text": "Стотици мъже и жени, близки, колеги и познати изпратиха до гроба в неделя намерения мъртъв  44-годишен началник на КАТ – Пътна полиция, в Казанлък Тодор Николов. Тялото на мъжа бе положено за поклонение във фоайето на читалището в Бузовград, председател на чийто управителен съвет е бил няколко години. Некролози и съболезнования имаше от роднините, съучениците му и читалищното настоятелство, но не и от РУ „Полиция“ – Казанлък. Неофициално униформени споделиха, че това било заради образуваното досъдебно производство за склоняване към самоубийство срещу неизвестно лице, пише “Монитор”. Пак заради официалната версия, че Николов е сложил сам край на живота си, прострелвайки се в дясното слепоочие със служебния си „Макаров“, нямаше и свещеник, който да отслужи опело. Ковчегът бе положен в близост до гробовете на родителите му. Сподели:", "date": "2018.12.16", "title": "Стотици се сбогуваха с шефа на КАТ-Казанлък"}
{"url": "https://pik.bg/%D0%B8%D0%B4%D0%B5%D1%8F%D1%82%D0%B0-%D0%B7%D0%B0-%D0%BF%D1%80%D0%B5%D0%BC%D0%B5%D1%81%D1%82%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B0%D0%B2%D0%B8%D0%B0%D1%86%D0%B8%D0%BE%D0%BD%D0%BD%D0%B8%D1%8F-%D0%BC%D1%83%D0%B7%D0%B5%D0%B9-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D0%B5-%D0%B4%D0%BE%D0%B1%D1%80%D0%B0-%D0%BA%D0%B0%D1%82%D0%B5%D0%B3%D0%BE%D1%80%D0%B8%D1%87%D0%B5%D0%BD-%D0%B5-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BA%D0%B0%D1%80%D0%B0-news804660.html", "text": "Идеята за преместването на Авиационния музей от 24-а авиационна база край Крумово в Пловдив е много стара, но много добра и е подкрепена от много хора. Това каза военният министър Красимир Каракачанов в Пловдив. Той уточни, че тя не е стартирала дълго време заради липса на средства. Лично смятам, че музеят трябва да бъде изведен от авиобазата, защото там теренът е по-неудобен за посещение, добави министърът. По думите му, ако искаме да направим голям авиационен музей, където гражданите не само на Пловдив, но и от другаде да го посещават, той трябва да бъде в преместен, предава БТА. На въпрос как ще убедят противниците на идеята, министър Каракачанов отговори, че за съжаление рядко сме били единни и винаги има хора с мнения по всякакви въпроси. Той отхвърли твърденията, че музеят се мести, за да се направи частно карго летище, което по думите му няма как да се случи, тъй като сегашният терен е част от военна авиобаза. Той допълни, че определените за това 13 милиона лева не са от Министерството на отбраната и няма как да бъдат използвани за нуждите на военните, а са целеви от финансовото министерство. Сред поддръжниците на тази идея, освен генералитета на армията, той посочи финансовия министър Владислав Горанов и главния прокурор Сотир Цацаров. В Пловдив Красимир Каракачанов коментира и взаимоотношенията между Македония и България, като припомни, че има лостове, с които може да се спре антибългарската пропаганда от страна на Скопие и като една възможност посочи двустранния договор. В него е записано, допълни Каракачанов, че двете страни нямат никакви териториални претенции, \"а спорните личности и събития в общата ни история ще бъдат оценявани на базата на научно доказани автентични исторически документи\". Народният представител на ВМРО Александър Сиди съобщи, а Каракачанов го подкрепи, че пловдивската организация на партията започва изпълнението на инициатива за израждане на паметник на Тодор Александров в район \"Южен\" в Пловдив. Той ще бъде издигнат с дарения и открит на 5 март 2019 година, когато се навършват 138 години от рождението на Александров. Каракачанов добави, че военното ведомство ще се включи в инициативата с материал - гилзи, за отливането на бюста. Той припомни, че по тази начин военните са подкрепяли и други подобни инициативи, свързани с българската история и със значими за националната ни история личности. Сподели:", "date": "2018.12.16", "title": "Идеята за преместването на Авиационния музей в Пловдив е добра, категоричен е министър Каракачанов"}
{"url": "https://pik.bg/%D1%81%D0%B8%D0%BB%D0%BD%D0%BE-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5-%D1%80%D0%B0%D0%B7%D0%BA%D0%BB%D0%B0%D1%82%D0%B8-%D0%BA%D0%B8%D1%82%D0%B0%D0%B9-%D0%B8%D0%BC%D0%B0-%D1%80%D0%B0%D0%BD%D0%B5%D0%BD%D0%B8-news804658.html", "text": "16 души са ранени при трус от 5,7 по Рихтер, който разлюля югозападната китайска провинция Съчуан, съобщава Ройтерс. Епицентърът на труса е бил край град Ябин, окръг Ксингуен. Местни медии съобщават, че земетресението е почувствано осезателно в района и хората в паниката са излезли на улицата. Има нанесени щети. Съобщава се за частично разрушени сгради в района, както и за постройки с напукани фасади. Ранените са пострадали от падащи отломки. Състоянието им обаче не е сериозно. След труса на места са се активизирали свлачища, които са затрупали няколко централни пътища. Местните власти са изпратили спасителни екипи към мястото на труса, които да помогнат на пострадалите. Сподели:", "date": "2018.12.16", "title": "Силно земетресение разклати Китай, има ранени"}
{"url": "https://pik.bg/%D1%81%D0%BD%D0%B5%D0%B3%D1%8A%D1%82-%D0%B1%D0%BB%D0%BE%D0%BA%D0%B8%D1%80%D0%B0-%D1%80%D0%B0%D0%B1%D0%BE%D1%82%D0%B0%D1%82%D0%B0-%D0%BD%D0%B0-%D0%BB%D0%B5%D1%82%D0%B8%D1%89%D0%B5-%D1%81%D0%BE%D1%84%D0%B8%D1%8F-%D0%BD%D0%B5-%D1%80%D0%B0%D0%B7%D1%80%D0%B5%D1%88%D0%B0%D0%B2%D0%B0%D1%82-%D0%BD%D0%B0-%D1%81%D0%B0%D0%BC%D0%BE%D0%BB%D0%B5%D1%82%D0%B8%D1%82%D0%B5-%D0%B4%D0%B0-%D0%B8%D0%B7%D0%BB%D0%B8%D1%82%D0%B0%D1%82-news804583.html", "text": "Заради лошите метеорологични условия в столицата Летище София отклонява кацащите самолети към други летища, не се разрешават и излитанията . Самолет на компанията EasyJet от Лондон е бил пренасочен и вече е кацнал на летището в северния гръцки град Солун. Друга машина, изпълняваща полет от Саутенд за София, е пренасочен за Букурещ. На Летище София се задържа полет до Тел Авив. Към настоящия момент самолетите, които очакват разрешение за кацане на летището, кръжат над столицата. Сподели:", "date": "2018.12.16", "title": "Снегът блокира работата на летище София, не разрешават на самолетите да излитат"}
{"url": "https://pik.bg/%D0%BF%D0%B8%D1%8F%D0%BD-%D0%B2%D1%80%D0%B0%D1%87%D0%B0%D0%BD%D0%B8%D0%BD-%D1%81%D0%B5-%D0%B7%D0%B0%D0%B1%D0%B8-%D1%81-%E2%80%9E%D0%B0%D1%83%D0%B4%D0%B8%E2%80%9D-%D1%82%D0%BE-%D1%81%D0%B8-%D0%B2-%D0%B1%D0%B8%D0%BB%D0%B1%D0%BE%D1%80%D0%B4-%D1%81%D0%BD%D0%B8%D0%BC%D0%BA%D0%B0-news804567.html", "text": "22-годишен пиян врачанин се заби с автомобила си в билборд край пътя между Роман и Стоянковци, като по чудо оцеля след зловещия сблъсък, съобщават от полицията във Враца, цитирани от „Конкурент”. Според информацията, инцидентът станал около 03:00 часа тази сутрин. Н.В. забил „Ауди А4“ в билборд на пътя от Роман към Стояновци, а след това увредил и оградата на градския стадион в града край Искъра. Дрегерът отчел над 1.2 промила алкохол в издишания въздух, а на 22-годишния шофьор е бил издаден талон за кръвно изследване. Съставен му е и акт, с който той е пренощувал в ареста. Срещу него е образувано бързо производство При инцидента не е пострадал никой, като щетите по возилото са за около 600 лв. Снимка: Конкурент.бг Сподели:", "date": "2018.12.16", "title": "Пиян врачанин се заби с „Ауди”-то си в... билборд (СНИМКА)"}
{"url": "https://pik.bg/%D1%83%D0%BF%D1%80%D0%B0%D0%B2%D0%B0%D1%82%D0%B0-%D0%BD%D0%B0-%D0%BB%D0%BE%D0%BC-%D0%BF%D1%83%D1%81%D0%BA%D0%B0-%D0%B1%D0%B5%D0%B7%D0%BF%D0%BB%D0%B0%D1%82%D0%B5%D0%BD-%D0%B8%D0%BD%D1%82%D0%B5%D1%80%D0%BD%D0%B5%D1%82-%D0%BF%D0%BE-%D0%BF%D0%B0%D1%80%D0%BA%D0%BE%D0%B2%D0%B5-%D0%B8-%D0%BF%D0%BB%D0%BE%D1%89%D0%B0%D0%B4%D0%B8-news804569.html", "text": "Община Лом спечели  15 000 евро от Европейската комисия за инсталирането на безплатен интернет на обществени места, съобщиха от управата, цитирани от „Конкурент”. Достъп до безплатен Wi-Fi се планира да има по площади, паркове и в културните институции. До края на годината трябва да бъде подписано споразумението за получаването на ваучера. В начало на 2019 г. стартира процедурата са избор на доставчик. Изпълнителят трябва да има регистрация на портала WiFi4EU, която да е активна за период от 3 години. Община Лом е кандидатствала  в първите 10 секунди от отварянето на конкурса, като влезе в надпревара с 13 000 кандидати от цяла Европа. Принципът за спечелването е бил  „пръв кандидатствал – пръв спечелил“. 113 са общините, които са успели да се класират. Те получават общо  1 695 000 евро, което е приблизително 4.04% от бюджета на инициативата. Всички регистрирани ще станат част от общността на WiFi4EU и ще могат да се свържат с останалите участници в проекта. Сподели:", "date": "2018.12.16", "title": "Управата на Лом пуска безплатен интернет по паркове и площади"}
{"url": "https://pik.bg/%D0%BE%D1%82-%D0%B3%D0%B5%D1%80%D0%B5%D0%BD%D0%B0-%D1%81-%D0%B2%D0%B0%D0%B6%D0%B5%D0%BD-%D1%85%D0%BE%D0%B4-news804657.html", "text": "Красимир Иванов побърза да успокои страстите на \"Герена\", след като по-рано днес стана ясно, че фирмата \"Титан 77\" е поискала да обяви гранда Левски в несъстоятелност. Ето какво каза директорът на \"сините\" в ефира на \"Дарик\": \"Утре ще направим проверка, за да видим колко са верни данните. Такава информация при нас не е постъпвала. Информацията очевидно не е фалшива. Фирмата ни е позната. Работим с нея от няколко години. Имаме задължение към тях. Ще направим плащания към тях. Те са симпатизант на Левски, който съдейства за школата ни, да поръчаме компютри. Така че по-скоро ще искам да разбера утре истината, за да са ясни взаимоотношенията. Ние сме в добри отношения с тях, така че вярвам, че всичко ще бъде уточнено. Не искам да звучи така, сякаш подценявам характера на новината. Разбирам колко сериозна е тя. Мога само да кажа, че въпросът ще го решим веднага. Още утре\", каза Иванов пред \"Дарик\". Сподели:", "date": "2018.12.16", "title": "От \"Герена\" с важен ход"}
{"url": "https://pik.bg/%E2%80%9E%D0%BD%D0%B5-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%B0-%D0%BF%D1%80%D0%BE%D0%B1%D0%BB%D0%B5%D0%BC-%D0%B1%D1%8A%D1%80%D0%B1%D0%BE%D1%80%D0%BA%D0%BE%E2%80%9C-11-%D1%85%D0%B8%D0%BB-%D0%BB%D0%B2-%D0%BD%D0%B0-%D0%BC%D0%B5%D1%81%D0%B5%D1%86-%D0%BD%D0%B5-%D1%81%D0%B5-%D0%BF%D0%BB%D0%B0%D1%89%D0%B0%D1%82-%D0%B7%D0%B0-%D0%BA%D1%80%D0%B8%D1%82%D0%B8%D0%BA%D0%B8-%D0%B8-%D0%BB%D0%B8%D1%87%D0%BD%D0%B8-%D0%BD%D0%B0%D0%BF%D0%B0%D0%B4-news804562.html", "text": "Абдикацията на лицето Румен Радев продължава с огромна сила и на пълни обороти. Избраният да бъде президент от над два милиона излъгани избиратели за пореден път потвърди, че няма никакво намерение да управлява. Направи го отново от екрана на БНТ, където загуби поредните 30 минути и на авторите и водещи на това предаване, и на зрителите. Ама защо да ги е загубил, ще кажете, виж какви истини говори? Защото истините ги говорят наблюдателите, журналистите и анализаторите, уважаеми читатели. Политиците, особено управляващите (какъвто Радев отказва да бъде), имат възложена от избирателите им задача. И тя не е да анализират и да критикуват, а да предлагат решения и да провеждат политики по сбъдването им. Затова им плащаме. В случая – 11 000 лева на месец, плюс кабинет от сътрудници, плюс охранителни кортежи и бронирани коли, плюс кабинет за съпругата, назначена като незнайно каква, плюс кола на НСО с шофьор и охрана. Всички тези пари не се плащат за анализи и критичен обзор на ежедневието. А за управление. Няма друг президент в българската история, така очевидно и безпомощно лишен от мисия и смисъл на престоя си на „Дондуков“. България имаше президент - дисидент от годините на комунизма, президент, извел я от кризата и поставил я на европейски и евроатлантически път, президент с мисия за енергийното развитие на страната и президент визионер, с ясна външнополитическа ориентация и с ясни вътрешни приоритети в икономиката, оставил след себе си знакови инвестиции и проекти като „Тех Парка“. Но никога не е имала президент на нищото, предложил нищо и борещ се за нищо. Нито едно решение, нито едно предложение, нито една реална политическа идея. Критики, изпразнени от смисъл клишета и лични нападки. Дребен интелект с дребно поведение, обичащ дребнотемията. „Ама казва и верни неща, има попадения.“ Разбира се. Няма идеално управление и нашето в България също не е такова. Има много неща, за които сегашното правителство да бъде справедливо критикувано. Въпросът обаче е какво предлага лицето Румен Радев, а не дали е прав в критиката си. Защото хората гласуват за управленци, а не за блогъри и питащи. За питането си има журналисти, които не взимат 11 000 лева месечно народни пари и не се возят в кортежи с бронирани лимузини на НСО, помитащи невинни хора по софийските кръстовища. Президент на нищото. „Ама той и Бойко така, та затова и Румен така.“ Съвършено невярно. Преди време лицето Румен Радев намекна, че е готов да обсъди с премиера управленски мерки за справяне с корупцията и бедността. Борисов веднага прие, след което се наложи началникът на кабинета (а май не само на кабинета) на Румен Радев – лицето Иво Христов, спешно да отклонява приетата покана чрез ефира на БНР. Голям страх в това президентство. И това е само един от епизодите, в които лицето Румен Радев бяга от реалните управленски разговори и ходове. Президент на нищото. „Ама той Бойко уж протяга ръка, ама те ГЕРБ си бият по Радев и той затова така.“ Отново съвършено невярно. И министрите, и шефката на комисията по финанси в парламента – Менда Стоянова, многократно заявиха желание за среща с президента, на която да обяснят и да дадат отчет пред държавния глава за провежданите политики, за обществените поръчки, за 6-те лева нов данък върху най-замърсяващите автомобили и така нататък. Само че лицето Румен Радев избяга и от тези разговори. Голям страх в това президентство. Страх от секторни политики, от среща лице в лице с експерти, от участие във взимането на съгласувани решения. Президент на нищото. „Ама те управляващите уж го уважават, ама непрекъснато го бият през медиите и той Радев затова така.“ Съвършено невярно. Лицето Румен Радев среща топъл прием из всички опозиционни на правителството медии, а преди страхът да го обземе напълно – и в няколко знакови телевизионни предавания. Проблемът на самозабравилите се негови сътрудници, пишещи речите и репликите на лицето Румен Радев, е, че никой, който е тръгнал на война с четвъртата власт, не я е спечелил. А с непрестанните си атаки и обиди по адрес на българските медии лицето Румен Радев прави точно това, нескопосано опитвайки се да заеме позата на жертва. Жертва на собствената си и на семейството си липса на елементарно възпитание, камо ли пък на съвест и усещане за прозрачност и отговорност. На всеки може да се случи пътен инцидент, но само крайно самозабравил се глупак би се опитал да го прикрива, четири пъти подред, след което да обвини обществото в заговор, защото свидетелите и участниците снимали с телефони и говорели с медиите. Голям страх в това президентство. А можеше да излезе, да каже сам, пръв, да се извини и да продължи напред. Президент на нищото. „Ама вижте какви неща говори за изборите, за Костинброд...“ Съвършено нагло. Безпардонната реанимация на емблематичната измама „Костинброд“ показва тотална безпомощност, озлобление и издребняване, невиждани досега в обитаваната от лицето Румен Радев сграда. Сякаш трябва да забравим, че лицето Румен Радев беше избран в честни и перфектно проведени заедно с референдум избори, по време на които управляваха точно тези, които той сега критикува. Голям страх, голямо безсрамие и за капак - идеята за разполагане на видеокамери в секциите, видите ли. Реплика, по-излишна дори от онази с проверката на кемтрейлса. Президент на нищото. „Ама виж какво казва, алтернатива, друго състояние...“ Съвършено празнодумие. Тотално лишено от смисъл бърборене, поради което лицето Румен Радев попада в книгите на западни аналитици като част от план за дестабилизиране и изолация на България. Какво друго състояние? България да не е в ЕС, да не е лидер на Балканите, да не е член на НАТО, да не е кандидат за Шенген, за банковия съюз, за еврозоната? За какво друго състояние говори лицето Румен Радев? За евразийските степи на изгладнелите руски селяни или за затъналите в корумпирани диктаторства бивши съветски републики? Голям страх в това президентство, голямо прекланяне на главицата пред Решетников. Президент на нищото. Това е положението, уважаеми читатели. Излъганите балами гласуваха за президент, а си избраха блогър и задаващ въпроси протестър. Бърборко, както много сполучливо написа Калина Андролова. Президент на нищото. Сподели:", "date": "2018.12.16", "title": "„Не президент, а проблем. Бърборко“: 11 хил. лв. на месец не се плащат за критики и лични нападки, трябват политически идеи"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%BE%D0%B1%D1%8A%D1%80%D0%BD%D0%B0-%D0%B3%D1%80%D1%8A%D0%B1-%D0%BD%D0%B0-%D0%B2%D0%B5%D1%81%D0%BA%D0%BE-%D0%BC%D0%B0%D1%80%D0%B8%D0%BD%D0%BE%D0%B2-news804566.html", "text": "Цветан Цветанов за пръв път от дълги години насам пренебрегна верния си приятел Веселин Маринов и не се появи в публиката на ежегодния му и задължителен коледен концерт. Всички гости на спектакъла на трубадура от Полски Тръмбеш останали изненадани от липсата на политика и веднага тръгнала мълвата, че двамата са развалили калимерата. Маринов бил поканил зам.-председателя на ГЕРБ лично месеци преди мероприятието и пазел за него и семейството ВИП места на първите редове в зала 1 на НДК, но Цветанов така и не се появил, дори и със закъснение. Каква е причината бившият вътрешен министър да не уважи най-значимото събитие за певеца, Веселин не пожелал да разкрие, но е твърде възможно политикът да е имал важен работен ангажимент извън София. Не само изпълнителят, но и публиката се надявала Цветанов да се появи, защото понякога двамата приятели обичат да правят импровизации и бившият шеф на МВР хваща микрофона, за да пеят шлагерите на Веско в дует. На коледния концерт на естрадната звезда имало и бедно присъствие на хора от гилдията. Единствените представителите на артсредите, които го удостоили с присъствие, били Михаил Белчев и съпругата му Кристина, както и актрисата Искра Радева. Сред зрителите били още Маги Халваджиян и бизнесменът Вальо Михов, които са дългогодишни приятели на Маринов. Сценичната му изява не пропуснала настоящата му половинка Веселина, както и щерка му Йоана – двете най-важни жени в живота на трубадура. Веско неотдавна призна, че с поредната му любима вече живеят на семейни начала. „Имам любов сега. Изживявам я и съм много щастлив. Любовта не ти дава време да остаряваш, да мислиш за лоши неща. За мен тя е всичко“, коментира изпълнителят на „Горчиво вино“. Сподели:", "date": "2018.12.16", "title": "САМО В ПИК И \"РЕТРО\": Цветанов обърна гръб на Веско Маринов"}
{"url": "https://pik.bg/%D0%B2-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0-%D0%B7%D0%B0%D0%BF%D0%BE%D1%87%D0%BD%D0%B0-%D0%BE%D0%B1%D1%80%D0%B0%D0%B1%D0%BE%D1%82%D0%BA%D0%B0-%D1%81%D1%80%D0%B5%D1%89%D1%83-%D0%B7%D0%B0%D0%BB%D0%B5%D0%B4%D1%8F%D0%B2%D0%B0%D0%BD%D0%B5-%D0%B7%D0%B0%D1%80%D0%B0%D0%B4%D0%B8-%D1%81%D0%BD%D0%B5%D0%B3%D0%BE%D0%B2%D0%B0%D0%BB%D0%B5%D0%B6%D0%B0-news804587.html", "text": "След обилния снеговалеж в София започна обработка със смеси срещу заледяване по основните пътни артерии в града. На терен са над 160 снегопочистващи машини, съобщиха от Столична община, цитирани от БНР. Обществения транспорт към момента се движи навсякъде по обичайните си маршрути. По обяд се обработваха общински пътища в районите Панчарево, Нови Искър, Овча купел, Кремиковци и Банкя. Както е и опасни и стръмни участъци, улици и булеварди, по които се движи градски транспорт. От Общината напомнят на шофьорите да използват автомобилите си само добре оборудвани за движение при зимни условия и да шофират внимателно. Жълт код за сняг и поледици е в сила за седем области на страната за днес. Областите с предупреждение за снеговалежи са София-град, София област, Перник и Кюстендил. В тези райони се очаква образуване на снежна покривка. Сподели:", "date": "2018.12.16", "title": "В столицата започна обработка срещу заледяване заради снеговалежа"}
{"url": "https://pik.bg/%D1%81%D0%BF%D0%BE%D1%80%D1%82%D0%BD%D0%B0-%D0%B1%D0%BE%D0%BC%D0%B1%D0%B0-%D0%B2-%D0%BF%D0%B8%D0%BA-%D0%BD%D0%BE%D1%81%D0%B8%D1%82%D0%B5%D0%BB%D1%8F%D1%82-%D0%BD%D0%B0-%D0%B7%D0%BB%D0%B0%D1%82%D0%BD%D0%B0-%D0%BE%D0%B1%D1%83%D0%B2%D0%BA%D0%B0-%D0%BF%D0%B5%D1%82%D1%8A%D1%80-%D0%B6%D0%B5%D0%BA%D0%BE%D0%B2-%D1%81-%D1%80%D0%B0%D0%B7%D1%82%D1%8A%D1%80%D1%81%D0%B2%D0%B0%D1%89-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D0%B4%D0%B5%D1%81%D0%BF%D0%BE%D0%B4-news804406.html", "text": "- Ако журналистите избират, а не треньорите, аз предполагам кой ще е - Неделев. - Не, той е заслужил само за Ботев Пловдив. - Десподов естествено. Той е голям талант. - Няма кой да го тренира. - Абсолютно - българин. - Ние точно затова нямаме национален отбор. Защото всеки разчита на чужденци някакви и затова няма никога да има България национален тим. И само Петър Хубчев се мъчи покрай това. Аз ако съм на него, изобщо няма да стъпя във Футболния съюз. - Значи, максимум трима човека трябва да играят чужденци. И то - няма да се побългаряват другите. Това е положението, иначе футбол в България никога няма да има, ако ще продължаваме така. - Никаква индивидуална работа. Абсолютно никаква и нищо никой не знае как да го тренира. Това е положението. Ние как ги тренирахме Ицо, Любо и Емо - сутрин ги взимаме на 8:30 горе на Панчарево и вечерта ги пускахме в 20:30 (методология наподобяваща сегашната в Барселона). Това в продължение на 5 години. И затова станаха футболисти. Обаче имаше кой да ги тренира. Не искам да изтъквам себе си. Но така се тренира. Най-малко три пъти в седмицата по 1 час трябва да се отделя за всеки един футболист - индивидуални занимания. Да се тренира и да му се подсказва - как да ритне, защо, как да се премести, как да направят триъгълник. Как да си я подават с лекота, както Лудогорец. Аз ги виждам, те с триъгълници само се придвижват по терена и с едно докосване. И затова никой няма възможност да ги бие. Ако, че им помагат съдиите, това вече отделно. - Каква случайност. Има двама съдии, забравих им имената - тия са направо за \"рязане на глави\" и \"чупене на крака\". Един трябва да му \"счупят краката\" или на двама, за да се оправят съдиите в България. Иначе оправяне - няма (коментира Жеков, намеквайки за \"хващане с пари\" както на рефери, така и на играчи в родния футбол от бос на водещ клуб). - Абсолютно. Момчето се стара най-много. Повече от другите, които досега взимаха Златни топки - Меси и Роналдо. Сподели:", "date": "2018.12.16", "title": "СПОРТНА БОМБА В ПИК: Носителят на Златна обувка Петър Жеков с разтърсващ коментар за Десподов, \"изчезващите лъвове\" и \"чупене на крака\""}
{"url": "https://pik.bg/%D0%BC%D0%B8%D1%81%D1%82%D0%B5%D1%80%D0%B8%D1%8F-%D0%BE%D1%82%D0%BA%D1%80%D0%B8%D1%85%D0%B0-%D0%BD%D0%BE%D0%B2%D0%B0-%D0%B3%D1%80%D0%BE%D0%B1%D0%BD%D0%B8%D1%86%D0%B0-%D0%B2-%D0%B5%D0%B3%D0%B8%D0%BF%D0%B5%D1%82---%D0%BA%D0%B0%D0%BA%D0%B2%D0%B8-%D1%82%D0%B0%D0%B9%D0%BD%D0%B8-%D0%BA%D1%80%D0%B8%D0%B5-news804532.html", "text": "В Египет бе разкрита уникална добре запазена гробница на 4 400 години, съобщава „Ройтерс”, цитирана от „Фокус”. Според информацията, гробницата е украсена със статуи и изписаните в нея йероглифи са се запазили през хилядолетията. Гробницата е открита вчера южно от Кайро. Официалните власти съобщават, че очакват нови открития, тъй като археолозите ще разкопават района и в следващите месеци. Гробът е намерен в древния некропол на Сакара. Той не е докосван от иманяри. Това е обявил пред репортерите, дошли на мястото на събитието, Мустафа Вазири, главен секретар на Върховния съвет за антиките на Египет. По негова преценка находката е с голяма стойност, „ за първи път от десетилетия попадаме на подобна”. Гробницата е датирана от управлението на Нефериркаре Какаи, третият владетел от Петата династия от Старото царство. Сподели:", "date": "2018.12.16", "title": "МИСТЕРИЯ: Откриха нова гробница в Египет - какви тайни крие"}
{"url": "https://pik.bg/%D1%85%D0%B8%D1%82-%D1%81%D1%82%D1%83%D0%B4%D0%B5%D0%BD%D1%82%D0%B8-%D1%81%D1%8A%D0%B7%D0%B4%D0%B0%D0%B4%D0%BE%D1%85%D0%B0-%D0%BF%D0%BB%D0%B0%D1%82%D1%84%D0%BE%D1%80%D0%BC%D0%B0-%D0%B7%D0%B0-%D1%81%D0%BF%D0%BE%D0%B4%D0%B5%D0%BB%D0%B5%D0%BD%D0%BE-%D0%BF%D0%B0%D1%80%D0%BA%D0%B8%D1%80%D0%B0%D0%BD%D0%B5-%D0%B2-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0-news804546.html", "text": "Замисляли ли сте се колко време губите на ден в опити да намерите място за паркиране? Отговорът вероятно е: „Много!”. Двама студенти от София обаче се заеха с решаването на този проблем. Лъчезар и Петър създадоха платформа, чрез която всеки може да намери свободно място за паркиране само с няколко клика. Лъчезар и Петър са студенти в Софийския университет. Преди по-малко от две седмици  създават „ParkandSHare” – онлайн сайт, пълен със свободни места за паркиране в столицата. Идеята се ражда докато Петър всеки ден обикаля центъра на София, търсейки място за паркиране. Докато един ден му хрумва идеята да наеме мястото на Лъчезар. „Работим усърдно върху проблема с паркирането – коментира Лъчезар Младенов пред сутрешния блок на Нова телевизия. – Задачата ни е да намерим паркомясто за всеки”. „С няколко клика хората отварят сайта, избират локацията и времевия диапазон – разяснява Петър Иванов. – Кликат, запазват и това е. Има така наречените възможни паркови места. Нашият екип е обиколил и сме намерили места, които не са толкова популярни и най-важното – напълно безплатни са”. В сайта могат да бъдат открити места за паркиране както на улиците, така и на частни паркинги и търговски центрове. Двамата студенти все още нямат офис, заради което работят навсякъде. За ползване на платформата не е нужна регистрация. Тя е задължителна само за запазване и за заплащане на частни паркоместа. До момента регистрираните потребители са около 50, а използвалите сайта са над 1 400. Засега сайтът работи само за територията на София. Сподели:", "date": "2018.12.16", "title": "Хит: Студенти създадоха платформа за споделено паркиране в столицата"}
{"url": "https://pik.bg/%E2%80%9E%D0%BB%D0%B5%D0%B2%D1%81%D0%BA%D0%B8%E2%80%9D-%D0%B8-%D1%86%D1%81%D0%BA%D0%B0-%D0%B4%D0%B0-%D0%B2%D0%B7%D0%B5%D0%BC%D0%B0%D1%82-%D0%BF%D1%80%D0%B8%D0%BC%D0%B5%D1%80-%D0%BE%D1%82-%D0%B2%D0%B5%D0%BD%D1%86%D0%B8-%D1%81%D1%82%D0%B5%D1%84%D0%B0%D0%BD%D0%BE%D0%B2-news804604.html", "text": "След последния мач между лудогорци и преименувания отбор от Ловеч, подвизаващ се в Борисовата градина, стана ясно, че футболното първенство вече е приключило. Почти половин година преди официалния му край вече на всички е ясен новият стар шампион. За пореден път скъпоплатените чужденци на Домусчиев ще станат шампиони на България. На опонентите им остава да се борят с всички сили за второто място. Гръмките селекции на „Герена“ и в Борисовата градина отново май ще се окажат просто надут балон. И тук идва времето за изява на боса от „Овча купел“. Чичо Венци колоритно се присмя на „сините“, „червените“ и „зелените“ заради интернационалния произход на футболистите им. И за съжаление, май е прав. „Славия“ в момента е точно това, което е била винаги – непредвидим отбор, можещ да сътвори сензация и в двете посоки. Да загуби смешно и катастрофално, но и да си вземе поредната купа в един 15-20 годишен цикъл без нищо. Най-ценното в отбора е това, че в момента е люпилня за таланти. Които не само играят, но и се развиват в отбора. Другите два гранда в София също не са лишени от таланти, но залагат на чуждото. И затова обират калъфките. Ту съдиите им виновни, ту перуката от футболния съюз, ту световното затопляне. А могат спокойно да се доверят на своите си момчета. Поне бюджетите им ще се облекчат. За второто и третото място могат да се борят и със своите си юноши, не им трябват скъпоплатени чужденци. А и в интерес на истината, чудото може да се роди и отгледа единствено в собствената школа, него трудно можеш да си го купиш. Справка – миналото с големите имена. Сподели:", "date": "2018.12.16", "title": "„Левски” и ЦСКА да вземат пример от Венци Стефанов"}
{"url": "https://pik.bg/%D0%BE%D0%BE%D0%BD-%D0%BE%D0%BF%D1%80%D0%B5%D0%B4%D0%B5%D0%BB%D0%B8-%D0%B4%D0%B0%D1%82%D0%B0-%D0%B7%D0%B0-%D0%BD%D0%B0%D1%87%D0%B0%D0%BB%D0%BE-%D0%BD%D0%B0-%D0%BF%D1%80%D0%B8%D0%BC%D0%B8%D1%80%D0%B8%D0%B5%D1%82%D0%BE-%D0%B2-%D0%B9%D0%B5%D0%BC%D0%B5%D0%BD%D1%81%D0%BA%D0%B8%D1%8F-%D0%B3%D1%80%D0%B0%D0%B4-%D1%85%D0%BE%D0%B4%D0%B5%D0%B9%D0%B4%D0%B0-news804538.html", "text": "Това съобщи днес телевизионният канал \"Ал Джазира\", като се позова на представител на ръководството на хусите, предаде ТАСС. Представителят каза, че хусите са получили послание \"от ООН, в което е определена дата за прекратяване на огъня в Ходейда между враждуващите страни - 18 декември\". От 6 до 13 декември в двореца Йоханесберг край Стокхолм имаше консултации за уреждане на конфликта в Йемен. Враждуващите страни, които тогава се срещнаха за пръв път от две и половина години, подписаха споразумение за размяна на пленници и си връчиха един на друг списъци със затворници. Планира се този процес да приключи до 20 януари, ако между враждуващите страни отново не избухнат разногласия. На консултациите йеменското правителство и хусите се споразумяха и за спиране на огъня в Ходейда. По въпросите за работата на летището в Сана и консолидацията на националната банка двете страни засега не са постигнали договорености. ООН определи дата за начало на примирието между йеменските правителствени сили и въоръжените отряди на бунтовническото движение \"Ансар Аллах\" (хусите) в град Ходейда. Сподели:", "date": "2018.12.16", "title": "ООН определи дата за начало на примирието в йеменския град Ходейда"}
{"url": "https://pik.bg/%D0%B1%D0%B5%D0%B7%D0%BF%D0%BB%D0%B0%D1%82%D0%BD%D0%B8-%D0%BF%D1%80%D0%B5%D0%B3%D0%BB%D0%B5%D0%B4%D0%B8-%D0%B7%D0%B0-%D1%82%D1%83%D0%B1%D0%B5%D1%80%D0%BA%D1%83%D0%BB%D0%BE%D0%B7%D0%B0-%D0%B2-%D0%B1%D0%BE%D0%BB%D0%BD%D0%B8%D1%86%D0%B0%D1%82%D0%B0-%D0%B2-%D0%BC%D0%BE%D0%BD%D1%82%D0%B0%D0%BD%D0%B0-news804574.html", "text": "Успешна година в борбата с туберкулозата изпраща болницата в Монтана, съобщава „Конкурент”. Заболеваемостта от туберкулоза в регион Монтана през тази година се задържа на ниво около средното за страната - 25 на 100 000 жители. Това обяви доктор Цветан Петров от Отделението по пневмология и фтизиатрия в МБАЛ „Д-р Стамен Илиев”АД - Монтана. 16 са новооткритите случаи на „жълта гостенка“, повечето регистрирани при постоянните кампании и седмиците на отворени врати, които се провеждат веднъж на всяко тримесечие. От 17 до 21 декември е последната за годината седмица за профилактика на туберкулозата, през която всеки, независимо от здравния и осигурителния си статус, може да се прегледа безплатно в отделението между 08:00 и 13:00 часа. Направени са изследвания за туберкулоза във всички социални домове и защитени жилища за хора с психични увреждания в област Монтана. Прегледани са общо 300 човека, болни не са открити. Д-р Петров подчерта, че заразяването с туберкулоза се увеличава през зимните студени месеци. Подобно на грипа, туберкулозата се разпространява по въздушно-капков път, за което спомага сезонно намаленият имунитет на организма и събирането на много хора в затворени помещения. Характерно за пациентите от региона е, че много късно търсят лекарска помощ. Всички нови случаи са открити в напреднала форма на болестта. Част от тях са с трудно повлияваща се от терапия мултирезистентна туберкулоза, която се лекува единствено в отделението в Габрово. Средно по около 5 човека годишно от региона се изпращат за продължително лечение там. „Десетгодишната Програма на Глобалния фонд за лечение на туберкулоза в България приключи през септември и сега финансирането се поема от държавата в лицето на Министерството на здравеопазването, защото борбата с туберкулозата е държавна политика”, разясни д-р Цветан Петров. Сподели:", "date": "2018.12.16", "title": "Безплатни прегледи за туберкулоза в болницата в Монтана"}
{"url": "https://pik.bg/%D0%BA%D1%80%D1%8A%D0%B2-%D0%BD%D0%B0-%D0%BF%D1%8A%D1%82%D1%8F-%D0%B4%D0%B2%D0%B0%D0%BC%D0%B0-%D0%B4%D1%83%D1%88%D0%B8-%D0%B7%D0%B0%D0%B3%D0%B8%D0%BD%D0%B0%D1%85%D0%B0-%D0%BF%D1%80%D0%B8-%D1%82%D0%B5%D0%B6%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BA%D1%80%D0%B0%D0%B9-%D0%BF%D0%BB%D0%BE%D0%B2%D0%B4%D0%B8%D0%B2-news804611.html", "text": "Това съобщи в ефира на радио Фокус говорителят на Областната дирекция на МВР-Пловдив. Сигналът за пътния инцидент е получен около 04.00 часа тази сутрин. Според подадената информация, лек автомобил „Фолксваген“ се е блъснал в дърво на пътя между двете населени места. На място са изпратени екипи на Районното полицейско управление в Карлово и Спешна помощ. Установена е смъртта на 39-годишния водач и 30-годишния му спътник. Според справка в полицейските регистри, шофьорът не е притежавал свидетелство за правоуправление. Двама души са загинали при катастофа  на пътя между селата Войнягово и Климент. Сподели:", "date": "2018.12.16", "title": "КРЪВ НА ПЪТЯ! Двама души загинаха при тежка катастрофа край Пловдив"}
{"url": "https://pik.bg/%D1%81%D0%B0%D1%89-%D1%84%D0%B8%D0%BD%D0%B0%D0%BB%D0%BD%D0%B8%D1%82%D0%B5-%D0%B4%D0%BD%D0%B8-%D0%BD%D0%B0-%D0%B8%D0%B4-%D0%B2-%D1%81%D0%B8%D1%80%D0%B8%D1%8F-%D0%BD%D0%B0%D0%B1%D0%BB%D0%B8%D0%B6%D0%B0%D0%B2%D0%B0%D1%82-news804572.html", "text": "Полковник Шон Райън, говорител на оглавяваната от САЩ антиджихадистка коалиция, направи това изказване вчера, ден след като подкрепяните от САЩ Сирийски демократични сили превзеха град Хаджин последния градски район, контролиран от ИД в анклава. Райън заяви, че ИД продължава да представлява заплаха и че нейните бойци се прегрупират и залагат самоделни взривни устройства, които забавят напредъка на офанзивите на Сирийските демократични сили. Той обаче допълни, че \"финалните дни\" на ИД в анклава, който те държат близо до границата с Ирак наближават, въпреки че терористичната група все още е способна да извършва координирани атаки и че борбата все още не е приключила. Сирийските демократични сили се опитваха да превземат анклава от повече от три месеца. Американски военен представител заяви, че борбата срещу терористичната организация Ислямска държава в нейния последен анклав в Източна Сирия \"върви много добре\", предаде БТА, цитирайки АП. Сподели:", "date": "2018.12.16", "title": "САЩ: Финалните дни на ИД в Сирия наближават"}
{"url": "https://pik.bg/%E2%80%9E%D0%B1%D0%BE%D0%B8%D0%BD%D0%B3%E2%80%9D-%D0%BE%D1%82%D0%BA%D1%80%D0%B8%D1%85%D0%B0-%D0%BF%D1%8A%D1%80%D0%B2%D0%B8%D1%8F-%D1%81%D0%B8-%D0%B7%D0%B0%D0%B2%D0%BE%D0%B4-%D0%B7%D0%B0-%D1%81%D0%B0%D0%BC%D0%BE%D0%BB%D0%B5%D1%82%D0%B8-%D0%BE%D1%82-%D0%BA%D0%BB%D0%B0%D1%81-737-%D0%B2-%D0%BA%D0%B8%D1%82%D0%B0%D0%B9-news804521.html", "text": "Корпорация Boeing Co откри в Китай своя първи завод 737 в събота, съобщава „Ройтерс”, цитирана от „Фокус”. Заводът е за довършителни дейности и се оценява като стратегическа инвестиция в един от водещите пазари в света по продажби на Airbus, останали в сянката на търговската война между двете първи икономически сили. Най-големият производител на самолети в света предаде на китайския държавен въздушен превозвач Air China първият от серията си най-продавани самолети клас 737, който е довършен в завода в Джоушан, на 290 километра, югоизточно от Шанхай, по време на официалната церемония в събота, на която са присъствали висши представители на двете компании, на китайското държавно планиране, на авиационния регулаторен орган и стотици граждани. През 2017 година „Боинг” инвестира 33 милиона щатски долара, за да получи мажоритарния дял в джойнт-венчър с китайската държавна самолетна корпорация COMAC, за да изгради довършителния център, където ще се монтират елементи от вътрешността на самолетите и ще се изработва специалното оцветяване, което е запазена марка за „Боинг” Базираната в Чикаго самолетостроителна компания се смята за износител номер едно в САЩ. Един от всеки четири произведени от нея самолети за граждански цели през 2017 година е бил за потребителите в Китай, а азиатската държава е поръчала вече 7 700 нови аероплана за следващите 20 години на обща стойност от 1.2 трилиона щатски долара. Сподели:", "date": "2018.12.16", "title": "„Боинг” откриха първия си завод за самолети от клас 737 в Китай"}
{"url": "https://pik.bg/%D0%BF%D1%8A%D1%82%D0%BD%D0%B0-%D0%BF%D0%BE%D0%BB%D0%B8%D1%86%D0%B8%D1%8F-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0-%D0%BD%D0%B5-%D0%BF%D1%8A%D1%82%D1%83%D0%B2%D0%B0%D0%B9%D1%82%D0%B5-%D0%B0%D0%BA%D0%BE-%D0%BD%D0%B5-%D0%B5-%D0%BA%D1%80%D0%B0%D0%B9%D0%BD%D0%BE-%D0%BD%D0%B0%D0%BB%D0%BE%D0%B6%D0%B8%D1%82%D0%B5%D0%BB%D0%BD%D0%BE-news804590.html", "text": "МВР Заради усложнената пътна обстановка отдел \"Пътна полиция\" отправя апел към водачите да не предприемат пътуване, ако не е крайно наложително. Това съобщават от пресцентъра на . Поради обилен снеговалеж и за снегопочистване временно е ограничено движението на моторни превозни средства над 12 т по АМ „Люлин“, посока изход София. Идентично ограничение е въведено по път I-6 Кюстендил - ГКПП „Гюешево“, между 10 - 56 км по автомагистрала „Тракия“, както и по дестинацията - ГКПП \"Калотина\" - Сливница. Обилен сняг вали и в района на автомагистрала „Хемус“, там видимостта е намалена и заради падналата мъгла. Сподели:", "date": "2018.12.16", "title": "\"Пътна полиция\" предупреждава: Не пътувайте, ако не е крайно наложително"}
{"url": "https://pik.bg/%D0%B6%D0%B5%D1%81%D1%82%D0%BE%D0%BA%D0%B0-%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%B2%D1%8A%D0%B2%D0%B5%D0%B4%D0%BE%D1%85%D0%B0-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5-%D0%B2-%D1%80%D1%83%D1%81%D0%BA%D0%B8-%D0%B3%D1%80%D0%B0%D0%B4-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D0%B2%D0%B7%D1%80%D0%B8%D0%B2-%D1%80%D0%B0%D0%B7%D1%80%D1%83%D1%88%D0%B8-%D1%87%D0%B0%D1%81%D1%82-%D0%BE-news804543.html", "text": "В руския град Вологда бе въведено извънредно положение, след като взрив на газ разруши частично жилищен блок, съобщава РЕН ТВ. \"На място на случилото се работят спасителни екипи, полиция и останалите служби – заяви кметът на грвадата Сергей Вопоравон, след като обяви за въвеждането на извънредното положение. – Към момента има информация за загинала жена, четирима пострадали и десетки ранени\". По данни на изданието, са евакуирани жителите на всички 62 апартамента на взривения блок. Те са закарани в намиращото се наблизо училище и в няколко хотела - общо 90 души. Според информацията към момента, взривът е станал на петия, четвъртия и може би на третия етаж. Там жилищата са напълно разрушени. Останалите входове са съхранени. По-късно днес ще започнат работите по възстановяване на щетите, като ще бъдат използвани кран и специална подемна техника. Взривът тръгва от газова инсталация на петия етаж и се разнася и към останалите жилищните площи на блока. Снимка: РЕН ТВ Сподели:", "date": "2018.12.16", "title": "Жестока трагедия: Въведоха извънредно положение в руски град, след като взрив разруши част от жилищен блок (СНИМКА)"}
{"url": "https://pik.bg/%D1%80%D0%B0%D0%B4%D0%BE%D1%81%D0%B2%D0%B5%D1%82-%D1%80%D0%B0%D0%B4%D0%B5%D0%B2-%D0%B8%D0%B7%D0%BF%D0%B0%D0%B4%D0%BD%D0%B0%D1%85%D0%BC%D0%B5-%D0%BC%D0%BD%D0%BE%D0%B3%D0%BE-%D0%BD%D0%B0%D0%B7%D0%B0%D0%B4-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8-%D0%BF%D0%BE-%D0%B2%D1%80%D0%B5%D0%BC%D0%B5%D1%82%D0%BE-%D0%BD%D0%B0-%D0%BB%D1%83%D0%BA%D0%B0%D0%BD%D0%BE%D0%B2-%D0%BF%D1%80%D0%BE%D1%86%D0%B5%D1%81%D0%B8%D1%82%D0%B5-%D1%81%D0%B5-%D0%B4%D0%B5%D1%84%D0%BE-news804540.html", "text": "Председателят на Българската стопанска камара Радослев Радев говори пред сутрешиня блок на Нова телевизия за бизнеса, икономиката и властта. За все по-голямата разлика между бедни и богати и за това какви заплати трябва да получават политиците ни. „През годините много управляващи са се опитвали да променят икономическата среда в страната ни – категоричен бе Радев. - Тъжното е, че в момента новинарският поток се пълни само с примери за калпави приватизационни сделки, а няма добрия пример като КЦМ Пловдив. Има и други такива прекрасни предприятия. Има много такива, в които хората работят с огромно удоволствие. Богатите българи получават осем пъти повече от бедните, но не вярвам в тази статистика, защото може да има и много по-сериозна разлика, до 80 пъти. Това е осреднено. Тръгваме от много ниска база и това е истината. Това води и до голямата разлика.. България е единствената източноевропейска страна, обявила мораториум върху външния си дълг при управлението на Луканов. Изпаднахме много назад икономически заради това. Много от процесите бяха деформиарни и стартираха късно. Различни представители на обществото все пак успяха да изплуват. Вярно е, че 2 млн. души в България се чувстват зле. Това са нй-вече нашите родители и пенсионерите. На младите бих казал да работят, а ако не са открили добрата професия – да учат. Не вярвам, че в момента тук няма място за амбициозните и упорити млади хора. Предлагат се места непрекъснато и всеки ден. Сочим Северозапада като лош пример. Във Враца обаче има една приказка, според която сутрин в кафето младите казват: „За какво да им работя, след като родителите ми пращат пари от Испания”. Имах наскоро среща с млади дигитални предприемачи и бях впечатлен. В другите сектори, където предприемача е успял да направи добър пазар за продукта си, в момента има предприятия, които работят на две или три смени за да смогват. И там хората наистина изкарват добри пари и са доволни. Не приемам да обвиняват българския предприемач за ниските заплати, защото е алчен. Такъв е бизнеса и продукта. Има структурни маркетингови проблеми. България както е инвестиционна дестинация за нискодоходната икономика в света, по същия начин е и туризма ни. Туризмът ни е за бедни хора. Видели ли се луксозен туризъм тук? Започва тепърва да се случва на някои места. Смятам, че ако в поведението на хората, които менажират държавата бъдат дадени ясни знаци, че бизнеса и предприемачеството е приоритет, това ще мобилизира и младите. Те не искат да са предприемачи, защото смятат че това е занимание за луди хора, които откачат бързо. Искат да са работещи на хубаво и приветливо място. Да работят за  чуждестранен инвеститор или в държавната администрация. Логично е да има увеличение на заплатите и в частния сектор, защото всички се конкурират. Това ще стане по най-естествения начин”. Радосвет Радев е категоричен, че щом искаме качествено управление от тези, които ни управляват, трябва да им плащаме също подобаващо и те за взимат високи заплати. „Като предприемач приемам, че като искаме качествени управленски решения , трябва да даваме на тези, които сме избарали да ни управляват и съответното заплащане – каза той. - Ще загубим от протестите вероятно около 0,1 процента в икономиката ни. Във Франция промените на Макрон бяха пробизнес. Закостеняла Франция е абсолютно социалистическа държава. Там работещите хора имаха страхотна защита – работеха най-малко и получаваха най-много в Европа. Имаха и най-големие ваканции. За България бюджет 2019 е най-щедрия към хората и най-агресивния към бизнеса и това е факт. Иначе умората от неслучването на модерна България е не само в подрастващите, но и в младите. Харесвам България и страната си. Тук си плащам данъците. Смятам, че България незаслужено някои път е пренебрегвана. Усилията на всеки човек трябва да се уважават и подкрепят”. Сподели:", "date": "2018.12.16", "title": "Радосвет Радев: Изпаднахме много назад икономически по времето на Луканов, процесите се деформираха"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B0%D0%BB%D0%B5%D0%BD%D0%B0-%D1%81-%D1%82%D0%BE%D0%BF-%D1%85%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-%D0%BD%D0%B5%D0%B4%D0%B5%D0%BB%D1%8F---%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D0%BE%D1%87%D0%B0%D0%BA%D0%B2%D0%B0-%D0%B2%D1%81%D1%8F%D0%BA%D0%B0-%D0%B7%D0%BE%D0%B4%D0%B8%D1%8F-news804501.html", "text": "ОВЕН Днес сте във властта на неподходящи контакти. Добре е да ги избягвате. Всички проблеми, с които се сблъсквате в този ден са породени от нежеланието ви да премълчавате. Отложете деловите разговори и срещи. Не обсъждайте нови договори, дори и ако сте планирали това предварително. ТЕЛЕЦ Колкото и да е силно желанието ви да се притечете на помощ на човек, който заема важно място в живота ви, преценете дали не правите непоискано добро, за да не си спечелите враг в негово лице. Следобед ще усетите завист, породена от успехите ви, която е нещо обичайно и не бива да ви притеснява. БЛИЗНАЦИ В този ден сте вдъхновени и готови да поставите началото на творческите си идеи. На работното ви място цари спокойствие. Трудностите може да се породени от рискованото ви участие в спекулативни сделки. Отношенията и с колегите и с близките ви хора са хармонични. Не взимайте прибързани решения, избягвайте грешките. РАК Не бива да засягате близките си и да спорите с вашето дете, ако не сте доволни от оценките му. Мислете за предстоящите задължения на работното си място. Отложете деловите срещи. Стабилизирайте колегиалните си отношения. Предложенията, отправени ви днес, ще повлекат след себе си финансови загуби. ЛЪВ Денят ви обещава отлично самочувствие и душевна хармония, ако не забравяте, че самоанализът ви носи полза. Имате намерение да започнете нов бизнес. Обсъдете идеята си. На работното място сте разсеяни, но ако се концентрирате успехът е с вас. Не разчитайте на помощ отстрани. Справете се сами със задачите си. ДЕВА В състояние сте да се справите със задълженията на работното си място. Оправете лошото си настроение, породено от некоректността на ваши делови партньори. Не се ядосвайте заради забавени плащания, които ви пречат да направите нужните ви покупки. Деловите контакти са затруднени. Пазете се от конфликти. ВЕЗНИ Справяте се успешно със задачите си на работното място. Деловите разговори са успешни. При желание от ваша страна се заемете с творческа дейност. Полезни са всякакви срещи и разговори, както и стабилизиране на новосъздадени отношения. В своята стихия сте и активността ви заразява колегите ви. СКОРПИОН Не се колебайте при взимане на важни професионални решения. Внимавайте с новите делови запознанства и анализирайте всяка дума, която чувате. Бъдете внимателни в думите и действията си и не разчитайте на чудеса, а само на себе си, защото няма как да отложите служебните си задължения. СТРЕЛЕЦ Нуждаете се от разтоварване. Очаквайте промени, свързани с материалното ви положение. Отпуснали сте се и трудно ще се справите с професионални проблеми, които изискват светкавично разрешаване. Ако сте зад волана бъдете предпазливи. Не бързайте към уговорената делова среща, ако искате да постигнете успех в разговорите. Бъдете умерени. КОЗИРОГ Отложете планираните разговори. Непредвидени разходи ще нарушат стабилността на бюджета ви. Подхождайте разумно към това, което ви се случва. В очите на околните сте стабилни и спокойни, но под тази маска се крие невероятна емоционалност. Тя е причината да имате неприятни разговори. ВОДОЛЕЙ От сутринта сте в добро настроение, защото думата ви се чува и всичко казано от вас се приема без противоречие. Начинанията са успешни. Обмислете ги и пристъпете към действие. Обърнете внимание на обажданията по телефона, ако са свързани с новите делови предложения и намерете изгодата за себе си. РИБИ Имате сили да завършите работата си. Предпазвайте се от измама. От значение за професионалната ви кариера е да докажете, на колегите си, че сте коректни. Издигнете авторите си. На работното място се справяте отлично. Нежеланието да разберете партньорите си е повод за разправии у дома, които ви напрягат и изнервят. Сподели:", "date": "2018.12.16", "title": "САМО В ПИК: Алена с топ хороскоп за неделя - ето какво очаква всяка зодия"}
{"url": "https://pik.bg/%D0%B3%D0%BE%D1%80%D0%B5%D1%89%D0%B0-%D1%82%D0%B5%D0%BC%D0%B0-%D1%80%D1%83%D0%BC%D0%B5%D0%BD-%D0%BE%D0%B2%D1%87%D0%B0%D1%80%D0%BE%D0%B2-%D1%80%D0%B0%D0%B7%D0%B1%D0%B8-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D0%B8-%D1%8F-%D0%BF%D1%80%D0%B0%D1%82%D0%B8-%D0%B4%D0%B0-%D1%81%D0%B8-%D1%85%D0%BE%D0%B4%D0%B8-%D0%BE%D1%82-%D0%B1%D1%81%D0%BF-news804539.html", "text": "Унищожителна критика към Корнелия Нинова отправи в ефира на Би Ти Ви бившият енергиен министър Румен Овчаров. Той е един от основните й опоненти. \"Нашите ръковдители трябва да разберат, че не са избрани от бога и не са вечни. Те имат мисия\", изригна Овчаров. Мисията била да спечелят изборите. Президентския вот спечелили, значи си изпълнили мисията и трябвалодадойдедруг на тяхно място. \"Политиката е стратегия, тя е маратон. Корнелия не успя да създаде екип, а не да се лашка от ляво на дясно\", каза Овчаров. Времето на Корнелия не изтичало. БСП , според Овчаров се връщала във властта. Но нямало да влезе силна, а имаа всички индикации да се провали,както и друг път се е случвало. Румен Очваров засегна и проблемите с енергетиката. \"Русия също е много зависима и по-зависима от България. Вместо от това да тръгнем, ние започнахме да хвърляме камъни срещу нея. Единствената ни пряка зависимост от Русия е чрез природния газ\", уточни Румен Овчаров. Според него енергетиката била в неспасяем колапс. Сподели:", "date": "2018.12.16", "title": "ГОРЕЩА ТЕМА: Румен Овчаров разби Корнелия Нинова и я прати да си ходи от БСП"}
{"url": "https://pik.bg/%D0%BE%D1%81%D0%BC%D0%B0-%D0%B6%D0%B5%D1%80%D1%82%D0%B2%D0%B0-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82%D0%B8%D1%82%D0%B5-%D0%B2%D1%8A%D0%B2-%D1%84%D1%80%D0%B0%D0%BD%D1%86%D0%B8%D1%8F-news804524.html", "text": "По думите му смъртният случай е от петък вечерта. Министърът добави, че всички кръгови кръстовища във Франция - на някои от които денонощно има протестиращи - \"трябва да бъдат освободени\". В публикацията в Туитър не се дават подробности за смъртния случай, но тя подсказва, че той е от някое от кръговите кръстовища, с каквито е осеяна френската провинция и където станаха по-голямата част от смъртните случаи изобщо. Съобщението за нов смъртен случай беше направено след ден на демонстрации в цяла Франция за пета поредна събота но този път броят на протестиращите беше драстично по-малък, предаде БТА, цитирайки АП. Френският министър на вътрешните работи Кристоф Кастанер заяви в Туитър вчера, че е загинал осми човек от началото на протестите във Франция, предаде АП. Сподели:", "date": "2018.12.16", "title": "Осма жертва на протестите във Франция"}
{"url": "https://pik.bg/%D1%82%D0%B5%D0%B6%D0%BA%D0%B0-%D1%87%D0%B5%D0%BB%D0%BD%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BC%D0%B5%D0%B6%D0%B4%D1%83-%D0%BA%D0%BE%D0%BB%D0%B0-%D0%B8-%D0%B0%D0%B2%D1%82%D0%BE%D0%B1%D1%83%D1%81-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%BE%D1%82%D0%BD%D0%B5-%D0%B6%D0%B8%D0%B2%D0%BE%D1%82%D0%B0-%D0%BD%D0%B0-%D0%B4%D0%B2%D0%B0%D0%BC%D0%B0-%D0%B4%D1%83%D1%88%D0%B8-news804525.html", "text": "По първоначални данни на полицията леката кола се движела по главен път и по все още неизяснени причини се ударила челно в автобуса. Автобусът е собственост на туристическа агенция от град Росток, провинция Мекленбург-Предна Померания. 36-годишният водач на леката кола и неговата спътничка, 37-годишна жена, са загинали на място. В автобуса, който се прибирал от шопинг екскурзия в Полша, имало 34 пътници. Двайсет и двама от тях са били леко ранени при катастрофата а други двама тежко. Двама души загубиха живота си, а над 20 бяха ранени при челен сблъсък между лека кола и автобус в Северна Германия вчера, предаде БТА, цитирайки ДПА. Сподели:", "date": "2018.12.16", "title": "Тежка челна катастрофа между кола и автобус в Германия отне живота на двама души"}
{"url": "https://pik.bg/%D0%BD%D0%B5%D0%B4%D0%BE%D0%B2%D0%BE%D0%BB%D1%81%D1%82%D0%B2%D0%BE-%D1%80%D0%B8%D0%B1%D0%B0%D1%80%D0%B8-%D0%B8%D0%B7%D0%BB%D0%B8%D0%B7%D0%B0%D1%82-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82-%D0%BA%D1%80%D0%B0%D0%B9-%D1%81%D0%BE%D0%B7%D0%BE%D0%BF%D0%BE%D0%BB-news804523.html", "text": "Рибари и любители от цялата страна се събират на протест в местността \"Германката\" край Созопол днес, съобщава Нова телевизия. Недоволството им е  породено от изникналата в средата на октомври ограда на строеж, която блокира достъпа до емблематичните скали на морското ни крайбрежие. Рибарите изразиха недоволството си от случващото се още тогава, но протестът им остана без резултат. Сподели:", "date": "2018.12.16", "title": "Недоволство: Рибари излизат на протест край Созопол"}
{"url": "https://pik.bg/%D0%B4%D0%B8%D0%B2%D0%BD%D0%B0-%D1%81-%D1%80%D0%B0%D0%B7%D1%82%D1%8A%D1%80%D1%81%D0%B2%D0%B0%D1%89%D0%B0-%D0%B8%D0%B7%D0%BF%D0%BE%D0%B2%D0%B5%D0%B4-%D1%81%D0%BB%D0%B5%D0%B4-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D1%82%D0%B0-%D0%B1%D1%8F%D1%85-%D0%BD%D0%B0-%D0%BF%D1%8A%D1%82-%D0%B4%D0%B0-%D1%81%D0%B8-%D0%B4%D0%B0%D0%BC-%D0%BD%D0%B0%D0%B9-%D1%82%D0%B5%D0%B6%D0%BA%D0%B0%D1%82%D0%B0-%D0%BF%D1%80%D0%B8%D1%81%D1%8A%D0%B4%D0%B0-%D0%BC%D0%B8%D1%81-news804555.html", "text": "Певицата Дивна проговори точно девет месеца след катастрофата, в която тежко пострада най-добрата й приятелка, манекенката Кристин Илиева. Пред Мариян Станков Мон Дьо тя направи разтърсваща изповед за случилото се и за ада, през който е преминала и продължава да преминава. „Доста време очаквах момента, в който мога наистина да говоря – призна Дивна. -  Разбрах, че този момент няма да дойде, така че съм готова. Опитвах да не принадлежа на никой. Душата ми бе заклещена в това тяло. Не съм се крила, защото няма как да се криеш от себе си. За мен е важно, че Кристин Илиева е жива и съвсем скоро се надавям – напълно здрава”. Дивна се връща в болезнените си спомени за самата катастрофа. „Кристин ми бе на гости в Русе – спомни си тя. - Времето бе страхотно, говорихме си дори, че отдавна не ни се е случвало да пътуваме  с толкова близък човек. Не мога да си обясня какво и как се случи. Имаше камион срещу мен. Мястото бе разрешено за  изпреварване и нямаше ограничение. Въпреки че имаше доста писаници, че съм изпреварвала  забранено. Имаше видимост. Минути след катастрофата всичко ми се губи. Помня, че ударът бе в дърво. Помня момента след удара, когато си казах: „Това ли е и така ли приключва всичко”. След това опитах да разкопчая колана на Кристин и я питах добре ли е. След това започна кошмара. Чувах виковете й. Мантинелата се беше врязала във вратата й. Около час чакахме линейка, пожарна и полиция. Тогава аз бях човека който трябваше да се мобилизира. Казвах й, че много съжалявам, опитвах да говоря с нея за да не изпада в безсъзнание. В един момент започнах да й пея „Светът е за двама” на Орлин Горанов. Малко преди катастрофата й казах, че тя е най-близкия ми човек след семейството ми. От 112 тогава ме обвиниха, че съм им дала грешно място заради което линейката се е забавила. След като я качиха в линейката, тогава ме удари реалността. Исках да остана в болницата при нея, но ми казаха, че е безмислено. Имах чувството че се разпадам. Че съм в един макуум, в който умирам. Ден по-късно се чух със семейството й и те ми казаха, че се налага преместване в София. Не ми даваха да я видя. Всички ми казваха, че не мога да отида при нея. Всеки ден бях пред телефона и очаквах да ми разрешат да отида. Около 10 дни след катастрофата й писах и тя ми отговори че иска време. По-късно тя ме попита защо не съм до нея. Бях готова веднага да тръгна и я попитах, дали ще ми даде възможност да я видя. Когато за първи път влязох при нея в стаята, се разплакахме и си казахме, че трябва двете заедно да го преодолеем. Дадох си сметка, че винаги съм била отговорен шофьор. Дадох си сметка, че хората обичаме да съдим много първосигнално. Че съм най-големия злодей. В тези моменти аз и семейството ми изстрадахме много. Преминах през самоотрицание и самобичуване. Повярвах, че съм лош човек, че нямам право да съм жива. Не можех да си простя, че нямам физически наранявания. Исках аз да съм на нейно място. Не виждах живот, не можех да стана от леглото. Всеки път, когато минавам по този път и виждам това дърво, рухвам. Моят рестарт е нейното възстановяване. Вече сме на етап, на който говорим с усмивка за това, което ни предстои. Няма да е проблем, ако не ми прости напълно. В правото си е. За мен тя ще си остане най-близкия човек. Подарих на Кристин песен, която бе написана по-рано от мен, но и на нея казах, че не мога да си обясня как съм написала преди това текст, който така отогваря на онова в мен, което бях след катастрофата. Душата ми бе безмълвна и имаше само шум в ушите ми. Вече няма връщане назад и ми трябваше доста време за да го осъзная. Исках всичко това да го изпея. Цялото ми семейство страдаше от писанията по медиите. Разболяха се. Баба ми получи инфаркт. Бях една мишена, което адски ме разтърси. Когато слушаш за себе си такива неща, в един момент започваш да им вярваш. Вярвах, че съм чудовище и мислех, че с присъствието си ще навредя на хората, заради което не исках да излизам от вкъщи. Не бива да съдим за неща, за които нямаме гаранция, че няма и на нас да ни се случат. Прощавайте на себе си. Това е най-важното. Много съжалявам за това, през което близките ми трябваше да преминат. Същото важи и за семейството на Кристин”. Дивна призна, че през главата й са минавали и мисли за най-лошото. „Бях на път да си дам най-тежката присъда, мислейки за смъртта и за това, че вече нищо не ми предстои – призна тя. - Имаше моменти, в който чувствах че целия свят ми тежи на плещите. Имаше прекалено много мисли, които ме завладяваха. В момента съм на място, в което вярвам, че трябва да продължа напред, защото го дължа на страшно много хора, които вярват в мен”. Сподели:", "date": "2018.12.16", "title": "Дивна с разтърсваща изповед след катастрофата: Бях на път да си дам най-тежката присъда, мислейки за смъртта"}
{"url": "https://pik.bg/%D0%B4%D0%BE%D0%B3%D0%BE%D0%B2%D0%BE%D1%80%D0%B5%D0%BD%D0%B8-%D0%B1%D1%8F%D1%85%D0%B0-%D0%BF%D1%80%D0%B0%D0%B2%D0%B8%D0%BB%D0%B0-%D0%B7%D0%B0-%D0%B8%D0%B7%D0%BF%D1%8A%D0%BB%D0%BD%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B3%D0%BB%D0%BE%D0%B1%D0%B0%D0%BB%D0%BD%D0%B8%D1%8F-%D0%BF%D0%B0%D0%BA%D1%82-%D0%B7%D0%B0-%D0%BA%D0%BB%D0%B8%D0%BC%D0%B0%D1%82%D0%B0-news804522.html", "text": "След двуседмични преговори в полския град Катовице отделните страни съумяха да постигнат консенсус за по-детайлна рамка на Парижкото споразумение от 2015 г. Целта на Парижкото споразумение е да ограничи покачването на средната температура на Земята така, че да не се допусне тя да се повиши с повече от 2 градуса в сравнение с прединдустриалната епоха. \"Не е лесно да се постигне споразумение по документ, който е така специфичен и технически. Чрез този комплекс от мерки вие направихте заедно хиляда малки стъпки напред. Можете да се гордеете\", каза пред делегатите полският председателстващ преговорите Михал Куртика. След като той удари с чукчето, за да възвести, че е постигнато споразумение, при него на трибуната се качиха министри, които се прегръщаха и усмихваха в израз на облекчение у тях след маратонските преговори. Преди да започнат преговорите, много хора очакваха споразумението да не е достатъчно категорично. Единството, което беше налице при преговорите в Париж, вече се разпадна, а Доналд Тръмп, президентът на САЩ - които са един от най-големите замърсители в света - възнамерява да извади страната си от пакта. Министрите, които бяха изтощени от преговорите, въпреки всичко съумяха да изработят 156-страничен документ с правила за изпълнението на Парижкото споразумение, който документ е разделен на отделни теми като например как страните ще съобщават и наблюдават своите национални обещания да намаляват парниковите емисии и как ще осъвременяват своите планове за вредните емисии. Само че текст от осем страници от рамковия документ с решения беше подложен на критики от някои страни и зелени организации, защото според тях не предвижда завишени амбиции да бъдат намалени вредните емисии така, че ефикасно да бъде ограничено покачването на температурата на Земята. \"В голямата си част правилата (за изпълнение) на Парижкото споразумение вече са изработени, нещо, за което можем да сме благодарни\", каза Мохамед Адоу, представител по международните климатични въпроси на организацията \"Крисчън ейд\". Той обаче добави, че фактът, че е коствало такива усилия отделните страни да бъдат накарани да довършат този процес докрай, показва, че някои страни не са осъзнали напълно предупреждението в доклада на Междуправителствената експертна група по климатичните промени. През октомври в свой доклад групата предупреди, че за да бъде задържано повишението на температурата на Земята в рамките на 1,5 градуса, ще са нужни \"безпрецедентни промени\" във всеки един обществен аспект. Миналата седмица Саудитска Арабия, САЩ, Русия и Кувейт отказаха да се използвана думата \"приветстваме\" във връзка със заключенията в доклада. Решено бе единствено да се изкаже признателност за работата по доклада, да бъде приветствано навременното му завършване и да бъдат поканени страните по споразумението да използват информацията в него. За много държави и острови, които са под заплаха от морското равнище, това не е достатъчно категорична формулировка, но я приеха неохотно в замяна на други отстъпки. \"Трябва да има пряка връзка между заключенията в доклада и конкретните действия, които ще засилят амбициозността както по отношение на действията, така и на финансирането\", каза пред Ройтерс министърът на околната среда на Гренада Саймън Стайъл. \"Предизвикателствата ще са свързани с някои от по-големите играчи, що се отнася до увеличаването на техните отговорности и това, което е нужно за истинско функциониране на Парижкото споразумение\", добави той. В последния момент министрите съумяха да преодолеят безизходица между Бразилия и други страни по правилата за отчетност при наблюдението на квотите за въглеродните емисии. Това стана чрез отлагането на основната част от дискусията по въпроса за догодина. Преговорите на конференцията за климата в Катовице по рамковото споразумение за практическото изпълнение на Парижкото споразумение и неговото финансиране по принцип трябваше да приключат в петък, но продължиха и през вчерашния ден,  предаде БТА, цитирайки ДПА. Вчера краят на преговорите допълнително се забави заради искане на Турция да бъде променен статутът й според Рамковата конвенция на ООН по климатичните промени, заявиха източници на конференцията. Генералният секретар на ООН Антониу Гутериш приветства договорените в Катовице правилаза изпълнението на Парижкото споразумение за климата. По думите му те ще се превърнат в основа за решителни усилия за борба с климатичните промени, предаде ТАСС. САЩ не поемат никакви задължения за изпълняване на Парижкото споразумение, в това число и финансови, се казва в разпространено вчера съобщение на американския Държавен департамент след края на конференцията за климата в Катовице. Близо 200 страни се споразумяха вчера за правилата за изпълнение на споразумението от 2015 г. за борба с климатичните промени, но според критици липсва достатъчна амбиция да бъдат предотвратени опасните последствия от глобалното затопляне, предаде Ройтерс. Сподели:", "date": "2018.12.16", "title": "Договорени бяха правила за изпълнението на глобалния пакт за климата"}
{"url": "https://pik.bg/%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B1%D0%BE%D1%80%D0%B8%D1%81%D0%BE%D0%B2-%D1%81%D1%8A%D1%81-%D1%81%D0%BF%D0%B5%D1%86%D0%B8%D0%B0%D0%BB%D0%B5%D0%BD-%D0%BF%D0%BE%D0%B7%D0%B4%D1%80%D0%B0%D0%B2-%D0%BE%D1%82-%D0%BB%D0%BE%D0%BF%D0%B5%D1%81-news804559.html", "text": "Председателят на ГЕРБ и министър-председател на България Бойко Борисов получи поздравления в официално писмо от генералния секретар на Центристкия демократичен интернационал (ЦДИ) Антонио Лопес по повод приемането на ГЕРБ в интернационала. В съобщение от пресцентъра на управляващата партия се посочва, че кандидатурата е била одобрена единодушно от Изпълнителната комисия на (ЦДИ), провела се на 26 ноември т.г. Приемането на ГЕРБ в ЦДИ е признание за усилията на всички хора в партията, пише в писмото на Лопес до Борисов. Убедени сме, че активното ви участие в нашата работа и дейности ще обогати и засили нашите неспирни усилия да консолидираме демокрацията в света и да създаваме по-справедливи и по-проспериращи общества, се добавя в него. Сподели:", "date": "2018.12.16", "title": "Премиерът Борисов със специален поздрав от Лопес"}
{"url": "https://pik.bg/%D0%B2%D0%B5%D0%B6%D0%B4%D0%B8-%D0%BE%D1%82%D0%BA%D1%80%D0%BE%D0%B2%D0%B5%D0%BD%D0%BE-%D0%B4%D0%BE-%D0%B1%D0%BE%D0%BB%D0%BA%D0%B0-%D0%B0%D0%B7-%D1%81%D1%8A%D0%BC-%D0%B5%D0%B4%D0%B8%D0%BD%D1%81%D1%82%D0%B2%D0%B5%D0%BD%D0%B8%D1%8F%D1%82-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D0%B7%D0%B0%D1%82%D0%B2%D0%BE%D1%80%D0%BD%D0%B8%D0%BA-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B1%D0%BE%D1%80%D0%B8%D1%81%D0%BE%D0%B2-%D0%BC%D0%B5-%D0%B2-news804542.html", "text": "\"Аз съм единственият поитически затворник в България. Бойко Борисов ме вкара в затвора. Но ние имаме прекрасни отношения\", каза в ефира наБи Ти Ви Вежди Рашидов. Именитият ни художник беше задържан заради скандал през 2001 г.  заради нанасяне на лека телесна повреда на полицай. \"Аз нали имам голяма уста, та затова ме замесиха в тази история. Изкарваха ме мултак. Какво ли не\", спомни си с усмивка Рашидов. \"С Бойко Борисов ме свързва голямо приятелство. Когато имаме общи цели и в името на тях, си засужава. Затова се съгласих да стана министър на културата\", каза Вежди Рашидов. Рашидов разпространи и своя снимка на \"Граф Игнатиев\".  \"Омръзна ми да снимат всяка точка и плочка на улицата. \"Граф Игнатиев\" никога не е бил толкова хубав. Забравили са , че улиците ни са били отвратителни. Включително и\"Граф Игнатев\", поясни именитият художник. Сподели:", "date": "2018.12.16", "title": "Вежди откровено до болка: Аз съм единственият политически затворник в България! Борисов ме вкара зад решетките, но сме големи приятели"}
{"url": "https://pik.bg/%D0%B0%D1%82%D0%B0%D0%BD%D0%B0%D1%81-%D0%BC%D0%B5%D1%80%D0%B4%D0%B6%D0%B0%D0%BD%D0%BE%D0%B2-%D0%BD%D0%B5-%D1%81%D0%B8-%D0%BF%D1%80%D0%B5%D0%B4%D1%81%D1%82%D0%B0%D0%B2%D1%8F%D0%BC-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82-%D0%B1%D0%B5%D0%B7-%D1%81%D1%82%D0%B0%D0%BD%D0%B8%D1%88%D0%B5%D0%B2-news804560.html", "text": "Не си представям Европейския парламент без Сергей Станишев. Това заяви в ефира на БНТ бившият депутат от БСП Атанас Мерджанов. Той отговори така на въпрос за реденето на бъдещата кандидат-депутатска листа на левицата за предстоящите избори за ЕП през май и спекулациите, че президентът на ПЕС може и да не намери място в нея. Мерджанов подчерта, че Станишев помага много на България с позициите си в Европарламента. И затова поздравителното писмо за преизбирането му начело на ПЕС от премиера Бойко Борисов не е случайно. Сподели:", "date": "2018.12.16", "title": "Атанас Мерджанов: Не си представям Европейския парламент без Станишев"}
{"url": "https://pik.bg/%D0%B1%D0%B0%D1%89%D0%B0%D1%82%D0%B0-%D0%BD%D0%B0-%D0%B0%D1%82%D0%B5%D0%BD%D1%82%D0%B0%D1%82%D0%BE%D1%80%D0%B0-%D0%BE%D1%82-%D1%81%D1%82%D0%B0%D1%80%D1%81%D1%83%D0%B1%D1%80%D0%B3-%D0%BF%D1%80%D0%B8%D0%B7%D0%BD%D0%B0-%D1%82%D0%BE%D0%B9-%D0%BF%D0%BE%D0%B4%D0%BA%D1%80%D0%B5%D0%BF%D1%8F%D1%88%D0%B5-%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0-news804519.html", "text": "Снощи френският обществен телевизионен канал \"Франс 2\" излъчи интервю с бащата, Абделкрим Шекат, два дни, следкато синът му беше ликвидиран при престрелка с трима полицейскислужиели в квартала в Страсбург, в който е отраснал като дете. Това стана след голяма операция по издирването му. В резултат на атаката във вторник вечер срещу базара загинаха четирима души. Бащата каза, че за последно видял Шериф Шекат три дни преди нападението. Той добави, че преди се е опитвал да убеди сина си да не вярва на пропагандата на \"Ислямска държава\". Бащата, майката и двама от братята му бяха сред общо седем души, задържани за разпит. Френските медии съобщиха, че роднините са били освободени. Мъжът, за когото беше съобщено, че е бащата на 29-годишния заподозрян за тазседмичното нападение срещу коледния базар в Страсбург, заяви, че синът му е подкрепял идеологията на групировката \"Ислямска държава\", предаде БТА, позовавайки се на АП. Сподели:", "date": "2018.12.16", "title": "Бащата на атентатора от Старсубрг призна: Той подкрепяше \"Ислямска държава\""}
{"url": "https://pik.bg/%D1%80%D1%83%D1%81%D0%BA%D0%B8%D1%8F%D1%82-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82-%D0%BE%D0%B1%D1%8F%D0%B2%D0%B8-%D0%BA%D0%BE%D0%BD%D0%BA%D1%83%D1%80%D1%81-%D0%B7%D0%B0-%D1%80%D0%B0%D0%BF-%D0%BF%D0%B5%D1%81%D0%B5%D0%BD-news804528.html", "text": "Руският парламент обяви конкурс за рап песен, съобщава Нова телевизия. Новината дойде в момент, в който спектаклите на няколко изпълнители бяха отменени след предупреждения от властите, че тяхната музика популяризира „погрешни ценности”. Като символичен жест на помирение Държавната Дума обяви музикален конкурс, но постави условие - темата да бъде за пътуване из Русия. В началото на годината американският композитор и носител на „Оскар” Ранди Нюман спечели „Грами” за песента си „Путин”, а американската рап група A.M.G. продължава да трупа милиони фенове с парчето „Ходя тежко като Путин”. Сподели:", "date": "2018.12.16", "title": "Руският парламент обяви конкурс за рап песен"}
{"url": "https://pik.bg/%D0%B2%D0%B0%D1%80%D1%82%D0%BE%D0%BB%D0%BE%D0%BC%D0%B5%D0%B9-%D1%81%D0%B5-%D1%81%D0%B0%D0%BC%D0%BE%D1%80%D0%B0%D0%B7%D0%BA%D1%80%D0%B8-%D1%87%D0%B8%D0%B9-%D1%81%D0%BB%D1%83%D0%B3%D0%B0-%D0%B5---%D1%83%D0%B7%D0%B0%D0%BA%D0%BE%D0%BD%D1%8F%D0%B2%D0%B0-%D1%80%D0%B0%D0%B7%D0%BA%D0%BE%D0%BB%D0%B0-%D0%B2-%D1%86%D1%8A%D1%80%D0%BA%D0%B2%D0%B0%D1%82%D0%B0-%D0%BD%D0%B0-%D0%B1%D1%8A%D0%B4%D0%BD%D0%B8-%D0%B2%D0%B5%D1%87%D0%B5%D1%80-news804553.html", "text": "Най-после вселенският патриарх Вартоломей се саморазкри на кого служи - на Бога или на мамона. След като реши да връчи указа за автокефалност на Украинската църква на Бъдни вечер. Защо избра този най-свят ден в християнството, за да увенчае разкола и да го манифестира пред целия свят?! На 6 януари, когато ще бъде връчен прословутият указ, е Бъдни вечер за по-голямата част от православния свят. В това число и за Украйна, и Русия, които са основните \"играчи\" в зловещия сценарий на Вартоломей. Истанбулецът Вартоломей окончателно забоде копие право в сърцето на православието. И с това се нареди сред обществото на най-големите грешници. От вартоломеевата постъпка ще пострада целият православен свят. \"Играчите\" няма да са само Русия и Украйна. Тепърва ще станем свидетели на скандали и страхове между отделните църкви. Кой коя страна да заеме, кой как да спаси вярата, крепила  ни повече от 2000 г.  Остава надеждата мъдростта да надделее. Украинският президент Петро Порошенко вчера тържествено влезе в Киев, за да празнува автокефалността. И камбаните на храма весело зазвъняха, сякаш царят е дошъл. Ако беше истински вярващ, каквато и война да води с Русия, нямаше да допусне омразата му да стане повод за разкол. Вартоломей да си отговаря за постъпките. Няма да го съдим. Има кой. Ясно е, че той е политик, а не религиозен водач. Но кой и как го допусна на този висок пост? Там е въпросът. И всичко се случва в момент, когато ислямският фундаментализъм настъпва в Европа и води война с християнския свят. Пореденият пример е Страсбург. Ще има и още. А ние се разделяме и се оставяме в ръцете на шепа хора, жадни за власт.  Дано само не се окаже в един момент, че сме изпуснали влака за спасението. Най-добре е православните отци да се обединят и да оставят истанбулеца да си стои сам в компанията на Порошенко. Сподели:", "date": "2018.12.16", "title": "Вартоломей се саморазкри чий слуга е - узаконява разкола в църквата на Бъдни вечер"}
{"url": "https://pik.bg/%D0%BF%D0%BE%D0%B7%D0%BE%D1%80-%D0%B2-%D1%81%D1%8A%D1%80%D1%86%D0%B5%D1%82%D0%BE-%D0%BD%D0%B0-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0-%D0%B3%D0%B5%D0%B9-%D0%B4%D1%80%D1%83%D0%B6%D0%B8%D0%BD%D0%BA%D0%B0%D1%82%D0%B0-%D0%BE%D1%82-%E2%80%9E%D1%81%D0%BC%D1%83%D1%87%D0%B8-%D1%81%D0%BE%D1%84%D0%B8%D1%8F%E2%80%9C-%D0%BB%D1%8A%D1%81%D0%BD%D0%B0-%D0%B1%D0%B5%D0%B7-%D0%B4%D1%80%D0%B5%D1%85%D0%B8-%D0%BF%D1%80%D0%B5%D0%B4-%D1%82%D1%83%D1%80%D0%B8%D1%81%D1%82%D0%B8%D1%82-news804554.html", "text": "Мераците на позорната столична гей дружинка „Спаси София”, по-известна като „Смучи София” заради поръчковите акции, да лапне столичната Централната баня лъснаха със скандален протест по халати. Под маската на флашмоб с участието уж на граждани вчера грантово платените активисти се появиха по халати в банята, настоявайки тя да бъде възстановена и да заработи с някогашното си предназначение. Както ПИК съобщи в момента тече обществено обсъждане в какво да бъдат реставривани части от сградата, в които някога е имало два минерални басейна. Мнозинството от столичани са доволни от намеренията помещенията да бъдат превърнати в зали за културни събития и да бъдат част от Музея на София, който се помещава в реставрираната част на старата баня. Аргумент срещу връщането на басейните е и, че минералните извори нямат достатъчно дебит да ги захранват и ще трябва да се допълват с чешмяна вода. Въпреки всички нормални аргументи обаче скандалната гей дружинка успя да предизвика същински панаир. Участниците в демонстрацията влезли в сградата като обикновени посетители на Музея, купили си билети, а вътре скандално се съблекли! За ужас на туристите и гостите на столицата се наметнали само с бели халати и започнали да се разхождат из музея. Не е ясно защо не са били арестувани за нарушаване на обществения ред, но акцията им е предизвикателство към общината и МВР и е трябвало да бъдат задържани, коментират възмутени граждани в социалните мрежи. Сред организаторите на позорната сцента са били именно от гей дружинката „Спаси София“, за която ПИК вече писа и разкри какви са дейностите и зависимостите от чужди грантове на активистите й ( ). Те не крият хомосексуалните си пристрастия и участват й в сдружение „Евролибераст“. Именно въпросните хора в последните дни активистите са се заели с позорната акция да изхвърлят от историческата за столицата сграда музея и настояват тя да бъде превърната пак в къпалня! За да не остане никакво съмнение какво седи зад мераците за къпане на обществени места, на 5 декември в ефира на БНТ бе прочетен апела на видния гей-активист и неосъществен политик Виктор Лилов за устройване в сградата на спа-център. Бе приведен и пример с прочута баня в центъра на Будапеща, за която в „Гугъл“ всеки бързо би открил, че е най-известното гей-сборище в цяла Централна Европа с легендарен нощен клуб, на пейките на който всяка вечер гейове от целия континент се отдават на страстни ласки. Такъв туризъм трябвал на София, заяви Лилов и обяви, че той бил редовен клиент на прочутия обект в Будапеща и се борел за такъв и у нас. Запознати с темата веднага си припомниха култовата роля на бившата Централна Баня за българските хомосексуалисти, описана в прочутата статия на доц. Михаил Груев „ Комунизъм и хомосексуализъм“, в която четем следното: „Според донесенията на ДС, през 1962 и 1963 г. част от артистите от Оперетата се опитали да „завоалират“ официалното си афиширане под формата на нещо, което в годините на прехода би било определено като „хепънинг“. Става дума за своеобразно шествие, което тръгвало от Централна баня и стигало до Горна баня. Участниците в него носели и кофа с вазелин. Накрая на шествието сядали без гащи, ядели гевреци и се навеждали да събират нарочно разпиляната наоколо леблебия, правейки си същевременно солени шеги. Ролята на кофата с вазелин като ритуален атрибут има важно значение в подкрепа на изложената вече хипотеза за трансформацията на Петльовден в нов тип „празненство“. В своя „Речник на българския жаргон“ Г. Армянов споменава екзонимите „вазелин“, „вазелинко“, „вазелинче“ като придобили популярност названия на хомосексуалистите именно в началото на 60-те години. В крайна сметка пред съда застават театрални и филмови дейци, служител в Главно управление на туризма, балетист от Концертна дирекция, теляк от Централна баня, журналист и др. Осъдените на 2 до 5 г. затвор са поставени при лек режим и работят в тухларните до Южния парк. Както свидетелства един от тях – В. Андреев, в духа на тогавашното разбиране на медицината, с тях са извършвани експерименти за „оправянето“ им чрез инжектиране на мъжки хормони. Един от обектите на този експеримент е транссексуалният балетист И. Иванов, по известен с артистичния си псевдоним Жанет. Както обобщава Андреев, след провала на хормоналния експеримент, един от обектите, върху които той е упражняван заявява: „За хомосексуализъм и комунизъм лек няма“ В духа на направените на процеса разкрития през следващите години в софийската Централна баня е окачено голямо табло със снимки на видни „лица с противоестествени прояви“ и текст, предупреждаващ гражданите да се пазят от тях . „По сведения на действащата през 70-те и 80-те години Специализирана група за борба с аморалните престъпления основните средища с национално значение за българските хомосексуалисти са Централна баня, както и тоалетните пред СУ, в Докторската градина и в градинката на ул. „В. Коларов“ (дн. „Солунска“) в София, Пловдивската гара, съблекалните на Варненския плаж, Хисарските и Красновските бани и др. Именно на тези и други места ДС улавя своите жертви понякога при доста унизителни за тях самите обстоятелства.“ Затова не е никак случайно, че култовата баня е обект на вниманието на Лилов и неговите съмишленици от „Смучи София”, които си припомнят славните дни от близкото минало и мечтаят за горещи изживявания по подобие на тези в прочутата баня в Будапеща. Скандално е обаче трябва ли гражданите на София да стават заложници на техните похотливи мераци, при това с искането да бъде изхвърлен музеят. Медията ни съобщи и как скандалният гей активист и неосъществен политик Виктор Лилов лъсна в перверзно селфи, на което демонстрира цялата си физика с най-неприличните подробности. Това става ясно от кадър, изпратен до ПИК след разкрития ни за щенията на Лилов и събратята му от гей дружинката \"Спаси София\", по-известна като \"Смучи София\" заради грантаджийските поръчки, които изпълняват срещу общината, да превърнат Централна баня в къпалня и гей сборище. Човек, който се снима сам чисто гол и си показва с гордост най-интимната анатомия, едва ли може да бъде възприеман като рупор на обществено мнение. От снимката, на която е показал члена си от ПИК от неудобство го прикрива, ясно личи доволството на Лилов от перверзията да лежи гол на плажа. Скандалната акция по халати насред Музея на София Любителят на голи селфита Виктор Лилов е един от босовете на \"Смучи София\" Сподели:", "date": "2018.12.16", "title": "Позор в сърцето на столицата: Гей дружинката от „Смучи София“ лъсна без дрехи пред туристите в Централна баня - грантовите активисти искат сградата да стане сборище за хомосексуалисти (СНИМКИ)"}
{"url": "https://pik.bg/%D1%86%D0%B2%D0%B5%D1%82%D0%B0%D0%BD-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%B2%D0%BB%D0%B8%D0%B7%D0%B0%D0%BD%D0%B5%D1%82%D0%BE-%D0%B2-%D1%88%D0%B5%D0%BD%D0%B3%D0%B5%D0%BD%D1%81%D0%BA%D0%BE%D1%82%D0%BE-%D0%BF%D1%80%D0%BE%D1%81%D1%82%D1%80%D0%B0%D0%BD%D1%81%D1%82%D0%B2%D0%BE-%D1%89%D0%B5-%D1%81%D1%82%D0%B0%D0%BD%D0%B5-%D0%BD%D0%B0-%D0%B4%D0%B2%D0%B0-%D0%B5%D1%82%D0%B0%D0%BF%D0%B0-%D0%BA%D0%B0%D1%82%D0%BE-%D0%BF%D1%8A%D1%80%D0%B2%D0%B0%D1%82%D0%B0-%D1%81%D1%82-news804563.html", "text": "Влизането в Шенгенското пространство ще стане на два етапа, като първата стъпка ще бъде само за въздушното пространство. Това каза председателят на ПГ на ГЕРБ и зам- председател на партията Цветан Цветанов в Банско, цитиран от радио „Фокус-Пирин”. По думите му има постоянна подкрепа за влизането на България и Румъния в Шенген. „Аз съм убеден, че ще се случи това, което е като прогноза в мандата на ЕК сега и ЕП, България да се включи в Шенгенското пространство – категоричен бе Цветанов. - Вероятно това влизане ще бъде на две стъпки. Първата стъпка ще бъде само за въздушното пространство на Шенген. Това ще бъде един достатъчно силен аргумент за усилията, които полага българското правителство, през всички години”. По думите му е много важно, че всички български евродепутати са застанали зад влизането в Шенген, защото винаги когато има подобни каузи се получава противопоставяне на национално ниво. Сподели:", "date": "2018.12.16", "title": "Цветан Цветанов: Влизането в Шенгенското пространство ще стане на два етапа, като първата стъпка ще бъде само за въздушното пространство"}
{"url": "https://pik.bg/%D1%81%D0%B5%D0%B4%D0%B5%D0%BC-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%BF%D1%80%D0%B8-%D0%B8%D0%BD%D1%86%D0%B8%D0%B4%D0%B5%D0%BD%D1%82-%D0%B2-%D0%BC%D0%B8%D0%BD%D0%B0-%D0%B2-%D1%8E%D0%B3%D0%BE%D0%B7%D0%B0%D0%BF%D0%B0%D0%B4%D0%BD%D0%B0%D1%82%D0%B0-%D1%87%D0%B0%D1%81%D1%82-%D0%BD%D0%B0-%D0%BA%D0%B8%D1%82%D0%B0%D0%B9-news804520.html", "text": "Седем миньори са загинали, други трима са ранени при инцидент във въглищна мина в Югозападен Китай, съобщава „Франс Прес”, цитирана от „Фокус”. Агенцията се позовава на китайските държавни медии. Инцидентът се е случил около 18:00 часа местно време в събота вечерта при скъсване на свързващ сегмент от кофата за издигане на изкопаните въглища на повърхността. Тя се е откъснала от тежестта си и е пропаднала в шахтата, по информация на агенция „Синхуа”. Тримата ранени миньори незабавно са настанени в болница. В момента се разследват причините за инцидента. Смъртните случаи при работа във въглищните мини в Китай са често срещани, тъй като мерките за безопасност са твърде слаби, въпреки усилията да се подобрят условията във въгледобивната промишленост. През октомври 21 миньори загинаха в източната провинция Шандун, след като скали вътре в мината се срутиха и блокираха работниците в тунела. Само един миньор бе спасен при този инцидент. Според китайското Национално управление за безопасност във въгледобива, през 2017 година смъртните случаи са били 375, с близо 29 процента по-малко от предишната 2016 година. Сподели:", "date": "2018.12.16", "title": "Седем загинали при инцидент в мина в югозападната част на Китай"}
{"url": "https://pik.bg/%D1%88%D0%BE%D0%BA-%D0%B2%D0%B0%D1%80%D1%82%D0%BE%D0%BB%D0%BE%D0%BC%D0%B5%D0%B9-%D0%B2%D1%80%D1%8A%D1%87%D0%B2%D0%B0-%D1%83%D0%BA%D0%B0%D0%B7%D0%B0-%D0%B7%D0%B0-%D0%B0%D0%B2%D1%82%D0%BE%D0%BA%D0%B5%D1%84%D0%B0%D0%BB%D0%B8%D1%8F-%D0%BD%D0%B0-%D1%83%D0%BA%D1%80%D0%B0%D0%B8%D0%BD%D1%81%D0%BA%D0%B0%D1%82%D0%B0-%D1%86%D1%8A%D1%80%D0%BA%D0%B2%D0%B0-%D0%BD%D0%B0-%D0%B1%D1%8A%D0%B4%D0%BD%D0%B8-%D0%B2%D0%B5%D1%87%D0%B5%D1%80-news804527.html", "text": "\"Патриаршията приветства успешното провеждане на обединителния събор в Украйна. Патриарх Вартоломей покани митрополит Епифаний (да посети Истанбул) на 6 януари, за да му връчи томоса за автокефалия\", заяви представител на патриаршията. Вселенският патриарх Вартоломей възнамерява да връчи томоса (указа) за автокефалия  на украинската църква на 6 януари, предаде ТАСС, като се позова на пресслужбата на Вселенската патриаршия. Тогава в Украйна и Русия е Бъдни вечер. Сподели:", "date": "2018.12.16", "title": "ШОК: Вартоломей връчва указа за автокефалия на украинската църква на Бъдни вечер"}
{"url": "https://pik.bg/%D1%81%D0%BD%D0%B5%D0%B6%D0%B5%D0%BD-%D0%B0%D0%B4-%D0%B2-%D0%B1%D0%BE%D1%81%D0%BD%D0%B0-%D0%BD%D0%B0%D0%B4-170-%D1%81%D0%B5%D0%BB%D0%B0-%D1%81%D0%B0-%D0%BE%D1%82%D0%BA%D1%8A%D1%81%D0%BD%D0%B0%D1%82%D0%B8-%D0%BE%D1%82-%D1%81%D0%B2%D0%B5%D1%82%D0%B0-%D0%B7%D0%B0%D1%80%D0%B0%D0%B4%D0%B8-%D0%B2%D0%B0%D0%BB%D0%B5%D0%B6%D0%B8%D1%82%D0%B5-news804460.html", "text": "Заради снега, който вали непрестанно вече два дни в района на босненския град Кониц, около 170 села в централна Босна и Херцеговина са откъснати от света, съобщава сараевският \"Дневни аваз\". Всички сили, с които разполага община Кониц, са на терена в опит да изчистят пътищата и да възстановят пътните връзки. Метеоролозите прогнозират спиране на снеговалежа утре. Сподели:", "date": "2018.12.16", "title": "СНЕЖЕН АД В БОСНА: Над 170 села са откъснати от света заради валежите"}
{"url": "https://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-11-%D0%B4%D1%83%D1%88%D0%B8-%D0%BF%D0%BE%D1%87%D0%B8%D0%BD%D0%B0%D1%85%D0%B0-90-%D1%81%D0%B0-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-%D0%B7%D0%B0%D1%80%D0%B0%D0%B4%D0%B8-%D1%85%D1%80%D0%B0%D0%BD%D0%B8%D1%82%D0%B5%D0%BB%D0%BD%D0%BE-%D0%BE%D1%82%D1%80%D0%B0%D0%B2%D1%8F%D0%BD%D0%B5-%D0%B2-%D0%B8%D0%BD%D0%B4%D0%B8%D0%B9%D1%81%D0%BA%D0%B8-%D1%85%D1%80%D0%B0%D0%BC-news804403.html", "text": "Единадесет души, сред които и две деца, починаха, а над 90 са в болница, след като са яли храна, предлагана в храм в южния индийски щат Карнатака, съобщи днес полицията, определяйки случилото се като вероятно масово хранително отравяне, предаде Ройтерс. Двама души са разпитвани във връзка със случая вчера, след като поклонници се разболяха след консумация на ориз с домати в хиндуистки храм. Много хора все още се лекуват от повръщане, диария и респираторни проблеми. Медиите в Индия съобщават, че предполагаемото хранително отравяне се дължи на пестициди, но полицията коментира, че е прекалено рано да се правят заключения за причините. Сподели:", "date": "2018.12.16", "title": "ТРАГЕДИЯ: 11 души починаха, 90 са в болница заради хранително отравяне в индийски храм"}
{"url": "https://pik.bg/%D1%80%D1%8A%D0%BA%D0%BE%D0%B2%D0%BE%D0%B4%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8%D1%82%D0%B5-%D0%B6%D0%B5%D0%BB%D0%B5%D0%B7%D0%BD%D0%B8%D1%86%D0%B8-%D1%81%D0%B5-%D1%81%D0%BF%D0%BE%D1%80%D0%B0%D0%B7%D1%83%D0%BC%D1%8F-%D1%81-%D0%BE%D1%81%D0%BD%D0%BE%D0%B2%D0%BD%D0%B8%D1%8F-%D0%BF%D1%80%D0%BE%D1%84%D1%81%D1%8A%D1%8E%D0%B7-news804409.html", "text": "От германския железопътен оператор \"Deutsche Bahn\" и основният му профсъюз заявиха, че са постигнали споразумение, след като стачки нарушиха движението на влаковете по-рано тази седмица, предава „Франс Прес”, цитирани от „Фокус”. Профсъюзът, който представлява повечето от 160 000 работещи в компанията, е постигнал 6.1% увеличение на заплатите като цяло - 3,5%, платими от юли 2019 г. и 2,6% от юли 2020 г. Синдикатът първоначално поиска 7,5% увеличение на заплатите, докато компанията предлагаше 5,1%, припомня агенцията. Служителите също ще получат еднократно плащане от 1 000 евро точно преди първата фаза на увеличението на заплатите, съобщиха от профсъюза. Сподели:", "date": "2018.12.16", "title": "Ръководството на германските железници се споразумя с основния профсъюз"}
{"url": "https://pik.bg/%D0%BD%D0%BE%D0%B2%D0%B0-%D1%81%D1%82%D1%80%D0%B0%D1%81%D1%82-%D0%B3%D0%B5%D1%80%D0%B8-%D0%BD%D0%B8%D0%BA%D0%BE%D0%BB-%D0%B3%D0%BE-%D0%BD%D0%B0%D0%BF%D1%80%D0%B0%D0%B2%D0%B8-%D0%BE%D1%82%D0%BD%D0%BE%D0%B2%D0%BE-%D1%81%D0%BD%D0%B8%D0%BC%D0%BA%D0%B0-news804505.html", "text": "Гери-Никол пак се върна в тату студиото, за да довърши започнатото. Певицата наскоро се похвали с първата си татуировка и дори зарадва хилядите си фенове със снимка на рисунката. Тогава Гери уточни, че татусът не е изцяло завършен и трябва да легне под иглата поне още веднъж. Близки до звездата разкриват, че тя била суперзарибена и обсъждала с татуистката си какво и къде още иска да си направи, пише столичен всекидневник. Сподели:", "date": "2018.12.16", "title": "НОВА СТРАСТ: Гери-Никол го направи отново (СНИМКА)"}
{"url": "https://pik.bg/%D0%B2-%D0%BA%D0%B8%D1%82%D0%B0%D0%B9-%D0%BD%D0%B0%D0%BA%D0%B0%D0%B7%D0%B0%D1%85%D0%B0-406-000-%D0%B7%D0%B0-%D0%BA%D0%BE%D1%80%D1%83%D0%BF%D1%86%D0%B8%D1%8F-%D1%81%D0%B0%D0%BC%D0%BE-%D0%B4%D0%BE-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-news804430.html", "text": "Китайският президент Си Цзинпин обяви \"съкрушителна победа\" в своята борба с корупцията в управляващата Китайска комунистическа партия (ККП). Той добави още, че битката за изкореняване на незаконните практики ще продължи, предаде Ройтерс, като се позова на държавните медии. Китайските органи за борба с корупцията са разгледали 464 000 случая и са наказали 406 000 човека през първите девет месеца на 2018 г. Според Си Цзинпин усилията за реформиране на голямата структура за борба с корупцията трябва да продължат, за да се модернизират системите за надзор на партийните членове и държавните служители. Сподели:", "date": "2018.12.16", "title": "В Китай наказаха 406 000 за корупция само до септември"}
{"url": "https://pik.bg/%D1%80%D0%B0%D0%B7%D0%BA%D1%80%D0%B8%D1%82%D0%B8-%D1%82%D0%B0%D0%B9%D0%BD%D0%B8-%D0%BF%D0%B5%D1%82-%D0%BD%D0%B5%D1%89%D0%B0-%D0%BA%D0%BE%D0%B8%D1%82%D0%BE-%D0%B6%D0%B5%D0%BD%D0%B8%D1%82%D0%B5-%D0%BD%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BF%D1%80%D0%B0%D0%B2%D1%8F%D1%82-%D1%81%D0%BB%D0%B5%D0%B4-%D1%81%D0%B5%D0%BA%D1%81-news804094.html", "text": "оргазъм По време на секс бактериите по-лесно могат да проникнат в пикочния мехур, което може да доведе до различни неприятни инфекции. Така че следвайте стриктното правило за посещение на тоалетната и пишкане в рамките на един час след секс. Не забравяйте, че трябва да се подсушавате отпред назад, за да избегнете разпространението на фекални бактерии от ануса към вагината. Благодарение на подуването и микро ожулванията по време на секс, вагиналната кожа става особено податлива на инфекции. Едно от забранените неща, които не трябва да правите след секс, е измиването със сапун. И макар че много хора си мислят, че то е полезно, всъщност може да се окаже точно обратното. Сапунът след секс може да ви докара не само алергична реакция, но и да доведе до вагинално дразнение и сухота, тъй като след секс кожата реагира различно на химикалите в сапуна. Вагината е самопочистващ се орган и трябва да я третирате много внимателно. Ако след секс искате да си вземете душ, използвайте само вода за зоната на интимните ви части. Памучното бельо е подходящо, тъй като е дишащо, но изкуствената коприна или полиестерът са напълно неподходящи за времето след секс. Ето защо не си позволявайте да заспивате със своето секси бельо, след като сте се забавлявали в леглото. Обяснението е просто - синтетичното бельо задържа влагата и рискувате да се сдобиете с гъбична инфекция, ако заспите с подобно бельо, след като сте правили секс. Най-добре заложете на памучно бельо, а за най-смелите от вас – спете напълно голи. След бурния секс една релаксираща гореща вана в компанията на любимия човек не звучи никак зле. Всъщност обаче това е много лоша идея, която може да ви създаде здравословни проблеми. Набъбването на вулвата в отговор на сексуалната стимулация увеличава шанса от инфекции, тъй като се разкрива отвора на вагината. Горещата вана само може да влоши положението и да ви направи по-податливи на атаката на различни бактерии. Освен това продължителното излагане на водна среда намалява ефективността на антимикробната бариера на кожата. Ако сте чувствителни към химикали като алкохол, глицерин, аромати и някои масла, то не трябва да се почиствате след секс с мокри кърпички, защото те могат да предизвикат дразнене. Признаците включват зачервяване, сърбеж, подуване и изнеженост на кожата. Както вече споменахме – най-добрият начин да почистите интимните си части след секс е само с топла вода. Друг вариант е да смесите 1 чаена лъжица оцет с 1 литър вода, и да се измиете с тази течност. Оцетът е нежно почистващо средство и спомага за поддържането на естествената киселинност на кожата. Сексът е едно от най-приятните неща, които могат да се случат на човек и едва ли има някой, който иска да затормозява мозъка си с разни мисли и правила точно, след като е получил феноменален . Дори и в тези блажени моменти обаче трябва да разсъждавате трезво – освен ако не искате да си докарате някой проблем. По време на секс вагиналната тъкан се навлажнява, уголемява и е подложена на различни видове натиск и допир, ето защо след полов акт начинът, по който тази тъкан реагира на околната среда, се променя. На първо място – дамите стават много по-уязвими на инфекции, отколкото обикновено. Сподели:", "date": "2018.12.16", "title": "РАЗКРИТИ ТАЙНИ: Пет неща, които жените не трябва да правят след секс"}
{"url": "https://pik.bg/%D0%B2%D0%BE%D0%B9%D0%BD%D0%B0-%D1%85%D1%80%D0%B8%D1%81%D1%82%D0%B8%D0%BD%D0%B0-%D0%B2%D0%B8%D1%82%D0%B0%D0%BD%D0%BE%D0%B2%D0%B0-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F%D1%82%D0%B0-%D1%81%D0%B8-%D1%81-%D0%B1%D0%BB%D0%B0%D0%B3%D0%BE-%D0%B4%D0%B6%D0%B8%D0%B7%D1%8A%D1%81%D0%B0---%D0%B2%D0%B8%D0%B6%D0%B4%D0%B0-%D0%BB%D0%B8-%D0%B4%D0%B5%D1%86%D0%B0%D1%82%D0%B0-%D1%81%D0%B8-%D0%B8-news804411.html", "text": "Истинска война се заформи между Благой Георгиев и бившата му съпруга Христина Витанова за двете им деца Йоана и Давид. В \"Биг Брадър\" бившият национал и новата му приятелка Златка Райкова създадоха впечатление, че таткото не може да вижда наследниците си, тъй като майка им ги насъсква срещу него. Самата Христина обаче е на друго мнение. \"Благой вижда децата винаги когато пожелае. Дори в момента са при него. Той е техен баща и има право да ги вижда. Изобщо не е вярно, че ги спирам\", коментира ситуацията Витанова пред столичен ежедневник. Припомняме, че по време на мисията, в която близките на съквартирантите им се обаждаха в Къщата, с Благо се свърза майка му, а той очакваше да чуе децата си. \"Казах ти, че няма да ми даде децата. Сега само да изляза, направо ще й изкъртя муцуната\", изцепи се Благой. За да не остане по-назад, Райкова също нападна Хриси: \"Не са дали децата, това е станало... Никога няма да ти ги даде. Тя е такова зло, че...\", изсъска плеймейтката. \"Интелигентните и възпитани хора могат сами да си направят заключенията от това как един човек пред цяла България казва, че ще разбива лицето на майката на двете си деца. А със Златка лично не се познаваме. И не знам как, без да ме познава, преценява какъв човек съм. Била е повлияна от Благой вероятно, така си го обяснявам. Но аз съм широкоскроен човек и ще подмина темата. С Благой сме разделени вече пет години. Да, имаме деца и ще бъдем свързани с тях, но не желая по никакъв начин да бъда намесвана в неговия личен живот\", допълни дипломатично Христина Витанова. В минали години бившата гимнастичка е пускала децата си при Есмер в Русия. Тогава нямаше проблем малчуганите да пътуват зад граница при баща си. Витанова дори даде зелена светлина на отрочетата да отидат на почивка с бременната тогава рускиня и баща им, спомнят си по-паметливи техни познати и допълват, че дори е можела да не го прави, след като Благой забремени и Есмер и тя му роди момче. Сподели:", "date": "2018.12.16", "title": "ВОЙНА! Христина Витанова проговори за отношенията си с Благо Джизъса - вижда ли децата си и защо Златка Райкова напада бившата грация?"}
{"url": "https://pik.bg/%D1%88%D0%B5%D1%84%D0%BA%D0%B0%D1%82%D0%B0-%D0%BD%D0%B0-%D0%BA%D1%80%D1%8A%D0%B3%D0%B0-%D0%B0%D1%81%D0%BF%D0%B5%D0%BA%D1%82%D0%BE-%D0%B0%D0%BD%D0%B4%D1%80%D0%BE%D0%BB%D0%BE%D0%B2%D0%B0-%D0%B3%D0%BD%D0%B5%D0%B2%D0%BD%D0%BE-%D1%80%D0%B0%D0%B4%D0%B5%D0%B2%D0%B0-%D1%83%D0%BD%D0%B8%D1%89%D0%BE%D0%B6%D0%B8-%D1%80%D0%B0%D0%B4%D0%B5%D0%B2-%D1%81-%D1%82%D0%BE%D0%B2%D0%B0-%D0%B8%D0%BD%D1%82%D0%B5%D1%80%D0%B2%D1%8E-%D1%82%D0%B0%D0%BA%D0%BE%D0%B2%D0%B0-%D0%B4%D1%8A%D0%BD%D0%BE--news804550.html", "text": "...\"Шокиращо е, защото виждаме истината за съпругата. Става дума за това каква личност обитава тази висока институция...Чак такова нещо не съм виждала. Това интервю унищожи напълно президента. Култовата фраза е \"крадат ми мъжа\". Но то имаше толкова много стряскащи неща, че...\"Цигани ме учеха на кючек, но една циганка ми каза: \"Не ставаш за тая работа\". Умишлено не коментирам подробно, защото е такова дъно, че няма накъде повече. Радева унищожи Радев с това интервю, но падението бе започнало отдавна. На Радева някой трябва да й забрани да говори в публичното пространство. Защото е унизително да виждаме КОЙ всъщност е в президентството. Досега не сме имали чак такава излагация...\" Сподели:", "date": "2018.12.16", "title": "Шефката на кръга \"Аспекто\" Андролова гневно: Радева унищожи Радев с това интервю. Такова дъно, че няма накъде повече!"}
{"url": "https://pik.bg/%D0%B4%D0%B5-%D0%BD%D0%B8%D1%80%D0%BE-%D0%B2%D0%B4%D1%8A%D1%85%D0%BD%D0%BE%D0%B2%D0%B8%D0%BB-%D0%B1%D1%80%D0%B0%D0%B4%D0%BB%D0%B8-%D0%BA%D1%83%D0%BF%D1%8A%D1%80-%D0%B4%D0%B0-%D1%81%D1%82%D0%B0%D0%BD%D0%B5-%D1%80%D0%B5%D0%B6%D0%B8%D1%81%D1%8C%D0%BE%D1%80-news804428.html", "text": "Брадли Купър разкри, че Робърт де Ниро го окуражил да направи първите си стъпки като режисьор, съобщи Контактмюзик. Четиридесет и три годишният актьор Купър застана за пръв път зад камерата по-рано тази година, за да заснеме римейк на филма \"Роди се звезда\". Брадли поясни пред Холивуд рипортър, че за преминаването му от актьорството към режисурата допринесъл Де Ниро. По време на подготовката за филмовата продукция \"Високо напрежение\" Купър за пръв път се заел с подбиране на актьорски състав, макар че се ангажирал като изпълнителен продуцент, а не като режисьор. Тогава се срещнал с Де Ниро в хотелска стая с надеждата да го убеди да се снима във филма. \"Когато Де Ниро каза \"Да\", бях смаян, защото той е моят кумир\", разказа Купър. След това Де Ниро го подтикнал да опита силите си като режисьор. Във \"Високо напрежение\" двамата си партнират като актьори. През септември Брадли обаче довери, че режисьорският му дебют бил рискован и че възлагал големи надежди на Лейди Гага, която му партнира в \"Роди се звезда\". \"Двамата знаехме още от самото начало, че ще разчитаме много един на друг\", отбеляза той. Сподели:", "date": "2018.12.16", "title": "Де Ниро вдъхновил Брадли Купър да стане режисьор"}
{"url": "https://pik.bg/%D0%B2%D1%8A%D1%82%D1%80%D0%B5%D1%88%D0%BD%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D1%81%D0%B0%D1%89-%D0%BF%D0%BE%D0%B4%D0%B0%D0%B2%D0%B0-%D0%BE%D1%81%D1%82%D0%B0%D0%B2%D0%BA%D0%B0-news804463.html", "text": "Вътрешният министър на САЩ Райън Зинке ще подаде оставка в края на годината. Това обяви президентът на САЩ Доналд Тръмп в профила си в \"Туитър\". Тръмп също така посочи, че администрацията ще обяви нов вътрешен министър през следващата седмица. Зинке беше част от американското правителство в продължение на почти две години. \"Министърът на вътрешните работи Райън Зинке ще напусне администрацията в края на годината, след като работи в продължение на почти две години. Райън постигна много по време на мандата си и искам да му благодаря за службата за нашата страна... Администрацията на Тръмп ще обяви новия министър на вътрешните работи през следващата седмица\", уточни Тръмп. Зинке е поредният напускащ висш член на администрацията на Тръмп, след като началникът на кабинета на Белия дом Джон Кели обяви, че се оттегля в края на годината от поста. Кели ще бъде заменен от Мик Мълвейни, който ще заеме поста в началото на 2019 г. Сподели:", "date": "2018.12.16", "title": "Вътрешният министър на САЩ подава оставка"}
{"url": "https://pik.bg/%D1%83%D1%87%D1%80%D0%B5%D0%B4%D1%8F%D0%B2%D0%B0%D1%82-%D0%BD%D0%BE%D0%B2%D0%B0-%D0%BF%D0%B0%D1%80%D1%82%D0%B8%D1%8F-%D0%BD%D0%B0-%D1%86%D0%B8%D0%B3%D0%B0%D0%BD%D0%B8%D1%82%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-news804450.html", "text": "В началото на следващата година у нас ще се появи нова циганска партия. Тя ще се казва \"Европейска народна партия - България\". Неин лидер е бившият треньор по бокс Пламен Александров. \"Партията не е ромска - ние обединяваме роми, българи и турци. Тя е европейска народна партия, но че имаме и роми при нас не означава, че е ромска партия. Ние работим за народа, искаме да направим нещо за България\", увери Александров пред Би Ти Ви. По думите му новата формация ще се фокусира върху това да образова циганите и да изкара циганчетата от училищата в гетата, за да може те да учат заедно с връстниците си от български произход. \"Иначе няма да има интеграция\", изтъкна Александров. От партията обещават и 10 нови линейки от Италия, които да бъдат предоставени на населените места с нужда от такива. Лидерът на \"Европейска народна партия - България\" подчерта, че със собствения си пример ще подтикне циганите да плащат данъци и сметки. \"Те искат да плащат, но нямат собственост\", добави Александров. Сподели:", "date": "2018.12.16", "title": "Учредяват нова партия на циганите в България"}
{"url": "https://pik.bg/%D0%BC%D0%BE%D0%B4%D0%BD%D0%B0-%D0%BF%D0%BE%D0%BB%D0%B8%D1%86%D0%B8%D1%8F-%D0%B5%D0%B2%D0%B3%D0%B5%D0%BD%D0%B8-%D0%BC%D0%B8%D0%BD%D1%87%D0%B5%D0%B2-%D1%81%D1%8A%D1%81%D0%B8%D0%BF%D0%B0-%D1%81%D1%82%D0%B0%D0%B9%D0%BB%D0%B8%D0%BD%D0%B3%D0%B0-%D0%BD%D0%B0-%D0%BC%D0%B0%D1%80%D0%B8%D1%8F-%D0%B8%D0%BB%D0%B8%D0%B5%D0%B2%D0%B0-%D0%BF%D1%80%D0%B8%D0%BB%D0%B8%D1%87%D0%B0-%D0%BD%D0%B0-%D1%80%D0%B0%D0%BD%D0%BD%D0%B0%D1%82%D0%B0-%D0%BB%D0%B5%D0%BF%D0%B0-%D0%B1%D1%80%D0%B5%D0%BD%D0%B0-news804415.html", "text": "Пиар експертът и моден капацитет Евгени Минчев съсипа стайлинга на певицата Мария Илиева. \"Колкото повече я харесвам, толкова повече съм разочарован от стила й\", коментира облеклото й лордът. Той направи коментар за една от последните визии на Илиева. \"Във всичко облечено тук съзирам жалба за младост или ответна реакция от това, че Наско спечели Брадъра. Илиева поднася една неуместна пола грейка, грееща над скромно балконче-чорапогащник и ботуши с височината на кулите в Ню Йорк. Над поличката стил ранна Лепа Брена се развива неустановена цветна наличност - гроздобер от презряло грозде, естетическа шира, от която получавам махмурлук. Прическата е като да търсиш фиба в копа сено. Има още много Мария да копае в модно отношение, но вярвам, че това ще се случи и ще ни изненада приятно\", коментира Минчев пред \"Телеграф\". Сподели:", "date": "2018.12.16", "title": "МОДНА ПОЛИЦИЯ: Евгени Минчев съсипа стайлинга на Мария Илиева: Прилича на ранната Лепа Брена (СНИМКА)"}
{"url": "https://pik.bg/%D1%83%D0%BD%D0%B8%D0%BA%D0%B0%D0%BB%D0%B5%D0%BD-%D1%81%D0%BB%D1%83%D1%87%D0%B0%D0%B9-%D1%82%D1%83%D1%80%D0%BA%D0%B8%D0%BD%D1%8F-%D1%80%D0%BE%D0%B4%D0%B8-%D0%B1%D0%BB%D0%B8%D0%B7%D0%BD%D0%B0%D1%86%D0%B8-%D0%BE%D1%82-%D0%B4%D0%B2%D0%B0%D0%BC%D0%B0-%D0%B1%D0%B0%D1%89%D0%B8-%D1%81%D1%8A%D0%B4%D1%8A%D1%82-%D0%B8-%D0%B7%D0%B0%D0%B1%D1%80%D0%B0%D0%BD%D0%B8-%D0%B4%D0%B0-%D0%B2%D0%B8%D0%B6%D0%B4%D0%B0-%D1%81%D0%B8%D0%BD%D0%BE%D0%B2%D0%B5%D1%82%D0%B5-%D1%81%D0%B8-news804476.html", "text": "Съпругът и семейството на родителите ѝ се отказаха от туркиня, а съд й забрани да вижда синовете си. Това наказание бе наложено в Турция на жена, която има близнаци от различни бащи. Това станало ясно, когато момченцата навършили три годинки. Баща им не можел да приеме факта, че един от синовете изобщо не приличал на него или на роднините на жена му. Той настоял за ДНК тест, който потвърдил, че само един от двамата му синове е негово биологично дете. Суперфетацията е сравнително ново явление. До неотдавна никой не можеше да си представи, че оплождането на втора яйцеклетка е възможно след забременяване на жената, пише fakti.bg. Но при либерализирането на сексуалните нрави подобни случаи зачестиха. Сподели:", "date": "2018.12.16", "title": "УНИКАЛЕН СЛУЧАЙ: Туркиня роди близнаци от двама бащи, съдът и забрани да вижда синовете си"}
{"url": "https://pik.bg/%D1%80%D0%B5%D0%B0%D0%BA%D1%86%D0%B8%D1%8F-%D0%B8%D0%B7%D1%80%D0%B0%D0%B5%D0%BB-%D1%80%D0%B0%D0%B7%D0%BE%D1%87%D0%B0%D1%80%D0%BE%D0%B2%D0%B0%D0%BD-%D0%BE%D1%82-%D1%80%D0%B5%D1%88%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B0%D0%B2%D1%81%D1%82%D1%80%D0%B0%D0%BB%D0%B8%D1%8F-%D0%B7%D0%B0-%D0%B9%D0%B5%D1%80%D1%83%D1%81%D0%B0%D0%BB%D0%B8%D0%BC-news804477.html", "text": "Разочарование от решението на Австралия за Йерусалим изрази Израел. Това е съобщил за местни медии източник от военното министерство. Властите са очаквали повече от Канбера - не само Западен, но и целия Йерусалим за столица на Израел. Израелското външно министерство разпространи резервирано съобщение след последните новини от Австралия. За Тел Авив признаването на Западен Йерусалим е \"стъпка в правилната посока\", също така се изказва благодарност за австралийската позиция относно Иран. Генералният директор на външното министерство бивш израелски посланик в Австралия Ювал Ротем приветства решението и припомни колко важна е връзката на евреите по света в Йерусалим. Припомняме, че премиерът на Австралия Скот Морисън потвърди по-рано днес, че неговото правителство ще признае Западен Йерусалим като столица на Израел. Засега обаче австралийското посолството няма да бъде преместено от Тел Авив, това няма да стане, докато не бъде сключено мирно споразумение, уточни Морисън. Австралия признава и претенциите на палестинците да имат своя държава със столица Източен Йерусалим. Това решение обаче бе критикувано от опозицията в Австралия. Според лейбъристите Морисън поставя своя интерес над националния и така страната губи. Сподели:", "date": "2018.12.16", "title": "РЕАКЦИЯ: Израел разочарован от решението на Австралия за Йерусалим"}
{"url": "https://pik.bg/%D0%B2%D0%B0%D1%80%D0%BD%D0%B5%D0%BD%D1%86%D0%B8-%D1%81%D0%BA%D0%BE%D1%87%D0%B8%D1%85%D0%B0-%D1%81%D1%80%D0%B5%D1%89%D1%83-%D1%81%D1%82%D1%80%D0%BE%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B2%D0%B8%D1%81%D0%BE%D0%BA%D0%B0-%D1%81%D0%B3%D1%80%D0%B0%D0%B4%D0%B0-%D0%B2-%D1%86%D0%B5%D0%BD%D1%82%D1%8A%D1%80%D0%B0-news804454.html", "text": "Граждани във Варна протестираха срещу изграждането на висока сграда в идеалния център на града. По проект 18-етажната сграда трябва да бъде построена до входа на Морската градина. Недоволните жители на морския град поискаха общината да наложи мораториум върху високото строителство в центъра, съобщава Би Ти Ви. \"Да се ограничи високото строителство в идеалния център на Варна и да се даде възможност на гражданите да живеят в една по-добра, здрава градска среда с повече междублокови пространства, паркинги, зелени зони\", настоя Николай Танчев. Бъдещата сграда трябва да се издигне на мястото на емблематичен хотел в града, като има подробен устройствен план, одобрен още през 2007 г. Главният архитект на Варна обяви, че построяването на сградата зависи само от волята на собствениците. Според него в едно подобно строителство няма почти нищо притеснително. \"Историята е концентрирала високите сгради покрай бул. \"Сливница\". Аз лично предпочитам да не са разпилени из целия град, а да са концентрирани на едно място. По-скоро ме притеснява самата архитектура каква ще бъде. Аз винаги настоявам, когато има пунктови сгради или т.нар. високи сгради, това да се случва с конкурс, за да се намери най-доброто решение\", коментира Виктор Бузев, гл. архитект на Варна. Сподели:", "date": "2018.12.16", "title": "Варненци скочиха срещу строителството на висока сграда в центъра"}
{"url": "https://pik.bg/%D0%B4%D0%B0%D1%80%D0%B5%D0%BD%D0%B8%D0%B5-%D1%89%D0%B5-%D0%B7%D0%B0%D1%80%D0%B0%D0%B4%D0%B2%D0%B0-%D0%BF%D0%B5%D0%BD%D1%81%D0%B8%D0%BE%D0%BD%D0%B5%D1%80%D0%B8%D1%82%D0%B5-%D0%B2-%D0%BC%D0%B5%D0%B7%D0%B4%D1%80%D0%B5%D0%BD%D1%81%D0%BA%D0%BE-%D0%BF%D1%80%D0%B5%D0%B4%D0%B8-%D0%BA%D0%BE%D0%BB%D0%B5%D0%B4%D0%B0-news804421.html", "text": "Хранителни продукти за възрастни и самотни хора дариха чрез Фондация „Проект Северозапад“  служители на две компании, съобщава „Конкурент”. Храната ще се разпредели от Домашния социален патронаж в Мездра. Хранителните пакети съдържат продукти от първа необходимост, опаковани или вакуумирани за по-дълга трайност. С дарената храна ще се оформят 13 хранителни пакета за потребители на услугата „Помощ в дома“ от селата Лютиброд и Игнатица, която Фондацията предлага в региона. През зимата на 2017, както и през настоящата 2018 година, обучен персонал от фондацията се грижи за възрастни хора в няколко села. Пакети ще има и за хората от старческия дом, за кухнята на общинския социален патронаж, както и за наскоро осиротяло семейство от с. Лютиброд. Седем  деца, на възраст от 2 до 13 години, са останали сираци, след като бащата починал преди месец. За тях се грижи само майка им. Освен храната, една от компаниите осигурява и средства за заплащане на домашните помощници, грижещи се за възрастните хора през зимните месеци в селата Игнатица и Лютиброд. Вече трета година Фондация „Проект Северозапад“ и община Мездра подпомагат крайно нуждаещи се. Дарителската акция не е „доброто, което идва по Коледа“, а поредна целенасочена  инициатива в помощ на възрастните самотни хора от общината. Сподели:", "date": "2018.12.16", "title": "Дарение ще зарадва пенсионерите в Мездренско преди Коледа"}
{"url": "https://pik.bg/%D1%81%D0%BF%D0%B8%D1%80%D0%B0%D1%82-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%BF%D0%BE-%D0%BF%D1%8A%D1%82%D1%8F-%D1%81%D0%B2%D0%BE%D0%B3%D0%B5-%D0%BD%D0%BE%D0%B2%D0%B8-%D0%B8%D1%81%D0%BA%D1%8A%D1%80-%D0%B2-%D0%BF%D0%BE%D0%BD%D0%B5%D0%B4%D0%B5%D0%BB%D0%BD%D0%B8%D0%BA-news804458.html", "text": "Във връзка с планиран на 17 декември /понеделник/ допълнителен оглед на местопроизшествието, станало на пътя Своге-Нови Искър, и извършване на геодезически измервания, се налага временно спиране на движението на моторни превозни средства в участъка. Според предварителната информация огледът ще започне в 11.00 часа, а прогнозният срок за приключване е 13.00 часа, съобщиха от пресцентъра на МВР. През този интервал от време екипи на пътна полиция ще пренасочват движението през следните обходни маршрути: Тежкотоварните автомобили и автобусите в посока северна България ще преминават през АМ „Хемус“ От София към Своге: по път II-81 /София- Костинброд/, път III-164 /Своге- Бучин проход/ Посока София: всички товарни автомобили над 12 тона не преминават през Искърското дефиле, а се отклоняват по път I-1 при с. Ребърково посока Ботевград. Автобусите от Враца към София се движат по път I-1 до Ботевград и се качват на АМ „Хемус“ От София към Враца: транзитното движение в посока Своге през път I-1 Мездра- Ботевград- София се забранява за автомобили над 12 тона; автобусите могат да преминават по АМ „Хемус“ в посока София. Лекотоварното движение до Своге ще се осъществява по път II-16, след което преминава по път III-164 /Своге- Искрец- Бучин проход- Костинброд- София/ Локалното движение ще е на пропускателен режим от екипи на РУ- Мездра при с. Ребърково. Сподели:", "date": "2018.12.16", "title": "Спират движението по пътя Своге-Нови Искър в понеделник"}
{"url": "https://pik.bg/%D1%87%D0%B5%D1%82%D0%B8%D1%80%D0%B8%D0%BC%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%BF%D1%80%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BD%D0%B0-%D0%BC%D0%B5%D0%B4%D0%B8%D1%86%D0%B8%D0%BD%D1%81%D0%BA%D0%B8-%D1%85%D0%B5%D0%BB%D0%B8%D0%BA%D0%BE%D0%BF%D1%82%D0%B5%D1%80-%D0%B2-%D0%BF%D0%BE%D1%80%D1%82%D1%83%D0%B3%D0%B0%D0%BB%D0%B8%D1%8F-news804518.html", "text": "Четирима души са загинали при катастрофа на медицински хеликоптер в Португалия, съобщава „Известия”. Изданиетои се позовава на данни от Националния институт за спешна помощ на страната. И четирите жертви са били на борда на хеликоптера по време на инцидента. Хеликоптер Agusta A109S се разби заради неблагоприятни метеорологични условия в Сера де Пиаш, община Валонга. Веднага след като стана ясно за инцидента стартира спасителна операция. „Изчезналият хеликоптер бе открит около 01:30 часа местно време (б.р. 03:30 часа българско време) в Сера де Пиаш, община Валонга, четирима души са загинали”, се посочва в официалното съобщение за трагедията. Причините за случилото се разследват. В късните часове на 15 декември хеликоптерът е доставил 76-годишна жена със сърдечен пристъп в една от болниците в Порто. По обратния си път хеликоптерът изчезна. На борда на машината е имало двама пилоти, лекар и медицинска сестра. Сподели:", "date": "2018.12.16", "title": "Четирима загинали при катастрофа на медицински хеликоптер в Португалия"}
{"url": "https://pik.bg/%D0%BC%D1%80%D0%B0%D1%87%D0%BD%D0%B0-%D0%BD%D0%B5%D0%B4%D0%B5%D0%BB%D1%8F-%D0%BB%D0%BE%D1%88%D0%BE%D1%82%D0%BE-%D0%B2%D1%80%D0%B5%D0%BC%D0%B5-%D0%BE%D1%81%D1%82%D0%B0%D0%B2%D0%B0---%D1%89%D0%B5-%D0%B2%D0%B0%D0%BB%D0%B8-%D0%B4%D1%8A%D0%B6%D0%B4-%D0%B8-%D1%81%D0%BD%D1%8F%D0%B3-%D0%BA%D0%B0%D1%80%D1%82%D0%B0-news804487.html", "text": "И през следващото денонощие ще се задържи предимно облачно с валежи от дъжд, в Северозападна и високите полета на Западна България – от сняг. Вятърът постепенно ще се ориентира от запад, най-късно в Източна България, където през деня все още ще е от изток-югоизток – слаб до умерен. Температурите в Северозападна България ще са почти без дневен ход – около 0°; в останалите райони минималните ще са между 1° и 6°, по морския бряг до 8-9°, а максималните - между 5° и 10°, на места в югоизточните райони и по-високи. Над планините ще бъде облачно с превалявания от сняг, в масивите от Източна България – от дъжд. Ще духа умерен и силен юг-югозападен вятър, който привечер ще започне да се ориентира от запад-северозапад и ще отслабне. Максимална температура на височина 1200 метра – около 5°, на 2000 метра – около минус 1°. Над Черноморието ще бъде облачно с предимно слаби валежи от дъжд. Ще духа слаб до умерен източен вятър. Максимални температури между 9° и 12°. Температурата на морската вода е 8-9°. Вълнението на морето ще е 3-4 бала. На 16.12.2018 слънцето ще изгрее в 07:50 часа и ще залезе в 16:54 часа. Продължителност на деня 09:04 часа. На 16.12.2018 луната ще изгрее в 13:23 часа и ще залезе в 00:34 часа. Осветеност на диска в 0h UT 55 %. Фаза на луната: след първа четвърт преди пълнолуние. Сподели:", "date": "2018.12.16", "title": "МРАЧНА НЕДЕЛЯ: Лошото време остава - ще вали дъжд и сняг (КАРТА)"}
{"url": "https://pik.bg/%D0%BE%D1%81%D1%8A%D0%B4%D0%B8%D1%85%D0%B0-%D0%B0%D0%BF%D0%B8-%D0%B7%D0%B0-%D0%BD%D0%B0%D0%B4-9-%D0%B1%D0%BE%D0%BD%D0%B0-%D0%B7%D0%B0%D1%80%D0%B0%D0%B4%D0%B8-%D0%B0%D0%BA%D0%B2%D0%B0%D0%BF%D0%BB%D0%B0%D0%BD%D0%B8%D0%BD%D0%B3-news804479.html", "text": "Застрахователна компания осъди Агенция „Пътна инфраструктура“ да й заплати 9 267 лв. заради настъпила катастрофа в наводнен участък от магастрала „Хемус“. Магистрати признават, че ефектът аквапланинг е станал по вина на Агенцията, но отчитат и съпричиняването от страна на шофьора. От сумата 6 027 лв. са щети по колата със застраховка „каско“, останалото са лихви и деловодни разноски. Решението на Окръжния съд в Шумен от тази седмица е окончателно, предава \"Труд\". Инцидентът на „Хемус“ в района на Провадия станал на 31 май 2013 г., когато „Ауди А3“ на голям хипермаркет самокатастрофирало в участък със събрала се вода. Щетата била тотална и застрахователят изплатил 12 054 лв. обезщетение. Поканил АПИ да му възстанови средствата, но плащане не последвало. Така се стигнало до съдебното дело, на което от АПИ претендирали, че шофьорът е карал с несъобразена скорост и с износени гуми и претенцията трябва да бъде отхвърлена или да се отчете съпричиняване. Експретизи са потвърдили, че и четирите гуми на автомобила са били с дълбочина на протектора под изискванията на Закона за движение по пътищата. „Скоростта и износеността на гумите са повишили риска от настъпване на ПТП и предотвратяването му е станало невъзможно“, констатира съда. Но отчита, че основната причина за ПТП-то е пълна или частична загуба на сцепление на гумата с платното от наличието на воден слой. Причината за него пък, е неподдържане на пътната настилка и отводнителните съоръжения в изправност, което е грижа на служителите на АПИ. „Бездействието на ответника е в пряка причинна връзка с настъпилия вредоносен резултат и ответникът следва да обезщети причинените от това бездействие вреди. Без значение кое е конкретното длъжностно лице, което е бездействало, тъй като ответната агенция е отговорна за вредите, които са причинени от нейни служители и в случаите, когато не е установено от кои служители конкретно са причинени вредите“, уточняват магистратите. Сподели:", "date": "2018.12.16", "title": "Осъдиха АПИ за над 9 бона заради аквапланинг"}
{"url": "https://pik.bg/%D1%83%D1%87%D0%B5%D0%BD%D0%B8-%D1%80%D0%B0%D0%B7%D0%BA%D1%80%D0%B8%D1%85%D0%B0-%D0%BA%D0%B0%D0%BA-%D1%89%D0%B5-%D1%81%D0%B5-%D0%BF%D0%BE%D0%B2%D0%B8%D1%88%D0%B8-%D1%83%D1%81%D0%BF%D0%B5%D0%B2%D0%B0%D0%B5%D0%BC%D0%BE%D1%81%D1%82%D1%82%D0%B0-%D0%BD%D0%B0-%D1%83%D1%87%D0%B5%D0%BD%D0%B8%D1%86%D0%B8%D1%82%D0%B5-news804500.html", "text": "Хроничното недоспиване заради ранното начало на учебните занятия влияе върху психиката на подрастващите, съобщава сп. \"Сайънс адвансис\". Учени под ръководството на Орасио де ла Иглесия от Вашингтонския университет установиха, че пренасянето на учебните занятия за по-късен начален час повишава успеваемостта на учащите се и влияе върху качеството на съня им. През 2017 г. онези, чиито занятия започвали по-късно, спели с 34 минути по-дълго в денонощието, чувствали се по-бодри и успеваемостта им в училище била с 5 процента по-висока. Закъсненията им и пропуските в обучението им намалели. Специалистите смятат, че ако учебните занятия са с още по-късен начален час, това ще донесе повече ползи на учениците. Сподели:", "date": "2018.12.16", "title": "Учени разкриха как ще се повиши успеваемостта на учениците"}
{"url": "https://pik.bg/%D1%82%D1%83%D1%80%D1%86%D0%B8%D1%8F-%D1%81%D0%BF%D0%B8%D1%80%D0%B0-%D1%82%D0%B8%D1%80%D0%BE%D0%B2%D0%B5%D1%82%D0%B5-%D0%BF%D1%80%D0%B5%D0%B7-%D0%BA%D0%B0%D0%BF%D1%8A%D0%BA%D1%83%D0%BB%D0%B5-news804470.html", "text": "От 18 декември (вторник) Турция въвежда промени при преминаването на тежкотоварни автомобили през ГКПП \"Капъкуле\" (Капитан Андреево от българска страна) и ГКПП \"Хамзабейли\" (Лесово от българска страна). С такава информация разполагат от Генералното консулство на България в Одрин, съобщават от Министерството на външните работи. Промените са свързани със задължителното пренасочване на тежкотоварните автомобили, превозващи стоки за износ от/през Турция с крайна дестинация България от ГКПП \"Капъкуле\" към ГКПП \"Хамзабейли\". Изключение се допуска единствено за тежкотоварните автомобили, подлежащи на ветеринарен контрол, които ще продължат да преминават през ГКПП \"Капъкуле\". Промените касаят всички тежкотоварни автомобили, отговарящи на горепосочените условия без оглед на тяхната национална регистрация. Мотивите за въвеждането на посочените промени се обосновават с необходимостта от облекчаване на трафика и ограничаване на дългите опашки от тежкотоварни автомобили на ГКПП \"Капъкуле\". Сподели:", "date": "2018.12.16", "title": "Турция спира тировете през Капъкуле"}
{"url": "https://pik.bg/%D1%81%D0%B2%D0%BE%D0%B1%D0%BE%D0%B4%D0%B0-%D0%BF%D1%83%D1%82%D0%B8%D0%BD-%D0%BD%D0%B0%D1%80%D0%B5%D0%B4%D0%B8-%D1%80%D0%B0%D0%BF%D1%8A%D1%82-%D0%B2-%D1%80%D1%83%D1%81%D0%B8%D1%8F-%D0%B4%D0%B0-%D0%B5-%D0%BF%D0%BE%D0%B4-%D0%BD%D0%B0%D0%B1%D0%BB%D1%8E%D0%B4%D0%B5%D0%BD%D0%B8%D0%B5-news804478.html", "text": "Разтревожен от нарастващата популярност на рап музиката сред руските младежи, президентът на Русия иска ръководителите на руската култура да изработят средства за контролиране, а не за забрана на популярната музика, съобщава \"Асошиейтед прес\". Путин настоял, че \"ако не е възможно да го спрем, тогава трябва да го водим и насочваме\". Ала той подчертал на среща в Санкт Петербург с културни съветници, че опитите за забрана на артистите да изпълняват музиката си ще има неблагоприятен ефект и ще засили популярността им. Путин отбелязал, че \"рапът се основава на три стълба: секс, наркотици и протест\". Но той е особено загрижен за теми, свързани с наркотици, разпространени в рапа, като казва, че \"това е път към деградацията на страната\". По думите му, \"пропагандата на наркотиците\" е по-лоша от напаст. Коментарите на Путин идват на фона на крутите мерки на руските власти срещу съвременната музика, които породиха цензура върху изкуството от съветската епоха. Сподели:", "date": "2018.12.16", "title": "СВОБОДА: Путин нареди рапът в Русия да е под наблюдение"}
{"url": "https://pik.bg/20-%D1%86%D0%B8%D0%B2%D0%B8%D0%BB%D0%BD%D0%B8-%D1%83%D0%B1%D0%B8%D1%82%D0%B8-%D0%BF%D1%80%D0%B8-%D0%B2%D1%8A%D0%B7%D0%B4%D1%83%D1%88%D0%BD%D0%B0-%D0%B0%D1%82%D0%B0%D0%BA%D0%B0-%D0%B2-%D0%B0%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD-news804526.html", "text": "Поне осем деца и 12 жени са убити при въздушна операция срещу талибанските бунтовници в източната провинция Кунар на страната, съобщава турската агенция АА, цитирана от „Фокус”. Агенцията се позовава на информации, потвърдени от официалните власти и местните медии. Губернаторът на провинцията Абдул Саттар Мицаквал е съобщил, че цивилните лица са станали жертви на нощно нападение, извършено още в петък срещу местния лидер на талибаните в Асадабад, главният град на провинцията. При тази атака, по неговите думи, са загинали 38 талибани и бунтовници от Ал Каида в района около планината Шелтан. Тези данни не са потвърдени. Според изявление на талибаните, всички жертви са цивилни лица. Според местното радио „Азади”, Министерството на отбраната на Афганистан е започнало разследване на случая и издирване на отговорните за убийствата. Турската агенция АА е събрала собствени сведения, според които очевидно напрежението ескалира във все по-силен конфликт, който е провокиран от увеличаващия се брой на загиналите от всички групи и страни в конфликта.Вашингтон поднови настояването си най-дългата война, която САЩ са водили, да се разреши чрез преговори. От своя страна воюващите страни в Афганистан като че ли все повече се надяват на твърда ръка да се намеси преди да започнат предлаганите разговори. През миналия месец само при три главни инцидента в страната са загинали над 100 цивилни. Според Мисията на ООН за помощ на Афганистан (UNAMA) само през първите девет месеца на 2018 година рязко се е увеличил броят на убитите цивилни лица при въздушни атаки в сравнение със същия период на 2017 година. Сподели:", "date": "2018.12.16", "title": "20 цивилни убити при въздушна атака в Афганистан"}
{"url": "https://pik.bg/%D0%BC%D0%BE%D0%B3%D0%B5%D1%80%D0%B8%D0%BD%D0%B8-%D1%82%D1%83%D1%80%D1%86%D0%B8%D1%8F-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B5-%D0%B2%D1%8A%D0%B7%D0%B4%D1%8A%D1%80%D0%B6%D0%B0-%D0%BE%D1%82-%D0%B2%D1%81%D1%8F%D0%BA%D0%B0%D0%BA%D0%B2%D0%BE-%D0%B5%D0%B4%D0%BD%D0%BE%D1%81%D1%82%D1%80%D0%B0%D0%BD%D0%BD%D0%BE-%D0%B4%D0%B5%D0%B9%D1%81%D1%82%D0%B2%D0%B8%D0%B5-%D0%B2-%D1%81%D0%B8%D1%80%D0%B8%D1%8F-news804492.html", "text": "Дипломат номер едно на ЕС Федерика Могерини призова днес Турция да се въздържа от всякакво едностранно действие в Сирия, където Анкара заплашва да предприеме нова офанзива срещу кюрдска милиция, подкрепяна от Вашингтон, предаде БТА, цитирайки АФП. Турският президент Реджеп Ердоган, чиято страна вече извърши от 2016 г. две офанзиви в Северна Сирия, обяви, че ще бъде подета нова операция в идните дни, която ще бъде насочена срещу позиции на Силите за защита на народа, източно от Ефрат. Изявленията за евентуална турска военна операция в североизточна Сирия са източник на безпокойство, се казва в изявление на Могерини. В него тя допълва, че очаква от турските власти да се въздържат от всякакво едностранно действие, което може да подкопае усилията на коалицията срещу ДАЕШ или да увеличи нестабилността в Сирия. Смятайки, че борбата срещу джихадистите от ИД е влязла във финална фаза, Могерини призовава всички страни да направят така, че да постигнат целта за бъдещия разгром на терористичната организация. Тя припомни, че постигането на тази цел е необходимо за всяко трайно решение на сирийската криза. Сподели:", "date": "2018.12.16", "title": "Могерини: Турция трябва да се въздържа от всякакво едностранно действие в Сирия"}
{"url": "https://pik.bg/%D0%BF%D0%BE%D1%87%D0%B8%D1%82-%D1%82%D0%BE%D0%B7%D0%B8-%D0%BF%D1%80%D0%BE%D1%80%D0%BE%D0%BA-%D0%BF%D0%BE%D0%B7%D0%BD%D0%B0%D0%BB-%D1%81%D0%BB%D1%83%D1%87%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BD%D0%B5%D1%89%D0%BE-%D0%B2%D0%B5%D0%BB%D0%B8%D0%BA%D0%BE-news804497.html", "text": "Тогава завърналите се от Вавилон в Йерусалим юдеи започнали да възстановяват Йерусалимския храм. Но поради силната съпротива на самаряните и на персийските управители те изоставили наченатото дело в продължение на 14 години. От това изпаднали в униние и започнали да мислят, че още не е дошло времето за възтановяване на храма Господен. Тогава Господ, проявявайки милост към тях, чрез устата на пророк Агей ги ободрил и обещал, че вторият храм ще бъде по-славен от първия, понеже в него ще се яви Царят на мира, Спасителят на всички народи. - Св. пророк Агей е един от Дванадесетте тъй наречени малки пророци. Родил се във Вавилон по времето на плена и пророчествувал след връщане от плена (около 520 г. пр. Хр.). Сподели:", "date": "2018.12.16", "title": "ПОЧИТ: Този пророк познал случването на нещо велико"}
{"url": "https://pik.bg/%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0%D1%82%D0%B0-%D0%BA%D0%BE%D0%BC%D0%B8%D1%81%D0%B8%D1%8F-%D0%BE%D0%B4%D0%BE%D0%B1%D1%80%D0%B8-%D0%BE%D1%89%D0%B5-210-%D0%BC%D0%BB%D0%BD-%D0%BB%D0%B2-%D0%B7%D0%B0-%D1%80%D0%B5%D0%BC%D0%BE%D0%BD%D1%82-%D0%BD%D0%B0-%D1%83%D1%87%D0%B8%D0%BB%D0%B8%D1%89%D0%B0-news804427.html", "text": "Европейската комисия одобри още 210 млн. лв. за ремонт на училища в страната по Оперативна програма \"Региони в растеж\" (ОПРР) 2014-2020 г., съобщиха от МРРБ. Парите се прехвърлят от инвестиционен приоритет \"Енергийна ефективност\" на първата ос на ОПРР. Бенефициенти по програмата са 39-те големи градове. Те са към приоритет \"Образователна инфраструктура\" на същата ос, уточняват от регионалното ведомство. С преразпределението на ресурса се покрива и недостигът от средства по вече сключени договори за \"Образователна инфраструктура\" за големите градове. Това ще допринесе за постигане на правителствения приоритет за по-високо ниво на качеството на образованието. В момента по ОПРР 2014-2020 се изпълняват 119 проекта на обща стойност 623 млн. лв. С тези пари ще се рехабилитира материално-техническата база на общо 442 детски градини, основни и средни училища и университети. От МРРБ отчитат, че са изпълнили 7 от проектите за 12,2 млн. лв. Така 5716 души се обучават и работят в модернизираните 21 образователни институции. Изменението на програмата е предложено след извършен вътрешен анализ по изпълнението й от Управляващия орган в МРРБ, и е одобрено от Комитета за наблюдение и от Министерския съвет. С промените се намаляват рисковете по отчитане на някои междинни индикатори към края на 2018 г., заложени в ОПРР, поясняват от ведомството. Сподели:", "date": "2018.12.16", "title": "Европейската комисия одобри още 210 млн. лв. за ремонт на училища"}
{"url": "https://pik.bg/33-%D0%B4%D0%B5%D1%86%D0%B0-%D1%81%D0%B0-%D0%BE%D1%81%D0%B8%D0%BD%D0%BE%D0%B2%D0%B5%D0%BD%D0%B8-%D0%BF%D1%80%D0%B5%D0%B7-%D0%BF%D1%8A%D1%80%D0%B2%D0%B8%D1%82%D0%B5-%D0%B4%D0%B5%D0%B2%D0%B5%D1%82-%D0%BC%D0%B5%D1%81%D0%B5%D1%86%D0%B0-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0-%D0%B2%D1%8A%D0%B2-%D0%B2%D0%B0%D1%80%D0%BD%D0%B0-news804533.html", "text": "33 деца от Варна са осиновени през първите девет месеца на 2018 година. Това обяви пред радио „Фокус-Варна” Анна Конукова, ръководител на отдел „Закрила на детето“ към Дирекция „Социално подпомагане“ – Варна. Тя посочи, че 29 от осиновените деца са били настанени в приемни семейства, 3 – в Дома за медико-социални грижи за деца, а едно от децата е било настанено при роднини. Част от децата са били осиновени в чужбина – от семейства от САЩ, Италия и Франция. През първите девет месеца на 2018 година в специализирана институция са настанени 32 деца, като за 24 деца мярката е нова, а за 8 деца настаняването е продължено. 12 от децата са настанени от родилно отделение и отделението за недоносени деца и са с трайни увреждания. Според отчета към 30 септември в Дом за медико-социални грижи за деца са настанени 58 деца, като от тях има само две здрави деца – недоносени близнаци, които предстои да бъдат настанени в приемно семейство. Сподели:", "date": "2018.12.16", "title": "33 деца са осиновени през първите девет месеца на годината във Варна"}
{"url": "https://pik.bg/%D0%BD%D0%B5%D0%B1%D0%B5%D1%81%D0%BD%D0%BE-%D1%87%D1%83%D0%B4%D0%BE-%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D1%81%D1%8A%D0%B1%D0%B8%D1%82%D0%B8%D0%B5-%D0%BD%D0%B8-%D0%BE%D1%87%D0%B0%D0%BA%D0%B2%D0%B0-%D0%B4%D0%BD%D0%B5%D1%81-news804530.html", "text": "Най-ярката комета за годината минава покрай Земята днес. Тя ще прелети на 11 милиона километра и ще може да се види и с невъоръжено око извън силно осветените големи градове. На цвят е синкава, има малка тънка опашка, разположена е в границите на съзвездието Телец. Кометата се движи около Слънцето между орбитите на Земята и Юпитер, като една пълна обиколка прави за 5 години и 4 месеца. 46Р е открита от Карл Виртанен на 17 януари 1948 г. от обсерваторията Лик в Калифорния. Сподели:", "date": "2018.12.16", "title": "НЕБЕСНО ЧУДО: Ето какво събитие ни очаква днес"}
{"url": "https://pik.bg/%D0%BC%D0%BB%D0%B0%D0%B4%D0%B0-%D0%B6%D0%B5%D0%BD%D0%B0-%D0%B2-%D0%BC%D0%BE%D0%B7%D1%8A%D1%87%D0%BD%D0%B0-%D1%81%D0%BC%D1%8A%D1%80%D1%82-%D1%81%D0%BF%D0%B0%D1%81%D0%B8-%D0%B6%D0%B8%D0%B2%D0%BE%D1%82%D0%B0-%D0%BD%D0%B0-%D0%B4%D0%B2%D0%B0%D0%BC%D0%B0-%D0%B1%D0%BE%D0%BB%D0%BD%D0%B8-news804429.html", "text": "В операционните на УМБАЛ „Света Марина“ във Варна бе реализирана поредна донорска ситуация. Това съобщиха от пресцентъра на Медицински университет – Варна. Семейството на 54-годишна жена, изпаднала в мозъчна смърт вследствие на хеморагичен мозъчен инсулт, прие благородното решение и дари възможност за нов живот на двама тежко болни българи. „Донорската ситуация е резултат от 40 часа труд на екипи от „Св. Марина“ – Варна“, каза проф. д-р Вилиян Платиканов, началник на Клиника по анестезиология и интензивно лечение. Изпълнителната агенция по трансплантации координира екипи от ВМА и УМБАЛ „Александровска“, които са транспортирани със самолет C-27J „Spartan“ на Военновъздушните сили до УМБАЛ „Света Марина“ – Варна, където е била извършена експлантацията на органите. По-късно екип на проф. Владов във ВМА извърши трансплантация на черен дроб на 31-годишен пациент, а екип на доц. Янев извърши бъбречна трансплантация на 54-годишен мъж в УМБАЛ „Александровска“. ИАТ и медицинските екипи на УМБАЛ „Св. Марина“ – Варна, ВМА София и УМБАЛ „Александровска“ изказват своите съболезнования към близките, както и уважението си към тях за взетото хуманно решение в този тежък момент. Сподели:", "date": "2018.12.16", "title": "Млада жена в мозъчна смърт спаси живота на двама болни"}
{"url": "https://pik.bg/%D0%B1%D1%80%D0%B8%D1%82%D0%B0%D0%BD%D1%86%D0%B8%D1%82%D0%B5-%D1%89%D0%B5-%D0%BF%D0%BB%D0%B0%D1%89%D0%B0%D1%82-%D0%BF%D0%BE-7-%D0%B5%D0%B2%D1%80%D0%BE-%D0%B7%D0%B0-%D0%B1%D0%B5%D0%B7%D0%B2%D0%B8%D0%B7%D0%BE%D0%B2%D0%BE-%D0%BF%D1%8A%D1%82%D1%83%D0%B2%D0%B0%D0%BD%D0%B5-%D0%B2-%D0%B5%D1%81-%D1%81%D0%BB%D0%B5%D0%B4-%D0%B1%D1%80%D0%B5%D0%BA%D0%B7%D0%B8%D1%82-news804408.html", "text": "Британците ще трябва да плащат след Брекзит по седем евро, за да получат 3-годишно разрешително да пътуват в Европейския съюз, съобщи Ройтерс. ЕС е процес на подготовка на нова система за безвизово пътуване, която трябва да е готова до 2021 г. Целта й е увеличаване на сигурността. Европейската комисия предложи Великобритания да бъде освободена от визи, ако страните постигнат споразумение за Брекзит преди напускането на Обединеното кралство на 29 март 2019 г. Новата система на ЕС, която се разработва, е сходна на системата, използвана от САЩ, и ще се прилага спрямо страни извън блока, чиито граждани могат да пътуват в Европа безвизово. В момента броят на тези страни е 61. Системата ще започне да се прилага за Обединеното кралство след края на преходния период след Брекзит. Засега се предвижда този преходен период да приключи в края на 2020 г., въпреки че може да бъде и удължен. Таксата от 7 евро няма да се плаща от пътуващи лица под 18 и над 70 години. Мярката ще важи и за страни, асоциирани с европейската зона за свободно пътуване. Това означава, че британците ще трябва да плащат, за да пътуват до Норвегия , Исландия , Швейцария и Лихтенщайн , тъй като те са част от така наречената Шенгенска зона , въпреки че са извън ЕС. Новата система няма да важи за страни, които не са в Шенген, като Ирландия. Сподели:", "date": "2018.12.16", "title": "Британците ще плащат по 7 евро за безвизово пътуване в ЕС след Брекзит"}
{"url": "https://pik.bg/%D0%B5%D0%B4%D0%B8%D0%BD-%D0%B7%D0%B0%D0%B3%D0%B8%D0%BD%D0%B0%D0%BB-%D0%B8-%D0%BD%D0%B0%D0%B4-40-%D1%80%D0%B0%D0%BD%D0%B5%D0%BD%D0%B8-%D0%BF%D1%80%D0%B8-%D1%82%D0%B5%D0%B6%D0%BA%D0%B0-%D0%B0%D0%B2%D1%82%D0%BE%D0%B1%D1%83%D1%81%D0%BD%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BA%D1%80%D0%B0%D0%B9-%D1%86%D1%8E%D1%80%D0%B8%D1%85-news804571.html", "text": "Един човек е загинал, а 44 са ранени, след като автобус се е отклони от пътя и се е ударил в стена на магистрала край Цюрих, предаде БТА, цитирана от Нова телевизия. От ранените трима са в тежко състояние. Автобусът е изпълнявал курс от Генуа в Италия до Дюселдорф в Германия, преминавайки през швейцарската територия. Води се разследване за причините за катастрофата. Засега няма данни за самоличността на загиналия и на пострадалите. Сподели:", "date": "2018.12.16", "title": "Един загинал и над 40 ранени при тежка автобусна катастрофа край Цюрих"}
{"url": "https://pik.bg/%D0%BF%D0%B8%D1%8F%D0%BD-%D1%88%D0%BE%D1%84%D1%8C%D0%BE%D1%80-%D0%B5%D0%B4%D0%B2%D0%B0-%D0%BD%D0%B5-%D1%83%D0%B1%D0%B8-%D0%B4%D0%B2%D0%B5-%D0%B4%D0%B5%D1%86%D0%B0-%D1%81%D0%BD%D0%B8%D0%BC%D0%BA%D0%B0-news804558.html", "text": "Пиян шофьор от Манастирище предизвика тежка катастрофа, при която по чудо не се стигна до смъртен случай, съобщават от ОД на МВР Враца, цитирани от „Конкурент”. Според информацията, инцидентът е станал на пътя между Враца и Оряхово  на 15 декември (събота) към 03:00 часа. Тогава „Пежо“, зад чиито волан е 37-годишният П.Ц. от Манастирище навлиза в насрещното платно и се забива в товарен камион „Ивеко“, управляван от Ц.Ц., на 61 г. от Челопек. При удара били ранени двама тийнейджъри, които се возели в леката кола. 17-годишният Н.М. от Манастирище, който седял на предната дясна седалка, се разминал с контузия на тазобедрената става, а 15-годишната му съселянка А.М. е получила натъртване в гръдната област. Двете деца са прегледани, обслужени и освободени за домашно лечение. Според полицията, виновният за инцидента водач от Манастирище, е дал положителна проба за алкохол – над 1.2 промила, но е отказал да даде материал за кръвно изследване. Съставен му е акт. Снимка: Конкурент.бг Сподели:", "date": "2018.12.16", "title": "Пиян шофьор едва не уби две деца (СНИМКА)"}
{"url": "https://pik.bg/%D0%B7%D0%B0%D1%80%D0%B0%D0%B4%D0%B8-%D0%BB%D0%BE%D1%88%D0%BE%D1%82%D0%BE-%D0%B2%D1%80%D0%B5%D0%BC%D0%B5-%D0%B7%D0%B0%D1%82%D0%B2%D0%BE%D1%80%D0%B8%D1%85%D0%B0-%D0%BF%D1%8A%D1%82%D0%B8%D1%89%D0%B0%D1%82%D0%B0-%D0%BA%D1%8A%D0%BC-%D0%B2%D0%B8%D1%82%D0%BE%D1%88%D0%B0-%D0%BE%D1%82%D0%BA%D1%8A%D0%BC-%E2%80%9E%D0%B1%D0%BE%D1%8F%D0%BD%D0%B0%E2%80%9D-%D0%B8-%E2%80%9E%D0%B4%D1%80%D0%B0%D0%B3%D0%B0%D0%BB%D0%B5%D0%B2%D1%86%D0%B8%E2%80%9D-news804577.html", "text": "Заради обработка на пътищата се затварят подходите към Витоша откъм кварталите \"Бояна\" и \"Драгалевци\". Това съобщиха от пресцентъра на Столична община, цитирани от „Фокус”. Сподели:", "date": "2018.12.16", "title": "Заради лошото време: Затвориха пътищата към Витоша откъм „Бояна” и „Драгалевци”"}
{"url": "https://pik.bg/%D1%81%D0%BD%D1%8F%D0%B3-%D0%BF%D0%BE%D0%BA%D1%80%D0%B8-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5-%D0%B2-%D1%81%D1%8A%D1%80%D0%B1%D0%B8%D1%8F-%D0%B4%D0%BE%D1%81%D1%82%D0%B8%D0%B3%D0%BD%D0%B0-%D0%BD%D0%B0%D0%B4-%D0%BF%D0%BE%D0%BB%D0%BE%D0%B2%D0%B8%D0%BD-%D0%BC%D0%B5%D1%82%D1%8A%D1%80-news804548.html", "text": "A1 On, цитирана от \"Фокус\". Сняг покри страните от Балканския полуостров, съобщава македонската електронната медия През последните 24 часа преваляванията от сняг в Сърбия не спират, а височината на снежната покривка на места достигна до над половин метър. Поради тази причина се очакват затруднения в трафика. Разписанията на редица автобуси вече бяха променени поради метеорологичните условия и пътно-транспортните произшествия. Уточнява се, че снежната покривка в Нови Сад е достигнала до 58 см, а в Белград – 28 см. Очаква се обаче в следващите часове тя да се увеличи с оглед на прогнозата за продължаване на снеговалежите. Сподели:", "date": "2018.12.16", "title": "Сняг покри Балканите, в Сърбия достигна над половин метър"}
{"url": "https://pik.bg/%D0%BF%D0%BE%D1%87%D1%82%D0%B8-10-000-%D0%B4%D1%83%D1%88%D0%B8-%D0%B8%D0%B7%D0%BB%D1%8F%D0%B7%D0%BE%D1%85%D0%B0-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82-%D0%B2-%D0%B1%D0%B5%D0%BB%D0%B3%D1%80%D0%B0%D0%B4-%D1%81%D1%80%D0%B5%D1%89%D1%83-%D0%BF%D0%BE%D0%BB%D0%B8%D1%82%D0%B8%D0%BA%D0%B0%D1%82%D0%B0-%D0%BD%D0%B0-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D1%89%D0%B8%D1%82%D0%B5-news804561.html", "text": "Близо 10 000 души излязоха на протест в Белград срещу политиката на президента Александър Вучич и правителството на разпалване на ненавист, съобщава „Дойче Веле”, цитирани от „Фокус”. Муедията се позовава на информации в сръбските медии. Демонстрацията е преминала спокойно, без инциденти. Шествието е преминало през резиденцията на Вучич и сградата, в която се намира редакцията на държавния телевизионен канал RTS. Причината – протестът бе насочен срещу едностранчивото предаване на новините в полза на управляващите, отбелязва редакцията на германската медия. Шествието оглавиха лидери на сръбската опозиция, включително лидера на Сръбската народна партия и бивш външен министър Вук Йеремич и бившия кмет на Белград Драган Джилас. За първи път тази година масови протести в Белград бяха организирани на 8 декември, а повод за тях стана нападение над опозиционен политик в южния град Крушевац. Заподозрените за нападението бяха заловени, но въпреки това опозицията обвини Вучич в разпалване на ненавист и нетърпимост. Следващата демонстрация е планирана за 16 януари 2019 г., когато се навършва една година от убийството на Оливер Иванович в Косовска Митровица. Сподели:", "date": "2018.12.16", "title": "Почти 10 000 души излязоха на протест в Белград срещу политиката на управляващите"}
{"url": "https://pik.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D1%81%D0%B2%D0%B5%D1%82%D0%B0-%D0%BF%D1%80%D0%B5%D0%B7-%D0%BF%D0%BE%D0%B3%D0%BB%D0%B5%D0%B4%D0%B0-%D0%BD%D0%B0-%D0%BF%D0%B8%D1%81%D0%B0%D1%82%D0%B5%D0%BB%D1%8F-%D0%B8%D0%BB%D0%B8%D1%8F-%D1%82%D1%80%D0%BE%D1%8F%D0%BD%D0%BE%D0%B2-%D0%BD%D0%B0%D1%80%D0%BE%D0%B4%D1%8A%D1%82-%D0%BD%D0%B8-%D0%B5-%D0%BF%D1%80%D0%B5%D0%BA%D0%B0%D0%BB%D0%B5%D0%BD%D0%BE-%D0%BA%D1%80%D0%BE%D1%82%D1%8A%D0%BA-%D0%BF%D0%BE%D1%81%D0%BB%D1%83-news804545.html", "text": "Как изглеждат България и света през погледа на писателя Илия Троянов, който от дълги години живее в Германия. Той разкри впечатленията си пред сутрешния блок на Нова телевизия. „България изглежда трагично. От доста години не се е развила като свобода и възможности за живот – анализира Троянов. -  Проблемите на България като корупция, концентрация на власт, олигархия, мафия, всичко пречи на живота. Политическият ни елит е фалирал, защото за 30 години не е успял да промени нещата в икономически и социален план. Българският народ е много кротък, послушен, парализиран.Вижте французите, които са по-бунтовни и буйни. „Жълтите жилетки” обаче не са хомогенни, нямат лидери. Властта обаче реагира с отстъпки на недоволството им. В Германия има няколко големи промени. Съединяването с бившето ГДР премина през мечти и голямо разочарование. Части от бившето ГДР и в момента са също така изостанали като България. Загиващи селища. В последните години в Германия доминацията бе на темата за имграцията. Там има и негативна и позитивна реакция. Фашизъм, расизъм, но и стимул на съчувствие и солидарност на много хора, които подпомагаха бегълци и се ангажираха. Не очаквам проблемът с бежанците да се задълбочи след ерата „Меркел”. В момента там няма актуален проблем от гледна точка на фактите. Там проблемът е с инструментализацията. Меркел от доста време е на власт и е нормално да има някакво изхабяване. Не очаквам кардинални проблеми в Германия след Меркел”. Илия Троьянове категоричен, че големият проблем в обществото е, че разликата между богати и бедни продължава да расте. „Под повърхността на политическите събития в цял свят има една концентраця на пари – коментира той. - Разликата между богати и бедни расте. Това е във всички общества. Донякъде в тази фаза на капитализма има тенденция на монополизация. Очевидна е тя в дигиталниеи медии, „Фейсбук” са завладели почти целия пазар. Едно сливане на едрите капитали с мафията. „Дойче Банк” са под съд, защото са прали пари на руската мафия и на други. Заради една австрийска банка, която фалира, държавата трябваше да плати 20 млрд евро нказателни, а за бежанци Австрия плати 1 млрд. евро. Не трябва да позволяваме на новите националисти да внушават, че проблемни са бедните. Англия, като една от най-мощните страни в света, има невероятни проблеми около Брезкит. Реално, ако националисттите дойдат на власт, бързо ще фалират. Сега границата между България и Турция е по-дебела и сериозна, от времето на комунистическа диктатура. Това е абсурдно в ерата на отворените общества. Бях на границата миналата година и това ми направи впечатление. Смятам, че всички хора, които сериозно се занимават са наясно, че капитализма няма нинакви решения за глобалните кризи и експлозии, които са започнали сега. Човечеството и обществата винаги реагират със закъснения, за съжаление. Вижте колко векове са ни трябвали жените да гласуват и още не сме го извоювали изцяло. Очевидно човекът е леко тъповат и му трябва повече време за да реализира потенциала на едно еманципирано общество”. Сподели:", "date": "2018.12.16", "title": "България и света през погледа на писателя Илия Троянов: Народът ни е прекалено кротък, послушен и парализиран"}
{"url": "https://pik.bg/%D0%BE%D0%B3%D1%80%D0%B0%D0%BD%D0%B8%D1%87%D0%B5%D0%BD%D0%B8%D0%B5-%D0%BD%D0%B0-%D0%B0%D0%B2%D1%82%D0%BE%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0-%E2%80%9E%D1%82%D1%80%D0%B0%D0%BA%D0%B8%D1%8F%E2%80%9D-%D0%B2-%D0%BF%D0%BE%D1%81%D0%BE%D0%BA%D0%B0-%D0%B8%D0%B7%D1%85%D0%BE%D0%B4-%D1%81%D0%BE%D1%84%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D1%81%D0%BD%D0%B5%D0%B3%D0%BE%D0%BF%D0%BE%D1%87%D0%B8%D1%81%D1%82%D0%B2%D0%B0%D0%BD%D0%B5-news804585.html", "text": "Временно е ограничено движението на МПС над 12 тона по автомагистрала „Люлин“ в посока изход София поради обилен снеговалеж и за снегопочистване. Това съобщиха от пресцентъра на Агенция \"Пътна инфраструктура\", цитирани от „Фокус”. Водачите изчакват на място от 5-ти км при п.в. „Мало Бучино“. Съобщкава се още, че неразчистен и неопесъчен е пътят София-Перник-Радомир-с. Долна Диканя.Там се е образувала снежна покривка с дебелина около 10 см. Сподели:", "date": "2018.12.16", "title": "Ограничение на автомагистрала „Тракия” в посока изход София заради снегопочистване"}
{"url": "https://pik.bg/%D1%86%D0%B2%D0%B5%D1%82%D0%B0%D0%BD-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%B8%D0%B7%D1%80%D0%B8%D0%B3%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%B4%D0%B0-%D0%BA%D0%B0%D0%B6%D0%B5-%D0%BA%D0%B0%D0%BA-%D0%B5-%D1%84%D0%B8%D0%BD%D0%B0%D0%BD%D1%81%D0%B8%D1%80%D0%B0%D0%BD%D0%B0-%D0%BA%D0%B0%D0%BC%D0%BF%D0%B0%D0%BD%D0%B8%D1%8F%D1%82%D0%B0-%D0%BC%D1%83-news804584.html", "text": "\"Ако президентът иска да говорим за избори и Изборен кодекс, нека първо каже как е финансирана кампанията му. Той трябва да отговори на съмненията, че социално слаби са финансирали кампанията. Как е възможно един социално слаб човек, който трудно може да поеме своите собствени разходи, да отдели 400 лв. за кандидат-президентската кампания на Радев?\" Това попита  в Банско председателят на ПГ на ГЕРБ и зам.-председател на партията Цветан Цветанов, съобщиха от ГЕРБ, цитирани от Нова телевизия. „Прозрачността е изключително важна за всеки един изборен процес – каза още Цветанов. - Всички тези съмнения за непрозрачно финансиране обаче пораждат въпроса дали можем да говорим за определени зависимости. Затова е редно всеки, който иска да вземе ролята на ментор в обществото, първо да отговори на всички тези подозрения“, По думите му президентът Радев не изпълнява основната си функция на обединител и не допринася за осъществяването на пълноценен и градивен диалог между партиите и институциите, а даже напротив. „Трудно ми е да си представя как би изглеждал един КСНС, на който Радев ще трябва да събере представителите на всички онези институции, които той ежедневно напада“, коментира председателят на ПГ на ГЕРБ. Във връзка с наскоро приетите на първо четене промени в антикорупционния закон, Цветан Цветанов обясни, че КПКОНПИ е един изцяло нов инструмент за борба с корупцията и организираната престъпност и е нормално да се правят понякога и промени в антикорупционното законодателство с оглед на по-доброто му функциониране. „Наясно сме колко чувствително е обществото на тема корупция и затова сме се постарали максимално да отговорим на очакванията на хората“, уточни той. Като доказателство за това, че България върви по правилния път в борбата с това явление, председателят на ПГ на ГЕРБ даде положителния доклад на ЕК за страната. Във връзка с участието му в наскоро провелата се среща на Управителния съвет на Европол във Виена, Цветанов сподели, че в приетия първоначален вариант на Многогодишната програма на Европол за 2020-2021 г. начертаните мерки са за по-голяма защита на информацията и за по-добра координация между службите. Той благодари на евродепутата от ГЕРБ/ЕНП Андрей Новаков, който е направил предложение бюджетът на Агенцията да бъде с 16 млн. евро по-голям и то в крайна сметка е било прието. Сподели:", "date": "2018.12.16", "title": "Цветан Цветанов изригна: Президентът да каже как е финансирана кампанията му"}
{"url": "https://pik.bg/%D0%B2-%D0%B8%D0%BD%D0%B4%D0%BE%D0%BD%D0%B5%D0%B7%D0%B8%D1%8F-%D0%B8%D0%B7%D1%80%D0%B8%D0%B3%D0%BD%D0%B0-%D0%B2%D1%83%D0%BB%D0%BA%D0%B0%D0%BD%D1%8A%D1%82-%D1%81%D0%BE%D0%BF%D1%83%D1%82%D0%B0%D0%BD-news804582.html", "text": "Вулканът Сопутан на индонезийския остров Сулавеси, изригна, изпращайки във въздуха трикилометров стълб от вулканична пепел, предаде БТА, цитирана от Нова телевизия. Няма риск за авиацията засега, но около вулкана е обособена 4-километрова зона, забранена за достъп. Преди изригването е имало серия от трусове и се е чувал тътен. В Индонезия има 127 активни вулкана. Сподели:", "date": "2018.12.16", "title": "В Индонезия изригна вулканът Сопутан"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv-%D0%B2%D0%B8%D0%B5%D0%BB%D0%B8%D1%86%D0%B0%D1%82%D0%B0-%D0%B7%D0%B0%D1%82%D1%80%D1%83%D0%BF%D0%B0-%D1%81%D0%BE%D1%84%D0%B8%D1%8F---%D1%81%D1%82%D0%BE%D0%BB%D0%B8%D1%87%D0%B0%D0%BD%D0%B8-%D1%87%D0%B0%D0%BA%D0%B0%D1%82-%D1%81%D0%BD%D0%B5%D0%B3%D0%BE%D1%80%D0%B8%D0%BD%D0%B8%D1%82%D0%B5-%D0%BD%D0%B0-%D1%86%D0%B0%D1%80%D0%B8%D0%B3%D1%80%D0%B0%D0%B4%D1%81%D0%BA%D0%BE-%D1%88%D0%BE%D1%81%D0%B5-news804573.html", "text": "Снегът затрупа за минути главните пътни артерии в столицата и е на път да предизвика пътен хаос. Бурята започна изведнъж с виелица и изненада снегорините, които отговарят за почистването на улиците, тъй като не им остави време да реагират и да заемат позиции по важните отсечки. Репортер на ПИК видя, че за минути със сняг е затрупано и \"Цариградско шосе\", но там вече пристигат първите почистващи машини и скоро ще бъде безопасно за шофиране. Тези, които не са с коли, пък се радват на зимната приказка, в която се превърна столицата дни преди Коледните празници. Сподели:", "date": "2018.12.16", "title": "ПЪРВО В ПИК TV: Виелицата затрупа София - столичани чакат снегорините на \"Цариградско шосе\""}
{"url": "https://pik.bg/%D0%BD%D1%84%D1%81%D0%B1-%D0%BF%D1%80%D0%B0%D1%82%D0%B8-%D0%BF%D0%BE%D0%B7%D0%B4%D1%80%D0%B0%D0%B2%D0%B8%D1%82%D0%B5%D0%BB%D0%B5%D0%BD-%D0%B0%D0%B4%D1%80%D0%B5%D1%81-%D0%B4%D0%BE-%D0%BF%D0%BE%D1%80%D0%BE%D1%88%D0%B5%D0%BD%D0%BA%D0%BE-%D0%B7%D0%B0-%D0%B0%D0%B2%D1%82%D0%BE%D0%BA%D0%B5%D1%84%D0%B0%D0%BB%D0%B8%D1%8F%D1%82%D0%B0-%D0%BD%D0%B0-%D1%86%D1%8A%D1%80%D0%BA%D0%B2%D0%B0%D1%82%D0%B0-news804618.html", "text": "Сподели:", "date": "2018.12.16", "title": "НФСБ прати поздравителен адрес до Порошенко за автокефалията на църквата"}
{"url": "https://pik.bg/%D1%8E%D0%BB%D0%B8%D0%B9-%D0%BC%D0%BE%D1%81%D0%BA%D0%BE%D0%B2-%D0%BF%D0%BE%D0%BF%D0%B0%D1%80%D0%B8-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D1%80%D0%B0%D0%B4%D0%B5%D0%B2-%D0%BB%D0%B5%D1%82%D0%B5%D1%86-%D0%BB%D0%B8-%D0%B5-%D0%B1%D0%B8%D0%BB-%D0%B8%D0%BB%D0%B8-%D1%81%D0%B0%D0%BF%D1%8C%D0%BE%D1%80-%D1%82%D0%BE%D0%B9-%D0%B5-%D0%BA%D0%B0%D1%82%D0%BE-%D0%B2%D0%B0%D0%BD-%D0%B4%D0%B5%D1%80-%D0%BB%D1%8E%D0%B1%D0%B5---%D0%BF%D0%B0-news804557.html", "text": "„Президентът отказва да разговаря с правителството и с парламента. Това е скандално. Този президент играе ролята на Ван дер Любе - пали парламента и се грее на огъня. Питам се дали е бил летец, или сапьор“. Този коментар направи журналистът Юлий Москов пред ТВ Европа. „Румен Радев е жаден за власт. Той непрекъснато без абсолютно никакво основание, нещо повече, без правни основания, се намесва в работата на правителството. Той няма това право, защото Конституцията е решила така“, категоричен е Москов. Като пример той посочи и даването на бюджета на Конституционния съд. Чрез тези действия президентът се намесва в разпределението на бюджетния излишък, а няма такова право, тъй като според Конституцията с бюджета се разпорежда само и единствено правителството. „Дайте ми един пример за тези две години, когато президентът подкрепи правителството“, призова журналистът. \"Исканията и на президента, и на Корнелия Нинова са да не се дават пари в инвестиционни проекти, да не са дават пари за инфраструктура. Защо? За да се спре икономическото развитие на страната“, е мнението на Москов. По думите му БСП твърди, че е социална партия. Ръководител на партията в Пловдив е милиардерът Георги Гергов, първият ръководител в Общинския съвет в Бургас е милиардерът Бенчо Бенчев, който ходи на работа с Ролс - Ройс. Корнелия Нинова е приватизатор. Според Москов не е редно тези хора да говорят за социална справедливост. Москов обаче не смята, че Радев изразява мнението на хората. „През целия си живот е живял в казарма – едно затворено и строго охраняемо място. Там народът го няма. Сега е президент. Живее на петия етаж на една много охраняема сграда. Къде е народът?“, посочи той. Сподели:", "date": "2018.12.16", "title": "Юлий Москов попари президента Радев: Летец ли е бил, или сапьор? Той е като Ван дер Любе - пали парламента и се грее на огъня, жаден е за власт"}
{"url": "https://pik.bg/%D0%B7%D0%B0%D1%80%D0%B0%D0%B4%D0%B8-%D0%BB%D0%BE%D1%88%D0%B8%D1%82%D0%B5-%D0%BC%D0%B5%D1%82%D0%B5%D0%BE%D1%80%D0%BE%D0%BB%D0%BE%D0%B3%D0%B8%D1%87%D0%BD%D0%B8-%D1%83%D1%81%D0%BB%D0%BE%D0%B2%D0%B8%D1%8F-%D1%81%D0%B5-%D0%BE%D1%82%D0%BC%D0%B5%D0%BD%D1%8F-%D0%BA%D0%BE%D0%BB%D0%B5%D0%B4%D0%BD%D0%B8%D1%8F%D1%82-%D1%84%D0%B5%D1%80%D0%BC%D0%B5%D1%80%D1%81%D0%BA%D0%B8-%D0%BF%D0%B0%D0%B7%D0%B0%D1%80-news804616.html", "text": "Поради лоши метеорологични условия се отменя провеждането на Коледния Фермерски пазар в София на ул. Оборище. Това съобщиха от \"Пазари Юг\" ЕАД. Също така и Коледният концерт- част от събитието. Допълнително ще бъде определена нова дата. Сподели:", "date": "2018.12.16", "title": "Заради лошите метеорологични условия се отменя коледният фермерски пазар"}
{"url": "https://pik.bg/%D1%81%D0%BD%D0%B5%D0%B3%D0%BE%D0%B2%D0%B0%D0%BB%D0%B5%D0%B6%D0%B8%D1%82%D0%B5-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0%D1%85%D0%B0-%D1%83%D1%81%D0%BB%D0%BE%D0%B6%D0%BD%D0%B5%D0%BD%D0%B0-%D0%BF%D1%8A%D1%82%D0%BD%D0%B0-%D0%BE%D0%B1%D1%81%D1%82%D0%B0%D0%BD%D0%BE%D0%B2%D0%BA%D0%B0-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0-news804614.html", "text": "Усложнена е пътната обстановка в страната. Жълт код за валежи от дъжд и сняг е обявен в 11 области на страната, съобщава „Фокус”. Областите с предупреждение за снеговалеж са Видин, Монтана, Враца, София област, София, Перник, Кюстендил, Благоевград, Пазарджик, Смолян и Пловдив. В тези райони се очаква образуването ва нова снежната покривка с дебелина между 5 и 10 см. Жълта степен на опасност за валежи от дъжд е обявена в областите Благоевград, Пловдив, Смолян, Пазарджик. От НИМХ предупреждават за значителни валежи от дъжд, над около 1 000 метра - от сняг. Очаквани количества на валежа - 15-20 л/кв.м. Силен снеговалеж има в Кюстендил, Пазарджик, София, както и в района на проход „Предел“, Юндола, Попови ливади, Сатовча и Добринище (обл. Благоевград); Враца и Леденика (обл. Враца); Ловеч, Троян, Ябланица, Априлци, Шипково, „Троянски“ проход (обл. Ловеч); Берковица (обл. Монтана), Видин, прохода „Шипка“. На места има закъсали товарни автомобили. Създадена е организация за изтеглянето им, така че да не пречат и да затрудняват движението. За снегопочистване, временно е ограничено движението на МПС над 12 т по посока: АМ „Струма“ от п.в \"Бобошево\" в посока София; АМ „Люлин“ в посока изход София - водачите изчакват на място от 5-ти км при п.в. „Мало Бучино“; път I-6 Кюстендил- ГКПП „Гюешево“ ; път I-8 ГКПП \"Калотина\" - Сливница. Поради катастрофирал товарен камион, временно е ограничено движението в изпреварващата лента при км 221 на АМ \"Тракия\" и то се осъществява в активната лента. Временно се ограничава движението по път I-1 Видин – Монтана по околовръстния път на град Монтана при км 10+590 поради изтеглянето на аварирал товарен камион. Водачите изчакват на място. В София на терен са 194 снегопочистващи машини. Във всички райони на града се извършва избутване на снежни маси и разпръскване на соли срещу заледяване. Приоритетно се обработват улиците, по които се движи градският транспорт, основни улици в кварталите и общинските пътища на територията на града в районите Панчарево, Кремиковци, Нови Искър Връбница и Банкя. С цел избутване на снежни маси ще се затварят пътни участъци за почистване. Сподели:", "date": "2018.12.16", "title": "Снеговалежите предизвикаха усложнена пътна обстановка в страната"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%BF%D1%80%D0%B5%D0%B3%D0%B0%D0%B7%D0%B5%D0%BD%D0%B8%D1%8F%D1%82-%D0%B2-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0-%D0%BF%D0%BE%D0%BB%D0%B8%D1%86%D0%B0%D0%B9-%D0%B1%D0%B5%D1%80%D0%B5-%D0%B4%D1%83%D1%88%D0%B0-%D0%B2-%D1%80%D0%B5%D0%B0%D0%BD%D0%B8%D0%BC%D0%B0%D1%86%D0%B8%D1%8F%D1%82%D0%B0-%D0%B8%D0%BC%D0%B0-%D1%81%D1%87%D1%83%D0%BF%D0%B2%D0%B0%D0%BD%D0%B8%D1%8F-%D0%BF%D0%BE-%D1%86%D1%8F%D0%BB%D0%BE-news804613.html", "text": "УМБАЛ \"Св. Анна\". Той е  комбинирана травма - фрактура на бедрена кост, три счупени ребра и гръдна травма. 39-годишнишният мъж е стабилизиран, но има опасност за живота му. Както ПИК съобщи минути след 23 часа снощи на столичния бул. „Ал Малинов“, полицейски екип забелязал лек автомобил „Фолкваген“, за който е имало съмнение, че няколко пъти не се е подчинявал на полицейски сигнали за спиране. Веднага били предприети полицейски действия и подаване на сигнал. Шофьорът извършил маневра на заден ход, симулирайки намерение за спиране, и ударил паркиран лек автомобил. След това рязко потеглил напред , блъснал един от униформените и успял да избяга. Блъснатият полицай в София, за когото ПИК съобщи, се намира в реанимация и животът му е в опасност, съобщи от Сподели:", "date": "2018.12.16", "title": "ПЪРВО В ПИК: Прегазеният в столицата полицай бере душа в реанимацията, има счупвания по цялото тяло"}
{"url": "https://pik.bg/%D0%B3%D0%BB%D0%B0%D0%B4-%D1%81%D0%BF%D0%B8%D0%BF%D0%B0%D1%85%D0%B0-%D0%BA%D1%80%D0%B0%D0%B4%D0%B5%D1%86-%D0%BE%D1%82%D0%BC%D1%8A%D0%BA%D0%BD%D0%B0%D0%BB--%D0%BF%D0%BB%D0%B8%D0%BA-%D1%81-%D1%85%D1%80%D0%B0%D0%BD%D0%B8%D1%82%D0%B5%D0%BB%D0%BD%D0%B8-%D1%81%D1%82%D0%BE%D0%BA%D0%B8-%D0%BE%D1%82-%D0%BC%D0%B0%D0%B3%D0%B0%D0%B7%D0%B8%D0%BD-%D0%B2%D1%8A%D0%B2-%D0%B2%D1%80%D0%B0%D1%86%D0%B0-news804586.html", "text": "Гладен крадец пренощува в ареста, след като отмъкна ... плик с хранителни стоки от магазин, съобщават от полицията във Враца, цитирани от „Конкурент”. Сигналът за кражбата постъпил на 15 декември (събота) около 15.30 часа, уточняват от ОД на МВР. Ченгетата бързо влезли в дирите на 35-годишния К.К., а при претърсване на дома му били намерени и други откраднати вещи. Апашът е задържан за 24 часа в ареста, а по случая е образувано досъдебно производство. Сподели:", "date": "2018.12.16", "title": "Глад: Спипаха крадец, отмъкнал ... плик с хранителни стоки от магазин във Враца"}
{"url": "https://pik.bg/%D1%83%D0%B4%D0%B0%D1%80-%D0%BA%D0%B8%D1%82%D0%B0%D0%B9%D1%81%D0%BA%D0%B8-%D1%85%D0%B0%D0%BA%D0%B5%D1%80%D0%B8-%D0%BF%D1%80%D0%BE%D0%BD%D0%B8%D0%BA%D0%BD%D0%B0%D0%BB%D0%B8-%D0%B2-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0-%D0%BD%D0%B0-%D0%BF%D0%BE%D0%B4%D0%B8%D0%B7%D0%BF%D1%8A%D0%BB%D0%BD%D0%B8%D1%82%D0%B5%D0%BB%D0%B8-%D0%BD%D0%B0-%D0%B2%D0%BC%D1%81-%D0%BD%D0%B0-%D1%81%D0%B0%D1%89-news804591.html", "text": "Китайски хакери са проникнали в системите на подизпълнители на американските военноморски сили и са откраднали всичко - от данни за поддръжка на кораби до планове за ракети. Това съобщава „Уолстрийт джърнъл“, цитирани от БТА и БНР. Авторитетното американско издание се позовава на американски представители и експерти, като посочва, че заради атаките е започнал основен преглед на киберсигурността. Хакерските набези, станали в продължение на 18 месеца, са подчертали уязвимостта на системата на военноморските сили и на техните цивилни подизпълнители. Хакерите в частност са успели да откраднат засекретена информация, касаеща нови военни технологии на САЩ. В един от случаите те получили достъп до данни, свързани със секретни чертежи на свръхзвукови противокорабни ракети, които трябвало да бъдат инсталирани на подводници. Сподели:", "date": "2018.12.16", "title": "Удар: Китайски хакери проникнали в системата на подизпълнители на ВМС на САЩ"}
{"url": "https://pik.bg/%D1%81%D0%BD%D0%B5%D0%B3%D1%8A%D1%82-%D0%B7%D0%B0%D1%82%D1%80%D1%83%D0%BF%D0%B0-%D0%BA%D1%8E%D1%81%D1%82%D0%B5%D0%BD%D0%B4%D0%B8%D0%BB-news804624.html", "text": "Към 14,00 часа най-голямо количество валежи са паднали в Кюстендил – 24 л/кв.м, като там се е образувала 6 сантиметра снежна покривка. Това съобщиха от Националния институт по метеорология и хидрология (НИМХ), цитирани от \"Фокус\". В останалите райони количествата на валежите са под 10 л/кв.м, както следва: 8 л/кв.м в Благоевград, 7 л/кв.м. в Драгоман, 6 л/кв.м в София. Снежната покривка във Видин е 10 см, 8 см е в Ново село и по 5 см в София, Враца, Монтана и Лом. В Оряхово и Кнежа снежната покривка е 1 см. В планините нивото на снежната покривка не се е увеличило драстично, като на Черни връх то е нараснало с 4 см – от 55 на 59. На Рожен снежната покривка се е покачила с 3 см - от 4 на 7. Очаква се до вечерта снеговалежите да отслабнат и през нощта временно да спрат. Нови валежи ще има във вторник или привечер в понеделник, когато ще завали от запад. Сподели:", "date": "2018.12.16", "title": "Снегът затрупа Кюстендил"}
{"url": "https://pik.bg/%D0%B2%D1%8A%D0%B7%D0%BC%D0%BE%D0%B6%D0%BD%D0%B0-%D0%B5-%D0%BF%D1%80%D0%BE%D0%BC%D1%8F%D0%BD%D0%B0-%D0%BD%D0%B0-%D0%BF%D0%BE%D0%BB%D0%B5%D1%82%D0%B8%D1%82%D0%B5-%D0%BD%D0%B0-%D0%BB%D0%B5%D1%82%D0%B8%D1%89%D0%B5-%D1%81%D0%BE%D1%84%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D1%81%D0%BD%D0%B5%D0%B3%D0%B0-news804622.html", "text": "Възможна е промяна на полетите на летище София заради лошите метеорологични условия. Журналистическа проверка установи, че към 14:30 часа сайтът на столичната аерогара не работи. Показва се надпис за грешка 520. Сподели:", "date": "2018.12.16", "title": "Възможна е промяна на полетите на летище София заради снега"}
{"url": "https://pik.bg/%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%B5-%D0%BE%D0%B1%D1%8F%D0%B2%D0%B8%D0%BB-%D0%BF%D1%80%D0%B5%D0%B4-%D1%80%D0%B5%D0%B4%D0%B6%D0%B5%D0%BF-%D0%B5%D1%80%D0%B4%D0%BE%D0%B3%D0%B0%D0%BD-%D1%87%D0%B5-%E2%80%9E%D1%81%D0%B5-%D1%80%D0%B0%D0%B1%D0%BE%D1%82%D0%B8%E2%80%9D-%D0%BF%D0%BE-%D0%B2%D1%8A%D0%BF%D1%80%D0%BE%D1%81%D0%B0-%D0%B7%D0%B0-%D0%B5%D0%BA%D1%81%D1%82%D1%80%D0%B0%D0%B4%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D1%84-news804600.html", "text": "Американският президент Доналд Тръмп е заявил пред турския си колега Реджеп Ердоган по време на срещата на Г-20 в Буенос Айрес, че по въпроса за екстрадирането на опозиционния ислямистки проповедник Фетхуллах Гюлен се работи. Това съобщава РИА Новости, като се позовава на изявление на външния министър на Турция Мевлют Чавушоглу. „При последната ни среща в Буенос Айрес президентът Тръмп заяви пред Ердоган, че те работят върху екстрадирането на Гюлен. Ние обаче очакваме конкретни стъпки в тази посока”, заяви Чавушоглу. Властите в Турция обвиняват организацията на Гюлен като организатор на опита за държавен преврат в Турция през юли 2016 година. Самият Гюлен е в САЩ, откъдето осъди преврата и отхвърли обвиненията срещу него и организацията му. Турция обаче настоява за екстрадирането му от САЩ. Сподели:", "date": "2018.12.16", "title": "Доналд Тръмп е обявил пред Реджеп Ердоган, че „се работи” по въпроса за екстрадирането на Фетхуллах Гюлен"}
{"url": "https://pik.bg/%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B7%D0%B0%D1%82%D1%80%D1%83%D0%B4%D0%BD%D1%8F%D0%B2%D0%B0-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%BA%D1%80%D0%B0%D0%B9-%D0%BF%D0%B0%D1%81%D0%B0%D1%80%D0%B5%D0%BB-news804641.html", "text": "Катастрофа затруднява движението край Пасарел. Инцидентът е станал на пътя Самоков- София, съобщиха очевидци, цитирани от „Фокус“. Катастрофата е станала между лек автомобил и такси. Няма информация за пострадали. Пътят е почистен, но има образувани колони от коли. Сподели:", "date": "2018.12.16", "title": "Катастрофа затруднява движението край Пасарел"}
{"url": "https://pik.bg/%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%BF%D1%80%D0%B0%D0%B2%D0%BE%D1%81%D0%BB%D0%B0%D0%B2%D0%BD%D0%B0-%D1%86%D1%8A%D1%80%D0%BA%D0%B2%D0%B0-%D0%BF%D1%80%D0%B8%D0%B5-%D1%82%D1%80%D0%B0%D0%BD%D1%81%D0%BF%D0%BB%D0%B0%D0%BD%D1%82%D0%B0%D1%86%D0%B8%D0%B8%D1%82%D0%B5-%D0%BD%D0%B0-%D0%BE%D1%80%D0%B3%D0%B0%D0%BD%D0%B8-news804593.html", "text": "Желанието на човека да разшири границите на земния си живот е благословено от Православната Църква, виждаща в това възможност за покаяние, добри дела и духовно развитие, изпълнение на божествения призив “бъдете свети, защото Аз (Господ, Бог ваш) съм свет” (Лев. 11:44). Преимането на трансплантациите от църквата обаче идва с няколко условия. Първо - даряващият органите си да е свободен сам да избере дали да стане такъв. Втора - да се взима съзнателното съгласие на донора. Трето – църквата никога няма да приеме даряването на органи ако те са изражение на алчността и користолюбието. Това е исторически момент за България, тъй като досега позицията на Патриаршията не бе обявявана публично,  въпреки че множеството от попове и висши църковни лица многократно са изразявали мнението  си, че дарението на органи все пак е добро. В официален текст, публикуван на сайта на Светия синод , става ясно, че  Църквата одобрява тази практика. Сподели:", "date": "2018.12.16", "title": "Българската православна църква прие трансплантациите на органи"}
{"url": "https://pik.bg/%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D1%80%D0%B0%D0%B7%D0%BA%D1%80%D0%B8-%D0%BD%D0%B0%D1%80%D1%83%D1%88%D0%B5%D0%BD%D0%B8%D1%8F-%D0%B2-%D1%81%D1%82%D0%BE%D0%BB%D0%B8%D1%87%D0%BD%D0%B8-%D0%BF%D1%81%D0%B8%D1%85%D0%BE%D0%BB%D0%B0%D0%B1%D0%BE%D1%80%D0%B0%D1%82%D0%BE%D1%80%D0%B8%D0%B8-news804598.html", "text": "Съвместните действия са осъществени на 12 и 13 декември, а в хода им са констатирани сериозни нарушения в две от проверяваните лаборатории. В едната те са били свързани с провеждане на психологически изследвания и тяхна обработка, за което е съставен акт за административно нарушение, като работата по изясняване на случая продължава. При проверка в друга лаборатория е установено, че в момента тече психологически изпит на група от 8 човека, но на място е имало само един кандидат-курсист. Същевременно в списъка за присъстващи били оградени всички, заявили явяване. По случая е съставен акт за установено административно нарушение. При проверката служители на НАП са констатирали липси по касова наличност. Работата по изясняване на случая продължава и материалите ще бъдат предадени на компетентните органи за взимане на отношение по случая. Служители на „Икономическа полиция“ – ГДНП, Изпълнителната агенция „Автомобилна администрация“ и Националната агенция за приходите извършиха съвместни проверки на четири лаборатории за психическа годност на кандидати за шофьори в София и Стара Загора, съобщиха от пресцентъра на МВР. Сподели:", "date": "2018.12.16", "title": "Полицията разкри нарушения в столични психолаборатории"}
{"url": "https://pik.bg/199-%D0%BC%D0%B0%D1%88%D0%B8%D0%BD%D0%B8-%D1%80%D0%B8%D0%BD%D0%B0%D1%82-%D1%81%D0%BD%D0%B5%D0%B3%D0%B0-%D0%B2-%D1%81%D0%BE%D1%84%D0%B8%D1%8F-news804626.html", "text": "Екипите, ангажирани с почистването на снега в София, продължават своята работа. Извършва се втора обработка на пътните платна на улиците, по които се движи градският транспорт, както и на основни улици в кварталите. 199 машини снегопочистваща техника са на терен към момента. Във всички райони на София се извършва избутване на снежни маси и разпръскване на соли срещу заледяване. С цел почистване на пътните платна на основните булеварди временно в рамките на 5-10 минути се затварят отделни пътни участъци. Вследствие на интензивния снеговалеж движението е затруднено. Призоваваме гражданите да излизат с автомобили само при необходимост. Напомняме на управителите на търговски обекти и председателите на етажна собственост да почистят прилежащите към сградите тротоари, казват от общината. Сподели:", "date": "2018.12.16", "title": "199 машини ринат снега в София"}
{"url": "https://pik.bg/%D0%B2%D1%80%D0%B0%D1%87%D0%B0%D0%BD%D0%B8%D0%BD-%D0%BF%D1%80%D0%B5%D0%B3%D0%B0%D0%B7%D0%B8-%D0%BD%D0%B5%D0%BF%D1%80%D0%B0%D0%B2%D0%B8%D0%BB%D0%BD%D0%BE-%D0%BF%D1%80%D0%B5%D1%81%D0%B8%D1%87%D0%B0%D1%89-%D0%BF%D0%B5%D1%88%D0%B5%D1%85%D0%BE%D0%B4%D0%B5%D1%86-%D0%B2-%D0%BC%D0%B5%D0%B7%D0%B4%D1%80%D0%B0-news804602.html", "text": "Мъж от Нови Искър е в болница, след като неправилно пресякъл кръстовище в Мездра, съобщиха от пресцентъра на полицията, цитрани от „Булнюз”. Според информацията, пострадалият 41-годишен К.К., пресичал пътното платно на нерегламентирано за това място без да се съобразява с посоката на движение и с разположението на идващия в този момен лек автомобил \"Ауди 80\", собственост и управляван от Ц. Г. от Враца. Злополучният пешеходец е леко ранен с охлузни рани, при което е настанен в болницата във Враца. Водачът на „Ауди”-то, въпреки очевидната вина на К.К., е тестван за алкохол с дрегер, като пробата е отрицателна. Издаден е протокол за ПТП-то, а на К.К. е съставен административно-наказателен акт. Сподели:", "date": "2018.12.16", "title": "Врачанин прегази неправилно пресичащ пешеходец в Мездра"}
{"url": "https://pik.bg/%D1%81%D0%BD%D0%B5%D0%B6%D0%B5%D0%BD-%D0%B0%D0%B4-%D0%B1%D0%BE%D1%81%D0%BD%D0%B0-%D0%B8-%D1%85%D0%B5%D1%80%D1%86%D0%B5%D0%B3%D0%BE%D0%B2%D0%B8%D0%BD%D0%B0-%D0%B8-%D1%85%D1%8A%D1%80%D0%B2%D0%B0%D1%82%D0%B8%D1%8F-%D0%B1%D0%BB%D0%BE%D0%BA%D0%B8%D1%80%D0%B0%D0%BD%D0%B8-%D0%B7%D0%B0%D1%80%D0%B0%D0%B4%D0%B8-%D0%B2%D0%B0%D0%BB%D0%B5%D0%B6%D0%B8%D1%82%D0%B5-news804625.html", "text": "Тежките зимни условия предизвикаха сериозни проблеми с трафика в Хърватия, където повечето от пътищата са със снежни покривки, съобщава електронното издание на македонския вестник „Независен“. За камиони с ремаркета и полуремаркета е забранено движението по посока от вътрешността на страната към Риека, Истрия и Далмация и обратно, съобщи Автомото съюзът на Хърватия. Силният вятър предизвика също проблеми и на Адриатическата магистрала. Сняг падна в Горски котар, Лика, Славония, части от Далмация, Централна и Северозападна Хърватия. Поради ниските температури е възможно заледяването на пътищата, особено на мостове и надлези. Препоръчва се шофьорите да карат със скорост, съобразена с пътните условия и да не тръгват на път без подходящо зимно оборудване на автомобилите си. В повечето части на Босна и Хергеговина движението също е затруднено заради метеорологичните условия, предадоха местните медии. Трафикът по пътищата в южните части на страната се осъществява на влажни пътища, съобщиха от Автомобилната асоциация на страната. Използването на вериги за камиони е задължително по планинските пътища. Сподели:", "date": "2018.12.16", "title": "СНЕЖЕН АД: Босна и Херцеговина и Хърватия блокирани заради валежите"}
{"url": "https://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%BC%D1%8A%D0%B6-%D0%B8-%D0%B6%D0%B5%D0%BD%D0%B0-%D0%B7%D0%B0%D0%B3%D0%B8%D0%BD%D0%B0%D1%85%D0%B0-%D0%BF%D1%80%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BF%D0%BE-%D0%BF%D1%8A%D1%82%D1%8F-%D1%81%D0%BE%D1%84%D0%B8%D1%8F---%D0%B2%D0%B0%D1%80%D0%BD%D0%B0-news804673.html", "text": "Инцидент с двама загинали е станал около 16,00 часа на главния път София - Варна между селата Микре и Голец в Ловешка област, съобщиха от областната дирекция на МВР в Ловеч. От Центъра за спешна медицинска помощ в Ловеч добавиха, че загиналите са мъж и жена, но все още не се знаят подробности относно самоличността им. Сблъскали са се два леки автомобила с великотърновска и ловешка регистрации. Причините за катастрофата все още се изясняват. По първоначална информация двамата загинали са пътували в ловешкия автомобил. От другия има леко пострадала жена, която е отказала транспортиране в болница. Движението в участъка се осъществява в едната лента и се регулира от пътната полиция. В областта има обилен снеговалеж, но пътищата са проходими при зимни условия, съобщиха от Областното пътно управление. Цялата налична техника почиства и обработва републиканската пътна мрежа. Ограничено е движението на автомобили над 12 тона през похода Троян - Кърнаре, където новата снежна покривка е над 15 см. Сподели:", "date": "2018.12.16", "title": "ОТ ПОСЛЕДНИТЕ МИНУТИ: Мъж и жена загинаха при катастрофа по пътя София - Варна"}
{"url": "https://pik.bg/%D1%81%D0%B8%D0%BB%D0%B5%D0%BD-%D1%82%D1%80%D1%83%D1%81-%D0%BD%D0%B0-1000-%D0%BA%D0%BC-%D0%B2-%D0%BC%D0%BE%D1%80%D0%B5%D1%82%D0%BE-%D0%BA%D1%80%D0%B0%D0%B9-%D0%B0%D0%B2%D1%81%D1%82%D1%80%D0%B0%D0%BB%D0%B8%D0%B9%D1%81%D0%BA%D0%B8%D1%8F-%D0%B3%D1%80%D0%B0%D0%B4-%D0%BF%D1%8A%D1%80%D1%82-news804667.html", "text": "Земетресение с магнитуд 6,1 е регистрирано днес на 1000 км в морето край австралийския град Пърт, съобщи Геоложката служба на САЩ, цитирана от Ройтерс. Трусът е бил на дълбочина от 33 километра. Сподели:", "date": "2018.12.16", "title": "Силен трус на 1000 км в морето край австралийския град Пърт"}
{"url": "https://pik.bg/%D0%BC%D0%BB%D0%B0%D0%B4%D0%B0-%D1%88%D0%BE%D1%84%D1%8C%D0%BE%D1%80%D0%BA%D0%B0-%D1%81%D0%B5-%D0%BE%D0%B1%D1%8A%D1%80%D0%BD%D0%B0-%D0%BF%D0%BE-%D1%82%D0%B0%D0%B2%D0%B0%D0%BD-%D1%81%D0%BD%D0%B8%D0%BC%D0%BA%D0%B0-news804675.html", "text": "Млада шофьорка обърна колата си по таван край Враца. Ситуацията е заснета от BulNews. Инцидентът е станал преди около час на пътя за Оряхово, малко след разклона за Веслец. Младото момиче е пътувало за Плевен, когато колата му „Фолксваген Голф“ е поднесла на непочистения път и е катастрофирала. Жената загубила контрол над автомобила си, който е с плевенска регистрация, и той излетял извън пътното платно, след което се преобърнал по таван. Младото момиче е откарано в болница с леки наранявания, а в момента на мястото на инцидента са пристигнали близките й и пътна помощ, които изтеглят колата. На около 100 метра от катастрофата, на първия завой в посока Оряхово, има аварирали тирове и движението е затруднено. Сподели:", "date": "2018.12.16", "title": "Млада шофьорка се обърна по таван (СНИМКА)"}
{"url": "https://pik.bg/%D0%B3%D1%80%D1%8A%D1%86%D0%BA%D0%B0%D1%82%D0%B0-%D0%BF%D0%BE%D0%BB%D0%B8%D1%86%D0%B8%D1%8F-%D1%81%D0%BF%D0%B0%D1%81%D0%B8-%D0%B1%D1%8A%D0%BB%D0%B3%D0%B0%D1%80%D0%BA%D0%B0-%D0%BF%D0%BE%D1%85%D0%B8%D1%82%D0%B5%D0%BD%D0%B0-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-news804662.html", "text": "Гръцката полиция помогна за спасяването на похитена българка в Германия, съобщиха гръцки медии, цитирани от БНР. Сигналът е подаден от дъщерята, която живее и работи в Гърция. Тя се обърнала за помощ към гръцката полиция, която разследва случая и подала информация на германските власти. Съобразителността на дъщерята спасила 45-годишна българка, малтретирана в Германия. Майката се свързала чрез социалните мрежи с 32-годишен българин, който се намира в Германия. Той поканил жената на гости. Мъжът отнел документите й веднага след пристигането. Държал я заключена, като я малтретирал ежедневно. Случаят е разследван от Отдела за борба с измамите. По сценарий на гръцки полицаи се следят телефонните разговори между майката и дъщерята, като двете си говорят на гръцки език, който похитителят не владее. Гърците успяват да фиксират местонахождението на похитената българка, като цялата информация е предадена на германската полиция. Българката е освободена и е настанена в център за подкрепа на пострадали жени, съобщават от гръцката полиция. \"Не се доверявайте безрезервно на контактите в социалните мрежи\", съветват гръцки полицаи. Сподели:", "date": "2018.12.16", "title": "Гръцката полиция спаси българка, похитена в Германия"}
{"url": "https://pik.bg/%D0%BD%D0%B0%D0%B2%D1%8A%D1%80%D1%88%D0%B2%D0%B0%D1%82-%D1%81%D0%B5-7-%D0%B3%D0%BE%D0%B4%D0%B8%D0%BD%D0%B8-%D0%BE%D1%82-%D1%81%D0%BC%D1%8A%D1%80%D1%82%D0%B0-%D0%BD%D0%B0-%D0%BA%D0%B8%D0%BC-%D1%87%D0%B5%D0%BD-%D0%B8%D1%80-news804594.html", "text": "Очаква се възпоменателните церемонии да продължат и утре. Севернокорейците носят цветя и пред паметниците на бащата на Ким Чен-ир - Ким Ир-сен, който е основател на нацията. Смъртта на Ким Чен-ир на 17 декември 2011 г. доведе на власт Ким Чен-ун. Дотогава той беше почти неизвестен на международната сцена. Но през годините той опроверга прогнозите на анализатори, че няма да се справи с лидерската задача като успя да консолидира властта си, да даде стимул на икономиката и постигна целта на баща си и на дядо си - страната да се сдобие с арсенал от ядрени оръжия и ракети с голям обсег, които могат да достигнат територията на САЩ. Въпреки студеното време и снега северноокорейците започнаха да носят цветя пред паметници на Ким Чен-ир, за да изразят почитта си към починалия преди седем години севернокорейски лидер, предаде БТА, цитирайки АП. Сподели:", "date": "2018.12.16", "title": "Навършват се 7 години от смърта на Ким Чен-ир"}
{"url": "https://pik.bg/%D0%B2%D1%83%D1%87%D0%B8%D1%87-%D0%BF%D1%8A%D1%82%D1%83%D0%B2%D0%B0-%D0%B7%D0%B0-%D0%BD%D1%8E-%D0%B9%D0%BE%D1%80%D0%BA-%D0%B7%D0%B0%D1%80%D0%B0%D0%B4%D0%B8-%D0%B7%D0%B0%D1%81%D0%B5%D0%B4%D0%B0%D0%BD%D0%B8%D0%B5%D1%82%D0%BE-%D0%BD%D0%B0-%D0%BE%D0%BE%D0%BD-%D0%B7%D0%B0-%D0%BA%D0%BE%D1%81%D0%BE%D0%B2%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F-news804628.html", "text": "Държавният глава на Сърбия Александър Вучич обяви, че ще отпътува за Ню Йорк за извънредното заседание на Съвета за сигурност на ООН, който се събира в понеделник, за да обсъди решението на Косово за създаване на войска – независимо дали това ще се случи при затворени врати, предава Радио „Свободна Европа“ в македонската си редакция. Вучич подчерта, че целта му е да има възможност да каже истината – най-вече за това колко усилия са положилите сърбите, за да постигнат компромис с косоварите. Съгласно думите му, последните не искат това. Вучич не е „очарован“ от решението, което прие косовският парламент за продължаване на диалога със Сърбия, подчертавайки, че с нея Прищина по същество иска да затвори вратата за всякакъв диалог с Белград. Парламентът на Косово гласува за продължаване на диалога. Решението освен всичко друго предвижда създаването на нова държавна делегация за диалог със Сърбия. Сподели:", "date": "2018.12.16", "title": "Вучич пътува за Ню Йорк заради заседанието на ООН за косовската армия"}
{"url": "https://pik.bg/%D0%B2-%D1%81%D1%82%D1%80%D0%B0%D1%81%D0%B1%D1%83%D1%80%D0%B3-%D0%BF%D0%BE%D1%87%D0%B5%D1%82%D0%BE%D1%85%D0%B0-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BD%D0%B0-%D0%BA%D0%B0%D1%81%D0%B0%D0%BF%D0%B8%D0%BD%D0%B0-%D1%88%D0%B0%D1%80%D0%B8%D1%84-news804634.html", "text": "В Страсбург почетоха жертвите на касапина Шариф след нападението от 11 декември. Няколко хиляди души се събраха за паметна церемония, за да отдадат почит на жертвите и пострадалите от нападението срещу традиционния коледен базар в града, предава TACC. Местни медии съобщават, че мероприятието е завършило с „минута на шум“. Кметът на източния френски град Ролан Рис е направил обръщение от специална трибуна в центъра. „Днешното мероприятие демонстрира, че разнообразието на нашите убеждения не е слабост, а преимущество, което ни позволява да се борим заедно срещу мракобесието, насилието, догматическия екстремизъм, антисемитизма и всички форми на расизъм“, са думите на Рис, приведени от руската агенция. След речта му на сцената са излезли музиканти, които са изпълнили различни песни. Сподели:", "date": "2018.12.16", "title": "В Страсбург почетоха жертвите на касапина Шариф"}
{"url": "https://pik.bg/%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B9-%D1%82%D1%80%D1%8F%D0%B1%D0%B2%D0%B0-%D1%84-16-%D0%BA%D0%B0%D1%82%D0%B5%D0%B3%D0%BE%D1%80%D0%B8%D1%87%D0%B5%D0%BD-%D0%B5-%D0%B7%D0%B0%D0%BC-%D0%B4%D1%8A%D1%80%D0%B6%D0%B0%D0%B2%D0%BD%D0%B8%D1%8F%D1%82-%D1%81%D0%B5%D0%BA%D1%80%D0%B5%D1%82%D0%B0%D1%80-%D0%B4%D0%B6%D0%BE%D0%BD-%D1%81%D1%8A%D0%BB%D0%B8%D0%B2%D0%B0%D0%BD-news804676.html", "text": "Надяваме се българските ВВС да летят на Ф-16 за защита на българския народ. Става дума за национална сигурност. Това изтъкна зам.-държавния секретар на САЩ Джон Съливан пред bTV в предаването \"120 минути\", който бе на официално посещение в България. Думите му за изтребителите Ф-16 бяха: \"Вярваме, че изтребителят Ф-16 блок 70 е най-напредналата и модерна оръжейна система. Тя е най-подходяща за отбраната на България, за участието на България със съюзниците в НАТО при взаимните ни ангажименти. Нашето мнение е, че изтребителят \"Грипен\" не може да се сравнява. Все едно да сравняваш ябълки и портокали. Ф-16 е оръжейна система, доказана в битки, използвана от съюзниците в НАТО в Гърция, в Румъния, от съюзници извън НАТО като Израел. Има причина тези държави да изберат Ф-16\", каза Съливан. Според него предложението, което САЩ отправя, оръжейните системи, които \"Локхийд Мартин\" продава, използва напреднали технологии, които просто не са налични на \"Грипен\". Не е справедливо сравнението да се брои количеството на изтребители, да се сравняват 8 спрямо 10, каза американският политик. \"Осемте Ф-16 са забележителни оръжейни системи, които са се доказвали многократно във времето. В крайна сметка решението е на правителството на България и на народа на България, да решат какво е правилно за тяхната национална сигурност. Приблизително 300 милиона долара са инвестирани през последните години, 100 милиона долара инвестиции в българските ВВС по начин, който Ф-16 лесно да бъдат въведени в българската армия, в българските ВВС, както \"Грипен\" не биха могли\", каза Съливан. Припомняме, Джон Съливан имаше срещи с президента Румен Радев, с премиера Бойко Борисов и с военния министър Красимир Каракачанов. България напълно изпълнява поетите ангажименти към НАТО, увери българският премиер Бойко Борисов американския политик. Президентът Румен Радев на срещата си с американския зам.-държавен секретар заяви, че страната ни се стреми към сътрудничество с бъдещия доставчик на боен изтребител за армията ни. С военния министър Красимир Каракачанов американският политик обсъдиха регионалната сигурност. Американското правителство не подкрепя проекта \"Турски поток\" заяви заместник-държавният секретар на Съединените щати Джон Съливан в интервюто за bTV. Заместник-държавният секретар на Съединените щати Джон Съливан е на дипломатическа обиколка, която включва пет държави, сред които е и България. Предишния път, когато трима американски сенатори посетиха страната ни през 2014 г., беше обявен краят на \"Южен поток\". Енергийната независимост и диверсификация са много важни за всяка държава като въпрос на национална сигурност. Мога да говоря като американски гражданин, каза зам.-държавният секретар на САЩ. Той припомни какво се случи в САЩ през 70-те години на ХХ век. \"Бяхме зависими от чуждестранни източници на нефт, ембаргото на нефта през 70-те години на миналия век. За десетилетия САЩ работи усърдно за изграждане на по-голяма енергийна независимост. През последното десетилетие чрез технологични и други иновации сме станали износител на енергия, което е страхотно за нашата национална сигурност. С това послание идвам в София, да се опита да диферсифицира своите източници на енергия, било то от газ от множество източници, не само от един, или атомно гориво, идващо от множество източници\", каза Съливан. По думите му, множеството източници намаляват риска, а рискът би могъл да бъде например природно бедствие. Ако нещо се случи и се прекъсне газопреносна тръба, изцяло необвързано с политическо решение, това би могло да доведе до огромна икономическа дислокация в страната, ако е била твърде зависима от един източник на енергия. Както и за \"Северен поток II\", американското правителство не подкрепя \"Турски поток\", заяви Съливан. С представители на правителството говорихме за проектите за интерконектори Гърция - България и Сърбия - България, които биха диверсифицирали източниците на газ. Относно свободата на словото той бе категоричен, че е важно обществото да е информирано. Обществото се информира от свободни медии. Важно е медиите да се развиват, за да подкрепят тази демокрация, да дават информация на хората, за да могат сами да решават. Относно случая в Керченския пролив, американският политик заяви, че призовават за реакция и разглеждат със съюзниците си техния отговор за инцидента в Керченския пролив. Работим за освобождаване на моряците в преговори сме със съюзниците си и сме в преговори как да реагираме, допълни Джон Съливан. Сподели:", "date": "2018.12.16", "title": "На България й трябва Ф-16, категоричен е зам.-държавният секретар Джон Съливан"}
{"url": "https://pik.bg/%D0%BF%D0%BE%D0%B6%D0%B0%D1%80%D0%BD%D0%B8%D0%BA%D0%B0%D1%80%D0%B8-%D0%B3%D0%B0%D1%81%D1%8F%D1%82-%D0%B3%D0%BE%D1%80%D1%8F%D1%89-%E2%80%9E%D0%BC%D0%B5%D1%80%D1%86%D0%B5%D0%B4%D0%B5%D1%81%E2%80%9C-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D0%B1%D1%83%D1%80%D0%B3%D0%B0%D1%81-news804691.html", "text": "Пожарникари гасят пламнал \"Мерцедес\" в центъра на Бургас, предава Флагман.бг. Леката кола избухнала в пламъци вероятно заради повреда в електрическата инсталация. Автомобилът е бил паркиран на ул. „Поп Георги“. Огнеборците не смеят да отворят капака на двигателя, за да не стане по-зле. Не става въпрос за умишлен палеж, твърдят свидетели. Сподели:", "date": "2018.12.16", "title": "Пожарникари гасят горящ „Мерцедес“ в центъра на Бургас"}
{"url": "https://pik.bg/%D0%BF%D1%8A%D1%82%D0%BD%D0%B0-%D0%BF%D0%BE%D0%BB%D0%B8%D1%86%D0%B8%D1%8F-%D1%81-%D0%BF%D0%BE%D1%81%D0%BB%D0%B5%D0%B4%D0%BD%D0%B0-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F-%D0%B7%D0%B0-%D1%81%D0%BD%D0%B5%D0%B6%D0%BD%D0%B0%D1%82%D0%B0-%D0%BE%D0%B1%D1%81%D1%82%D0%B0%D0%BD%D0%BE%D0%B2%D0%BA%D0%B0-%D1%83-%D0%BD%D0%B0%D1%81-news804677.html", "text": "Отстранен е тир, завъртял се преди час и препречил движението на моторни превозни средства в района на тунел „Топли дол”, посока София. Възстановено е пропускането, което се осъществява бавно, заради падналия снеговалеж и мъгла в района. Пътна полиция и АПИ работят по отстраняването на сходен проблем, възникнал в отсечката между Мездра и Ботевград. Там движението в момента е затворено и в двете посоки. На автомагистрала „Тракия” движението на моторни превозни средства е възстановено. Затворен е пътят Кюстендил –Дупница, алтернативният маршрут за столицата е през Радомир и Перник. От полицията призовават водачите да шофират внимателно и със съобразена с тежките зимни условия скорост. Сподели:", "date": "2018.12.16", "title": "\"Пътна полиция\" с последна информация за снежната обстановка у нас"}
{"url": "https://pik.bg/%D1%81-%D0%BD%D0%B5%D0%BE%D1%87%D0%B0%D0%BA%D0%B2%D0%B0%D0%BD-%D1%83%D1%81%D0%BF%D0%B5%D1%85-%D0%B7%D0%B0%D0%B2%D1%8A%D1%80%D1%88%D0%B8-%D0%BA%D0%BE%D0%BD%D1%84%D0%B5%D1%80%D0%B5%D0%BD%D1%86%D0%B8%D1%8F%D1%82%D0%B0-%D0%BD%D0%B0-%D0%BE%D0%BE%D0%BD-%D0%B7%D0%B0-%D0%BA%D0%BB%D0%B8%D0%BC%D0%B0%D1%82%D0%B0-%D0%B2-%D0%BA%D0%B0%D1%82%D0%BE%D0%B2%D0%B8%D1%86%D0%B5-news804595.html", "text": "С неочакван успех завърши конференцията на ООН за климата в Катовице, Полша, съобщават световните агенции, цитирани от Нова телевизия. След седмици спорове, близо 200 държави постигнаха компромис и се подписаха под набор от правила за прилагането на Парижката конвенция за климата. Новото споразумение би трябвало да превърне договореното във френската столица през 2015 година от декларации за намерения в конкретни мерки. Поставя се и срок за началото на изпълнението им – 2020 година.  Основната цел на двата големи договора е съкращаването на емисиите парникови газове в атмосферата. Това би трябвало да доведе до ограничаване на глобалното затопляне до 2 градуса по Целзий в сравнение с прединдустриалната епоха. \"Сега имаме ясни правила и прозрачно финансиране на мерките. Положихме много усилия да убедим всички да подпишат. Няма как да не сме доволни от резултата\", каза министърът на околната среда на Австрия Елизабет Кьостингер. \"Много е трудно да постигнеш компромис между близо 200 държави. Особено по такъв сложен текст, пълен с регулации и мерки. Постигнатото тук е страхотно и прави Парижкото споразумение реално действащо\", не скри задоволството си министърът на екологията на Испания Тереса Рибера. Сподели:", "date": "2018.12.16", "title": "С неочакван успех завърши конференцията на ООН за климата в Катовице"}
{"url": "https://pik.bg/%D0%BE%D0%B3%D1%80%D0%BE%D0%BC%D0%BD%D0%B0-%D1%80%D0%B0%D0%B4%D0%BE%D1%81%D1%82-%D0%B7%D0%B0-%D0%BC%D1%8A%D1%80%D1%81%D0%B8%D1%81%D0%B0%D0%B9%D0%B4%D1%86%D0%B8-news804690.html", "text": "Ливърпул спечели голямото дерби срещу Манчестър Юнайтед с 3:1 и се върна със стил на първото място в класирането на Висшата лига. Мърсисайдци доминираха през почти целия мач и заслужено взеха всичките три точки, като в герой за домакините се превърна резервата Шакири. Срещата на \"Анфийлд\" започна вихрено и загатна за това, което очакваше зрителите в следващите два часа. Още в 4-ата минута Юнайтед отбеляза гол, но той беше незачетен заради засада на Лукаку. Веднага след това обаче Ливърпул направи истинска обсада на вратата на Де Хея и за 10 минути записа 10 удара по посока на испанеца. Натискът на домакините продължаваше и очаквано в 24-ата минута даде резултат. Фабиньо копна топката перфектно зад гърба на защитата и влизащият на скорост Мане овладя на гърди и матира Де Хея за 1:0. Малко след това Ловрен можеше да удвои, но ударът му с глава мина високо. Точно когато всички очакваха втория гол за Ливърпул Лукаку проби отляво и пусна остро центриране в малкия пеналт, което Алисон улови в първия момент, но изпусна топката и Лингард бе на място, за да изравни резултата. И двата отбора не предприеха излишни рискове до почивката и оставиха развръзката за второто полувреме, акцентира \"Новспорт\". Малко след час игра Ван Дайк имаше шанс да отбележи, но ударът му след корнер бе париран. В 69-ата минута Юрген Клоп предприе решителен ход, пускайки в игра Джердан Шакири и швейцарецът се отблагодари по най-добрия начин само четири минути по-късно. Мане проби отляво и финтира Дармиан, след което прати остро подаване, топката остана в наказателното поле и без подготовка Шакири налетя на кълбото, което се отби в напречната греда и влезе в мрежата на Юнайтед за 2:1. Десет минути преди края отново Шакири бе точен. Топката стигна до Фирмино на дъгата на наказателното поле, той се опита да намери Салах с едно докосване, но кълбото отново се озова в резервата, който стреля с вътрешен фалц и отклоняване в противников защитник направи удара неспасяем за Де Хея - 3:1. Така Ливърпул остана непобеден във ВЛ от началото на сезона и събра 45 точки на върха, оставяйки Манчестър Сити на една зад себе си. Юнайтед пък вече са на огромната разлика от 19 точки от първата позиция и на 11 от място в Шампионската лига догодина. 1:0 Садио Мане '24 1:1 Лингард '33 2:1 Шакири '72 3:1 Шакири '80 Алисон, Клин, Ловрен, Ван Дайк, Робертсън, Фабиньо, Вайналдум, Кейта, Мане, Салах, Фирмино Де Хея, Далот, Баи, Линдельоф, Дармиан, Ерера, Матич, Рашфорд, Лингард, Йънг, Лукаку Сподели:", "date": "2018.12.16", "title": "Огромна радост за мърсисайдци"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B0%D0%B4%D1%81%D0%BA%D0%B0-%D0%BD%D0%B0%D0%BF%D0%B0%D1%81%D1%82-%D0%B2-%D0%B8%D0%BC%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B1%D0%B0%D0%BD%D0%B5%D0%B2%D0%B8-%D0%B2-%D0%B1%D0%BE%D1%8F%D0%BD%D0%B0---%D0%B0%D1%80%D0%B5%D1%81%D1%82%D1%83%D0%B2%D0%B0%D0%BD%D0%B8%D1%8F%D1%82-%D0%BE%D0%BB%D0%B8%D0%B3%D0%B0%D1%80%D1%85-%D1%82%D1%80%D0%B5%D0%BF%D0%B5%D1%80%D0%B8-%D0%B7%D0%B0-%D0%BF%D0%B0%D0%BB-news804190.html", "text": "Откакто Евгения и Николай Баневи бяха арестувани в Ница, а след това екстрадирани в България, огромното им имение в \"Бояна\" е без надзор. Скоро ще станата два месеца, откакто олигарсите не са стъпвали в къщата си. Припомняме, че милионерите бяха задържани на 26 октомври във Франция, а местните власти ги изпратиха към родината им на 6 декември. Баневи бяха арестувани за постоянно, като тепърва ще трябва да отговарят за 7 престъпления, сред които укриване на данъци, ръководене на организирана престъпна група и пране на пари. Корпоративната резиденция, както Евгения Банева сама определя дома си, е заобиколена от иглолистна гора, част от Витошкия резерват. Дърветата обаче изисквали постоянни грижи, тъй като най-редовно ги нападали корояди, разкрива ПИК TV. Опасните вредители представляват малки по размери бръмбари с дължина 1-9 мм. Характерна особеност за короядите е техния групов начин на живот, при който се формират т.нар. семейства със съответната система от ходове под кората или в дървесината, изгризана както от възрастните, така и от ларвите. По този начин се образуват дупчици, които прекъсват проводящите тъкани на дървото и в продължение на 1-2 месеца то изсъхва. С иглолистната гора около къщата си Николай Банев особено се гордеел и пред гостите си често се изтъквал, че лично полага грижи за дърветата. Олигархът милеел за гората и в ареста не без основанение се притеснявал, че в негово отсъствие периодично атакуващите корояди може да съсипят любимите му борове. Преди време обвиненият за изпирането на 1 млрд лева бизнесмен ласкаел сам себе си, че благодарение на навременната му намеса спасил гората си от унижощение. При поредното настъпление на вредителите, част от боровети били сериозно поразени. Банев привикал специалисти, които известно време обработвали дърветата със скъпи препарати, като в крайна сметка ги спасили. Сподели:", "date": "2018.12.16", "title": "САМО В ПИК: Адска напаст в имението на Баневи в \"Бояна\" - арестуваният олигарх трепери за палата си в ареста"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BC%D0%B0%D0%B9%D0%BA%D0%B0%D1%82%D0%B0-%D0%BD%D0%B0-%D0%BC%D0%B0%D1%80%D0%B5%D1%88%D0%BA%D0%B8-%D1%81-%D0%BA%D0%BE%D0%BB%D0%B5%D0%B4%D0%B5%D0%BD-%D0%BA%D0%BE%D0%BD%D1%86%D0%B5%D1%80%D1%82-%D0%BA%D0%B0%D1%82%D0%BE-%D0%BB%D0%B8%D0%BB%D0%B8-%D0%B8%D0%B2%D0%B0%D0%BD%D0%BE%D0%B2%D0%B0-news804360.html", "text": "Майката на Веселин Марешки е ВИП персона в родната им Варна. Възрастната дама е сред най-гласовитите певици на морската ни столица, а публиката си тази година е решила да награди с голям коледен концерт. По примера на Лили Иванова Веска Марешка искала да извива глас и да раздава автографи в пищна зала. Мечтата ѝ се сбъднала и на 15 декември щяла да излезе пред публика на сцената на Фестивалния и конгресен център във Варна заедно със своята дуетна половинка Иван Ненов, с когото са известни под псевдонима дует „Амбра“. Проверка на „Ретро“ установи, че повече от половината места в залата за концерта им са вече продадени, а пропуските се търгуват на цени от 10 и 15 лева. Веска вече била в трескава подготовка за шоуто, което щяло да продължи почти 2 часа. Освен че репетирала песните си, тя педантично подбирала и шармантните тоалети, с които щяла да шашне присъстващите в залата, сред които най-вероятно ще бъде цялото ѝ семейство, както и голямата ѝ гордост – синът ѝ Веселин. Запознати твърдят, че репертоарът на Веска надхвърлял дори този на Лили Иванова. Тя била царицата на старите градски песни, а преди време дори чалга компанията „Пайнер“ проявила интерес към нея и шефовете я поканили да стане част от техния каталог с изпълнители. Марешка обаче нямала нужда от продуцент, защото синът ѝ е сред милионерите в България и не изпитва затруднения да поема масрафа по всичките ѝ видеоклипове. Макар да е в напреднала възраст, Веска много обичала да се снима и смятала, че изглежда страхотно на камера. Най-често ползвала за терен на клиповете си плажовете край Варна. Марешки одобрявал нейната певческа кариера и ходатайствал да въртят парчетата ѝ по една от най-гледаните варненски кабеларки. Макар да не е взел музикалната ѝ дарба, председателят на „Воля“ твърди, че се е метнал на нея по трудолюбието. По-любопитно обаче е, че от майка си Веселин със сигурност е наследил любовта към високите скорости. Навремето Веска била автомобилна състезателка и скривала шапките на мъжете по пистите. Сподели:", "date": "2018.12.16", "title": "САМО В ПИК И \"РЕТРО\": Майката на Марешки с коледен концерт като Лили Иванова"}
