{"url": "https://pik.bg/%D0%B0%D1%81%D0%B5%D0%BD%D0%BE%D0%B2%D0%B3%D1%80%D0%B0%D0%B4-%D0%BE%D1%82%D0%B1%D0%B5%D0%BB%D1%8F%D0%B7%D0%B0-142-%D0%B3-%D0%BE%D1%82-%D0%BE%D1%81%D0%B2%D0%BE%D0%B1%D0%BE%D0%B6%D0%B4%D0%B5%D0%BD%D0%B8%D0%B5%D1%82%D0%BE-%D1%81%D0%B8-news899079.html", "text": "Асеновград чества 142 г. от своето Освобождение днес. Венци и цветя пред бюст-паметника на генерал Виктор Дезидериевич Дандевил положиха кметът на общината доктор Христо Грудев, председателят на Общинския съвет в града Драгомир Георгиев, общински съветници, военнослужещи, граждани. Градоначалникът се обърна към асеновградчани с поздрав по повод Освобождението на Асеновград и припомни кой е генерал Дандевил. \"Той олицетворява стотиците хиляди руски войни, които са тръгнали да защитават своите имперски интереси и в част от тях освобождението на България. Генерал Дандевил е и един друг символ - на интеграцията на хората. Той е син на френски офицер, който заедно с Наполеоновата армия навлиза в Русия, за да я окупира. Руската армия успява да прогони Наполеон от пределите на страната и офицерът Дандевил остава военнопленник. Приема руско поданство. Жени се за руска дворянка и техният син става офицер в руската имперска армия. Той достига възможно най-високите позиции в йерархията там независимо, че е син  на френски завоевател. Това е символ за всички нас - ние трябва да интегрираме различните от нас, тези, които не са на едно мнение с нас, но са достойни, работят за общината, за държавата, за Европа. И това е именно символът генерал Дандевил\", сподели в изказването си кметът Христо Грудев. Празничната програма днес бе открита с концерт на Представителен духов оркестър на ВВС – Пловдив и продължи с приемане на почетен караул на Военно формирование 24490 в Асеновград. Заупокойна литургия бе отслужена от архиерейския наместник ставрофорен свещеноиконом Йордан Георгиев и свещеници от асеновградска духовна околия. Слово пред присъстващите произнесе и Мина Христемова – уредник в Исторически музей - Асеновград. Тя обясни накратко с какво са се сблъскали българите в първите години след Освобождението на града. Ученици от ОУ „Ангел Кънчев” пък разказаха как е било постигнато самото Освобождение на Асеновград. Децата припомниха от историята, че през есента и в края на 1877 г. през града преминават тълпи турски бежанци към Одрин и Цариград. Започват да се изтеглят и военни части на армията от Сюлейман. Отстъплението им е съпроводено с грабежи. Една част от асеновградчани се укриват в местността \"Куру дере\", а други в горите и зад стените на близките манастири. Тревога и страх преминават през сърцата и на хората в селата. Не са пощадени църквата в село Новаково, а част от манастира \"Света Неделя\" с училището са изпепелени. На 16-ти януари Пловдив посреща освободителите, а напрежението в Асеновград нараства. Почти в пълен състав в града се събират войските на Сюлейман паша и Шакир паша. Руските войски приближават постепенно към Асеновград. Боеве се водят в Брестник и Крумово. Още в ранните часове на 18.01.1878 г. позициите си при Станимака турските войски започват да отстъпват, а руските освободители са посрещнати в града с неспирен камбанен звън. Името на генерал Дандевил - Освободителят се предава като легенда от поколение на поколение. Бюст-паметникът му е издигнат по инициатива на деца от Асеновград. С патриотични песни в празничната програма днес се включиха и младите таланти от Вокална формация „Калина Малина”. Официалната церемония завърши поклонение на колене и с прозвучаване химна на България в изпълнение на духовия оркестър към формированието на Военно въздушните сили в Пловдив. Сподели:", "date": "2020.01.18", "title": "Асеновград отбеляза 142 г. от Освобождението си"}
{"url": "https://pik.bg/%D0%B1%D0%B5%D0%B7%D0%BF%D0%BB%D0%B0%D1%82%D0%B5%D0%BD-%D0%B8%D0%BD%D1%82%D0%B5%D1%80%D0%BD%D0%B5%D1%82-%D0%BD%D0%B0-%D0%BE%D0%B1%D1%89%D0%B5%D1%81%D1%82%D0%B2%D0%B5%D0%BD%D0%B8-%D0%BC%D0%B5%D1%81%D1%82%D0%B0-%D0%B2-%D0%B3%D0%B0%D0%B1%D1%80%D0%BE%D0%B2%D0%BE-news899043.html", "text": "Жителите и гостите на Габрово вече имат достъп до безплатен интернет на обществени места, съобщи БНР. Зоните са подбрани така, че да предоставят услугата на максимален брой хора. В района на Общината, Регионалната библиотека „Априлов-Палаузов“ и Драматичния театър в Габрово вече има безплатен достъп до интернет. Обхватът на мрежата покрива централната градинка с мечето, детската площадка зад Библиотеката, залата за събития в близост. Всеки потребител веднъж свързал се с мрежата WiFi4EU ще може да я ползва във всяка една зона от програмата в целия Европейски съюз. Финансирането за осигуряване на тази възможност е на стойност 15 000 евро и е предоставено от Европейската комисия. Общината има ангажимента да поддържа оборудването за следващите три години. Сподели:", "date": "2020.01.18", "title": "Безплатен интернет на обществени места в Габрово"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B0%D1%80%D0%B8%D0%B6-%D0%B5-%D1%81%D1%82%D1%80%D0%B0%D1%88%D0%BD%D0%BE-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%89%D0%B8-%D0%B0%D1%82%D0%B0%D0%BA%D1%83%D0%B2%D0%B0%D1%82-%D0%BC%D0%B0%D0%BA%D1%80%D0%BE%D0%BD-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%B3%D0%BE-%D1%81%D0%BF%D0%B0%D1%81%D1%8F%D0%B2%D0%B0-%D0%BE%D1%82-%D1%82%D0%B5%D0%B0%D1%82%D1%8A%D1%80-%D0%B2-news899082.html", "text": "За присъствието на Еманюел Макрон в театъра съобщил френски журналист, който седял три реда зад него, предава БН Новината бързо се разпространила по социалните мрежи и недоволни от политиката на президента се събрали пред театъра с искания за оставката му и с призиви за стачка. Журналистът, изпратил местонахождението на президента, е бил разпитан за действията си от полицията. Демонстранти в Париж се опитаха да нахлуят в местен театър, където президентската двойка Еманюел и Бриджит Макрон гледали представление. Това наложило президентът и съпругата му да бъдат изведени с полиция след края на спектакъла. Сподели:", "date": "2020.01.18", "title": "ИЗВЪНРЕДНО: В Париж е страшно, протестиращи атакуват Макрон, полицията го спасява от театър (ВИДЕО)"}
{"url": "https://pik.bg/%D0%B1%D1%83%D0%BC-%D0%BD%D0%B0-%D0%B2%D0%B0%D1%80%D0%B8%D1%86%D0%B5%D0%BB%D0%B0-%D0%B2-%D1%86%D1%8F%D0%BB%D0%B0%D1%82%D0%B0-%D1%81%D1%82%D1%80%D0%B0%D0%BD%D0%B0-news899016.html", "text": "От няколко дни, 4 групи в 7-мо ОДЗ \"Детелина\" са под карантина. Болните деца са няколко, но вероятността и останалите в групата да се разболеят от варицела е над 90 процента. Защитени са само тези, които вече са я изкарали. \"От септември досега имаме 40 деца, които са преболедували\", каза пред NOVA директорът на 7- мо ОДЗ \"Детелина\" Ксения Семизорова. … Лекарите все пак успокояват, тъй като при деца, заболяването се преболедува много по-лесно. Заради огромния брой на болните, от тази година ваксината срещу варицела влиза в препоръчителния имунизационен календар. \"Втората причина е, че включвайки я в календара, ние даваме сигурност на производителите и вносителите, че може да се ползва, узаконено е\", каза още главният държавен инспектор д-р Ангел Кунчев. До този момент ваксината не се предлагаше на българския пазар, но разрешителните вече са дадени. \"Към момента не е ясно каква ще бъде цената й, нито колко от българите ще отидат до аптеката, за да си я купят. Независимо от интереса обаче, следващата стъпка е ваксината да влезе в задължителния имунизационен календар\", добави председателят на Асоциацията на собствениците на аптеки Николай Костов. Над 2 000 регистрирани случаи на болни от варицела от началото на годината. Това казват здравните власти. В голяма част от детските заведения в страната поставиха групи под карантина. Сподели:", "date": "2020.01.18", "title": "Бум на варицела в цялата страна"}
{"url": "https://pik.bg/%D0%BA%D0%B8%D0%BF%D1%8A%D1%80-%D1%81%D1%8A%D0%B7%D0%B4%D0%B0%D0%B2%D0%B0-%D1%80%D0%B5%D0%B3%D0%B8%D1%81%D1%82%D1%8A%D1%80-%D0%B7%D0%B0-%D0%B8%D0%BC%D0%BE%D1%82%D0%B8-%D0%BF%D1%80%D0%B5%D0%B4%D0%BB%D0%B0%D0%B3%D0%B0%D0%BD%D0%B8-%D0%BF%D0%BE%D0%B4-%D0%BD%D0%B0%D0%B5%D0%BC-%D0%B2-%D0%BE%D0%BD%D0%BB%D0%B0%D0%B9%D0%BD-%D0%BF%D0%BB%D0%B0%D1%82%D1%84%D0%BE%D1%80%D0%BC%D0%B8-news899014.html", "text": "Собствениците на имоти в Кипър, предлагащи ги в онлайн платформите за споделено настаняване от типа на Airbnb и Booking.com, вече попадат под законова регулация и подлежат на регистрация. Новият закон бе приет от парламента на страната вчера,   съобщават световните агенции, цитирани от БНР. Желаещите да отдават квартири за краткосрочно настаняване вече трябва да се регистрират в специален регистър, който се създава към Държавния департамент по туризма. Те ще могат да работят след като получат лиценз от него. Регистрационният номер на имота трябва да бъде представен на онлайн платформата, за да може собственикът му да се включи в нея. Така ще се гарантира, че предлаганите квартири са одобрени от правителството, разясни зам.-министърът по туризма Савва Пердиос. Наемодателите, които досега отдават свои жилища по този начин, имат срок от 2 години да се съобразят със закона, а новите трябва да се регистрират веднага. Според представените в парламента данни около 20 000 места за временно настаняване попадат в обхвата на новите разпоредби. Новият закон не третира проблема с данъчното облагане на приходите от отдаваните под краткросрочен наем имоти. Те ще бъдат включени в декларациите за данък върху доходите на собствениците им. Промяната в регулацията се прави, за да могат тези домакинства да имат легален допълнителен доход, бе подчертано при дискусията в пленарната зала. Законът бе гласуван след година и половина обсъждания в парламента, но без острия обществен дебат, който съпътства въвеждането на подобна нова регулация в България. Според приетия у нас закон от тази година собствениците на имоти, предлагани в двете онлайн платформи, трябва да ги регистрират и да заплащат патентен данък. Сподели:", "date": "2020.01.18", "title": "Кипър създава регистър за имоти, предлагани под наем в онлайн платформи"}
{"url": "https://pik.bg/%D0%B1%D1%80%D0%B8%D1%82%D0%B0%D0%BD%D1%81%D0%BA%D0%BE%D1%82%D0%BE-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE-%D0%BE%D1%82%D0%B1%D0%B5%D0%BB%D1%8F%D0%B7%D0%B2%D0%B0-%D0%B1%D1%80%D0%B5%D0%BA%D0%B7%D0%B8%D1%82-%D1%81-%D1%88%D0%BE%D1%83-news898977.html", "text": "Резиденцията на премиера на Великобритания Борис Джонсън ще бъде осветена от часовник с обратно броене до излизането на страната от Европейския съюз на 31 януари, като част от световното представление, което е посветено на Брекзит, съобщава „Ройтерс”, цитирана от „Фокус”. Агенцията се позовава на съобщение на правителството. Джонсън предложи започване на кампания за събиране на средства, за да може британският часовник Биг Бен да отбележи с биене на 31 януари Брекзит. Биг Бен е в реставрация от 2017 г. и оттогава тя не бие. Вече са събрани над 200 хил. паунда (б.р. 260 580 долара) от 500 000., които Джонсън заяви, че ще струва на часовника да може да отбележи събитието. „31 януари е важен момент от нашата история, защото Обединеното кралство напуска ЕС и възвръща своята независимост“, се казва в съобщение на Борис Джонсън, в което той излага своите планове да отбележи Брекзит. Сподели:", "date": "2020.01.18", "title": "Британското правителство отбелязва Брекзит с шоу"}
{"url": "https://pik.bg/%D0%B2%D0%BD%D0%B8%D0%BC%D0%B0%D0%B2%D0%B0%D0%B9%D1%82%D0%B5-%D1%82%D0%BE%D0%BA%D1%81%D0%B8%D1%87%D0%BD%D0%B8%D1%82%D0%B5-%D1%85%D0%B8%D0%BC%D0%B8%D0%BA%D0%B0%D0%BB%D0%B8-%D0%B2%D0%BB%D0%B8%D1%8F%D1%8F%D1%82-%D0%BD%D0%B0-%D1%83%D0%BC%D1%81%D1%82%D0%B2%D0%B5%D0%BD%D0%BE%D1%82%D0%BE-%D1%80%D0%B0%D0%B7%D0%B2%D0%B8%D1%82%D0%B8%D0%B5-%D0%BD%D0%B0-%D0%B4%D0%B5%D1%86%D0%B0%D1%82%D0%B0-news898566.html", "text": "Учени от университета на Ню Йорк са изследвали четири химически вещества, за които е известно, че оказват въздействие върху мозъците на подрастващите - олово, живак, пестициди и полибромирани дифенилови етери, известни като забавящи горенето химикали. Щом детето бъде изложено на въздействието им, няма връщане назад във вредите от тях, каза Лео Трасанде, педиатър и изследовател в университета на Ню Йорк, съавтор на изследването. Учените са сравнявали резултати от тестовете за интелигентност при децата в САЩ в периода между 2001 и 2016 г. Те установили, че загубените точки на тестовете заради излагане на въздействието на пестициди и забавящите горенето химикали се увеличава от 67 на сто на 81 на сто. Забавящите горенето химикали се съдържат в мебелите и електрониката. Според авторите на изследването за периода от 15 години, който разглеждали, децата в САЩ са загубили 162 милиона точки от тестовете за интелигентност заради забавящите горенето химикали, 2,5 милиона точки заради въздействието на живак, 27 милиона точки заради пестицидите и 78 милиона точки заради ефекта на оловото. Индивидуалната загуба на точки от тестовете за интелигентност на децата намалява с 2 на сто икономическата им продуктивност като възрастни, казва Трасанде. Според екипа му вредата върху детския мозък от четирите изследвани химикала е струвала 6 трилиона долара на икономиката на САЩ за изследвания период Пестицидите и химикалите, забавящи горенето, влияят върху умственото развитие на децата, съобщава Сайънс алърт. Сподели:", "date": "2020.01.18", "title": "ВНИМАВАЙТЕ! Токсичните химикали влияят на умственото развитие на децата"}
{"url": "https://pik.bg/%D1%88%D0%B0%D1%88-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D0%BA%D0%B0%D1%82%D0%BE-%D0%BA%D0%B8%D0%BC-%D0%BA%D0%B0%D1%80%D0%B4%D0%B0%D1%88%D1%8F%D0%BD-%D1%80%D0%B5%D1%88%D0%B8-%D0%B4%D0%B0-%D1%81%D1%82%D0%B0%D0%B2%D0%B0-%D0%B8%D0%BD%D1%84%D0%BB%D1%83%D0%B5%D0%BD%D1%81%D1%8A%D1%80-%D1%81%D0%BD%D0%B8%D0%BC%D0%BA%D0%B0-news899090.html", "text": "Президентът Румен Радев става инфлуенсър и качва сторита в социалните мрежи, позирайки пред камера. Има много примери за инфлуенсъри както в България, така и в световен мащаб. Но те са предимно от женски пол. Например Ким Кардашян, кралицата на социалните мрежи, е типичен пример за инфлуенсър. Ким Кардашян е риалити звезда, телевизионен персонаж и модел, но най-голямата ѝ сила е тази на инфлуенсър, пише \"tribune.bg\". За разлика от Радев обаче, Кардашян има милиони последователи в Instagram и има огромно влияние върху тях, като едни от най-популярните й снимки са по голо дупе. Повечето холивудски знаменитости позират полуголи или в провокативни пози. Радев е решил да заложи на романтиката, вероятно щракнат от съпругата си Деси Радева, която се грижи за пиара му. Сподели:", "date": "2020.01.18", "title": "ШАШ: Румен Радев като Ким Кардашян, реши да става инфлуенсър (СНИМКА)"}
{"url": "https://pik.bg/%D1%80%D1%8F%D0%B7%D0%BA%D0%BE-%D0%BF%D0%BE%D0%B2%D0%B8%D1%88%D0%B5%D0%BD%D0%B8%D0%B5-%D0%BD%D0%B0-%D0%B7%D0%B0%D0%B1%D0%BE%D0%BB%D0%B5%D0%BB%D0%B8%D1%82%D0%B5-%D0%BE%D1%82-%D1%85%D0%B5%D0%BF%D0%B0%D1%82%D0%B8%D1%82-%D0%B2-%D0%B4%D0%B2%D0%B5-%D0%BE%D0%B1%D0%BB%D0%B0%D1%81%D1%82%D0%B8-%D0%B2-%D1%8E%D0%B6%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-news899020.html", "text": "Сериозно повишение на случаите на заболели от хепатит в цялата страна. Министерството на здравеопазването обяви епидемични взривове в областите Стара Загора и Хасково. В инфекциозното отделение в Хасково са настанени повечето болни с хепатит А, повечето от тях - деца. Само за последните няколко дни броят на болните в областите Стара Загора и Хасково вече е над 30. Обявени са няколко епидемични взрива. Лекарите съветват при оплаквания да търсим помощ, вместо да се лекуваме сами, а предпазването е чрез добра хигиена. Повече от половината от болните от хепатит А в хасковска област са от село Конуш. Случаите тук през последните няколко дни са 5. Хората са притеснени, че заразата може да се разпространи. За да спрат заразата, епидемиолозите проучват контактите на болните. Голяма част от тях са ученици. \"Предписани са противоепидемиологични мерки. Там, където има организирани колективи, е извършена крайна дезинфекция от оторизирана фирма, която представя протоколи\", каза пред Нова телевизия директорът на РЗИ-Хасково д-р Соня Димитрова. В хасковската болница в момента са настанени шестима пациенти с хепатит А. \"Да успокоя хората, че обичайно това е една относително лека инфекция и да ги притесня - няма хубава болест\", каза още старши ординатор Инфекциозно отделение на МБАЛ - Хасково д-р Васко Донев. В началото симптомите на заболяването са подобни на тези на грипа, а по-късно се появява и характерното пожълтяване, но невинаги. Затова медиците препоръчват при оплаквания задължително да търсим лекар. Сподели:", "date": "2020.01.18", "title": "Рязко повишение на заболелите от хепатит в две области в Южна България"}
{"url": "https://pik.bg/%D1%88%D0%BE%D0%BA-%D0%B3%D0%B8%D0%B3%D0%B0%D0%BD%D1%82%D1%81%D0%BA%D0%B8-%D1%81%D0%B2%D0%B8%D0%BD%D0%B5-%D0%B8%D0%B7%D1%8F%D0%B4%D0%BE%D1%85%D0%B0-%D1%84%D0%B5%D1%80%D0%BC%D0%B5%D1%80-%D0%B2-%D0%BF%D0%BE%D0%BB%D1%88%D0%B0-news899023.html", "text": "Останките на 71-годишния мъж бяха открити от негов съсед, който отишъл да види фермера, защото не го виждал от Нова година. Загиналият получил инфаркт, докато взимал вода от кладенец. До него са били намерени останките на жертвата, предаде БГНЕС. Съседи разказали, че фермерът отглеждал гигантските свине от унгарската порода мангалица. Животните обаче често гладували, за тях не били полагани достатъчно грижи и те свободно бягали из фермата. Заради това в прокуратурата смятат, че мъжът е бил изяден от своите питомци. Полски фермер е бил изяден от 12-те си гигантски свине, след като получил инфаркт, пише The Sun. Сподели:", "date": "2020.01.18", "title": "ШОК! Гигантски свине изядоха фермер в Полша"}
{"url": "https://pik.bg/%D1%81%D0%BF%D0%B0%D1%81%D0%B8%D1%85%D0%B0-%D0%B1%D0%B5%D0%B4%D1%81%D1%82%D0%B2%D0%B0%D1%89-%D1%89%D1%8A%D1%80%D0%BA%D0%B5%D0%BB-%D0%BE%D1%81%D1%82%D0%B0%D0%BD%D0%B0%D0%BB-%D0%B4%D0%B0-%D0%B7%D0%B8%D0%BC%D1%83%D0%B2%D0%B0-%D0%BA%D1%80%D0%B0%D0%B9-%D1%81%D0%B2%D0%B8%D0%BB%D0%B5%D0%BD%D0%B3%D1%80%D0%B0%D0%B4-news899021.html", "text": "Бедстващ бял щъркел бе приет в Спасителния център на „Зелени Балкани” в Стара Загора. Птицата е спасена и докарана от района на Свиленград, благодарение на съдействието на общината. При прегледа ветеринарните лекари на Центъра установили, че щъркелът е слаб и с проблем в едното крило. \"Той беше с проблем в крилото и дойде изтощен. Птицата е млада. Тази зима е много топла, а птиците намират храни в реки. Те правят хранителна миграция и ако храната намалее, те ще се изтеглят по-на юг. Ако хората хранят щъркелите и в един момент храната намалее, птиците ще бъдат изложени на голямо предизвикателство\", каза пред Нова телевизия д-р Христина Клисурова. При съмнения за пострадали щъркели, сигналите трябва да се отправят към РИОСВ, на телефон 112 или на телефоните на Спасителния център. Сподели:", "date": "2020.01.18", "title": "Спасиха бедстващ щъркел, останал да зимува край Свиленград"}
{"url": "https://pik.bg/%D0%B4%D0%BE%D0%B1%D1%80%D0%B0-%D0%BD%D0%BE%D0%B2%D0%B8%D0%BD%D0%B0-%D0%BE%D1%82%D1%81%D1%82%D1%80%D0%B0%D0%BD%D0%B8%D1%85%D0%B0-%D0%B0%D0%B2%D0%B0%D1%80%D0%B8%D1%8F%D1%82%D0%B0-%D0%BF%D0%BE-%D0%B2%D0%BE%D0%B4%D0%BE%D0%BF%D1%80%D0%BE%D0%B2%D0%BE%D0%B4%D0%B0-%D0%B2-%D1%88%D1%83%D0%BC%D0%B5%D0%BD%D1%81%D0%BA%D0%BE-news899091.html", "text": "Аварията по водопровода в Шуменско вече е отстранена. От рано тази сутрин 140 000 души в Шумен, Велики Преслав, Търговище и три села вече имат вода. Въпреки че шуменци плащат най-скъпата вода, те често остават без нея именно заради тръбата, по която има повече кърпени места от здрави. За 44 часа бяха отстранени 25 аварии по остарелия водопровод. Близо два дни шуменци се справяха с безводието. Сподели:", "date": "2020.01.18", "title": "Добра новина: Отстраниха аварията по водопровода в Шуменско"}
{"url": "https://pik.bg/%D1%86%D1%8A%D1%80%D0%BA%D0%B2%D0%B0%D1%82%D0%B0-%E2%80%9E%D1%81%D0%B2-%D0%B0%D1%82%D0%B0%D0%BD%D0%B0%D1%81%D0%B8%D0%B9%E2%80%9C-%D0%B2-%D0%B0%D1%80%D0%B1%D0%B0%D0%BD%D0%B0%D1%81%D0%B8-%D0%BE%D1%82%D0%BD%D0%BE%D0%B2%D0%BE-%D0%BE%D1%82%D0%B2%D0%BE%D1%80%D0%B8-%D0%B2%D1%80%D0%B0%D1%82%D0%B8-news899026.html", "text": "За първи път след дългогодишно прекъсване средновековна църква „Св. Атанасий“ в Арбанаси отново отвори врати за богослужение, съобщава БТВ. Това се случи в деня, в който църквата почита паметта на Атанасий Велики – Атанасовден. Не са много църквите у нас с името на Св. Атанасий. Късносредновековната в Арбанаси е една от тях. Построена е през 1667 година. А стенописите са дело на гръцки зографи. Храмът е музеен, реставриран е през 1975 година. Църквата е една от общо петте в селището по онова време. По-заможните тогава дори си имали откупени места в храма. Годишно средновековните арбанашки светини „Рождество Христово“, „Св. Димитър“, „Светите архангели“, „Св. Атанасий“ и „Св. Георги“ се посещават от около 100 000 туристи от цял свят. Богослужения се предвиждат и в петте арбанашки църкви. Те ще се случват само на храмовите празници, когато входът за посетители ще бъде свободен, както е днес в църквата „Св. Атанасий“. Сподели:", "date": "2020.01.18", "title": "Църквата „Св. Атанасий“ в Арбанаси отново отвори врати"}
{"url": "https://pik.bg/%D0%B2%D0%B8%D0%B6%D1%82%D0%B5-%D1%81%D0%BB%D0%BE%D0%BD%D1%81%D0%BA%D0%B0%D1%82%D0%B0-%D1%80%D0%B0%D0%B7%D1%85%D0%BE%D0%B4%D0%BA%D0%B0-%D0%BD%D0%B0-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8%D1%82%D0%B5-%D0%BC%D0%B8%D0%B3-29-%D1%81%D0%BD%D0%B8%D0%BC%D0%BA%D0%B0-news899017.html", "text": "В мрежата се появиха ефектни кадри от \"слонската разходка\" на изтребителите МиГ-29. На кадрите се вижда как самолетите на ВВС на Египет изпълняват маневри по време на мащабните военни учения Qadir-2020. Бойните самолети се движат бавно, на близко разстояние един от друг. На снимките изтребителите са заснети на пистата от различни ракурси. Сподели:", "date": "2020.01.18", "title": "Вижте \"слонската разходка\" на изтребителите МиГ-29 (СНИМКА)"}
{"url": "https://pik.bg/%D0%BF%D0%BE%D1%87%D0%B8%D0%BD%D0%B0-%D0%BD%D0%B0%D0%B9-%D0%BC%D0%B0%D0%BB%D0%BA%D0%B8%D1%8F%D1%82-%D1%87%D0%BE%D0%B2%D0%B5%D0%BA-%D0%B2-%D1%81%D0%B2%D0%B5%D1%82%D0%B0-news899025.html", "text": "Най-малкият човек в света Хагендра Тапа Магар почина на 28-годишна възраст. Това съобщи сайтът на Книгата на рекордите Гинес, цитиран от БГНЕС. Той е роден в Непал през 1992 г. По предварителна информация, Хагендра напоследък е имал проблеми със сърцето. Ръстът му от 67,08 сантиметра го направи носител на титлата най-малкия човек в света, запазил способността си да се придвижва самостоятелно. Вписан е в Книгата на рекордите Гинес през 2011 г. Сподели:", "date": "2020.01.18", "title": "Почина най-малкият човек в света"}
{"url": "https://pik.bg/%D0%B0%D0%BD%D0%B3%D0%B5%D0%BB%D0%BA%D0%BE%D0%B2%D0%B0-%D0%BF%D1%80%D0%BE%D0%B2%D0%B5%D0%B4%D0%B5-%D1%80%D0%B0%D0%B1%D0%BE%D1%82%D0%BD%D0%B0-%D1%81%D1%80%D0%B5%D1%89%D0%B0-%D1%81-%D0%BF%D0%BE%D1%81%D0%BB%D0%B0%D0%BD%D0%B8%D0%BA-%D1%85%D0%B5%D1%80%D0%BE-%D0%BC%D1%83%D1%81%D1%82%D0%B0%D1%84%D0%B0-%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D0%BE%D0%B1%D1%81%D1%8A%D0%B4%D0%B8%D1%85%D0%B0-news899019.html", "text": "Работим активно, за да продължим ползотворното сътрудничество на Министерството на туризма и посолството на САЩ в духа на отличните отношения между двете страни. Туризмът е сред приоритетните области, които могат да насърчат и разширят това партньорство. За България секторът е изключително важен, защото генерира приблизително 12% от БВП и 11% от общата заетост в страната. Това заяви министърът на туризма Николина Ангелкова на работна среща с посланика на САЩ у нас Н.Пр. Херо Мустафа. Министър Ангелкова даде примери от националната статистика, които доказват, че въпреки предизвикателствата пред туристическата индустрия през 2019 г. отрасълът продължава да показва устойчиви резултати. За първите 11 месеца на отминалата година са осъществени над 8,8 млн. чуждестранни туристически посещения в България, което е символично понижение от 0,02% в сравнение със същия период на рекордната в отрасъла 2018-а. От 2015 г. досега входящият туризъм в България отчита 31 на сто увеличение при визитите и 34% ръст при приходите, подчерта тя и изтъкна, че пазар САЩ е сред водещите 20 в класацията за чуждестранни посещения у нас. За периода януари-ноември 2019 г. посрещнахме над 101 хил. американски туристи, което е увеличение с 8,5% в сравнение със същия интервал на 2018 г. България е известна сред гостите от САЩ като дестинация за културен, природен и екотуризъм. Комбинираните туристически продукти имат голям потенциал, защото гражданите на САЩ предпочитат да съчетават максимален брой забележителности и услуги в едно пътуване. Входящият туризъм от САЩ към България от 2014 г. до ноември 2019 г. отчита общо увеличение над 30%, информира министърът. Страната ни има много още какво още да покаже като целогодишна дестинация на посетителите отвъд Океана освен морския и зимния си туризъм. Тя предлага изключително разнообразни възможности за пътешествия и активен отдих - културно-исторически турове, балнео- и СПА услуги с международно качество, отличен голф туризъм, кулинарно-винени дегустации и пр. Трети сме в Европа по брой разкрити артефакти и втори по богатство от минерални извори - над 1600, посочи министър Ангелкова. Тя изтъкна също, че полагаме последователни усилия да създадем оптимални условия за работа на туристическия бизнес и за привличане на повече инвеститори. Основната ни цел е намаляване на административната тежест и дигитализацията на сектора. Доказателство е въведената от туристическата администрация лицева идентификация при предоставяне на административни услуги, което може да се осъществи от всяка точка на света за броени минути. През май 2019 г. съвместно с посолството на САЩ Министерството на туризма организира първия у нас форум за туризъм България-САЩ. Бихме искали да надградим тези инициативи, като организираме инвестиционни турове. Страната ни предлага благоприятни условия за инвестиции в сектора. Световноизвестни марки в хотелиерството като Hyatt, Marriot и др. правят вече сериозни инвестиции у нас. Големи делови форуми, които министерството инициира, насърчават този интерес. През 2019 г. организирахме международна конференция за устойчиви инвестиции в туризма в курорта Слънчев бряг с над 300 участници. Предстои през месец май тази година да се проведе второто му издание и ще се радвам да присъствате на него, отправи покана министър Ангелкова към посланика на САЩ. Това ще е продължение на партньорските и маркетинговите стъпки, които реализираме за по-активното присъствие на България на американския пазар. През 2017 г. стартирахме маркетингова кампания в САЩ - на дигитални екрани, превозни средства и локации във Вашингтон, окръг Колумбия, Лос Анджелис, Калифорния, Филаделфия, Пенсилвания, Бостън, Масачузетс. Тази година Министерството на туризма ще стартира интегрирана рекламна и дигитална кампания, насочена отново към САЩ. Ще бъдат включени поне четири онлайн комуникационни канала - Facebook, YouTube, Twitter, Instagram и други социални мрежи, както и журналистически турове, посещения на блогъри, влогъри, инфлуенсъри. Н.Пр. Херо Мустафа изрази увереност, че двете държави ще могат да работят много добре заедно. Туризмът е връзката между нас, заяви тя и препоръча сред приоритетите в отрасъла да е сътрудничеството със световни издания за активно популяризиране на страната ни. Посланикът на САЩ поздрави министър Ангелкова за работата и впечатляващите резултати в туризма и сподели, че е готова за още по-тясно сътрудничество. Сподели:", "date": "2020.01.18", "title": "Ангелкова проведе работна среща с посланик Херо Мустафа. Ето какво обсъдиха"}
{"url": "https://pik.bg/%D0%B3%D0%BB%D1%83%D1%85-%D0%BC%D1%8A%D0%B6-%D1%81%D1%8A%D0%B4%D0%B8-%D0%BF%D0%BE%D1%80%D0%BD%D0%BE%D1%81%D0%B0%D0%B9%D1%82-%D0%B7%D0%B0-%D0%BB%D0%B8%D0%BF%D1%81%D0%B0-%D0%BD%D0%B0-%D1%81%D1%83%D0%B1%D1%82%D0%B8%D1%82%D1%80%D0%B8-news898916.html", "text": "Поради липсата на текстови съобщения мъжът не можел да разбере за какво говорят актьорите в кадрите. Според чуждестранни уебсайтове глухият жител на САЩ Ярослав Сурис посочил в исковата молба, че политиката на порно сайта нарушава неговите права и противоречи на федералния закон на страната. През 1990 г. в САЩ влезе в сила закон за защита на гражданите с увреждания. Според американеца популярният сайт нарушава този закон. Мъжът обясни, че използва премиум акаунт, за който плаща пари. Въпреки това той не може да се наслади напълно на филмите, тъй като в повечето видеоклипове няма субтитри и диалозите са просто неразбираеми за него. Сурис поиска да бъдат добавени субтитри към всички видеоклипове. Той също поиска обезщетение за морални щети. Размерът на иска не се съобщава. Вицепрезидентът Pornhub Corey Price побърза да отговори на желанието на мъжа да заведе дело. Собственикът обясни, че сайтът има специална секция, където всички видеоклипове са придружени от субтитри. В момента има 410 видеоклипа. Глух американец съди най-големия порно сайт PornHub поради факта, защото много от видеоклиповете, публикувани там нямат субтитри, съобщи „Е-здравей“. Сподели:", "date": "2020.01.18", "title": "Глух мъж съди порносайт за липса на субтитри"}
{"url": "https://pik.bg/%D1%81%D0%B5%D1%80%D0%B8%D0%BE%D0%B7%D0%BD%D0%B8-%D0%BC%D0%B5%D1%80%D0%BA%D0%B8-%D0%B7%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%B2-%D0%B1%D0%BE%D1%82%D0%B5%D0%B2%D0%B3%D1%80%D0%B0%D0%B4-%D0%B7%D0%B0%D1%80%D0%B0%D0%B4%D0%B8-%D0%B1%D0%B0%D1%81%D0%BA%D0%B5%D1%82%D0%B1%D0%BE%D0%BB%D0%B5%D0%BD-%D0%BC%D0%B0%D1%87-news898979.html", "text": "Във връзка с баскетболната среща между отборите на Балкан и Левски Лукойл в Ботевград днес от 18:00 часа е създадена организация за обезпечаване на обществения ред и недопускане на сериозни инциденти, застрашаващи сигурността на гражданите. Това съобщиха от пресцентъра на ОДМВР – София, цитирани от „Фокус”. Предвид съществуващото напрежение между привържениците на двата отбора и големия зрителски интерес са предприети сериозни мерки за осигуряване на обществения ред преди, по време и след приключване на проявата. Полицейските действия ще се осъществяват съвместно от служители на ОДМВР- София, Дирекция „Жандармерия“, Специализирани полицейски сили- СДВР и шест районни управления от състава на областната дирекция. Засилено ще е полицейското присъствие около спортната зала, както и по основните пътни направления, използвани за придвижване на агитките на двата отбора. С цел недопускане на стълкновения и извършването на прояви, нарушаващи обществения ред, организирано пътуващите фенове ще бъдат съпровождани с полицейски ескорт. Засилен пропускателен режим ще се осъществява на входовете и изходите на спортното съоръжение, като всички преминаващи ще бъдат подложени на щателна проверка. С оглед недопускане нарушаване на обществения ред по време на срещата в залата са изградени буферни зони за отделяне на противостоящите агитки. Напомняме, че в залата е забранено внасянето на алкохолни напитки, наркотични или други упойващи вещества; оръжия и други опасни премети, представляващи заплаха за здравето и сигурността на гражданите; спрейове; бутилки, включително пластмасови над 500 мл, или предмети, произведени от чуплив или от особено твърд материал; сигнални ракети, светещи тела или пиротехнически изделия; знамена и плакати с дръжки по- дълги от 1 м и с диаметър по-голям от 1 см. На територията на спортната зона няма да бъдат допускани граждани, които отказват да бъдат проверени; носещи забранени за внасяне предмети; такива в нетрезво състояние или под въздействие на наркотични или други упойващи вещества; с наложена забрана за посещение на спортни мероприятия в страната и чужбина, както и малолетни без пълнолетен придружител. ОДМВР - София приканва гражданите, в това число и привържениците на двата отбора, към спазване на указанията и изпълнение на разпорежданията на полицейските органи, отдавани във връзка с обезпечаването на обществения ред и сигурността в прилежащата спортна зона. Спрямо всеки извършител на противоправно деяние ще бъдат предприети безкомпромисни мерки и санкции в рамките на законоустановените полицейски правомощия. Сподели:", "date": "2020.01.18", "title": "Сериозни мерки за сигурност в Ботевград заради баскетболен мач"}
{"url": "https://pik.bg/%D0%BC%D1%8A%D0%B6-%D0%BF%D0%BE%D1%87%D0%B8%D0%BD%D0%B0-%D0%BE%D1%82-%D1%81%D0%B2%D0%B8%D0%BD%D1%81%D0%BA%D0%B8-%D0%B3%D1%80%D0%B8%D0%BF-%D0%B2-%D1%81%D0%BC%D0%BE%D0%BB%D1%8F%D0%BD-news899089.html", "text": "Жертва на така наречения \"свински грип\" в Смолян. Починал е един от пациентите, заразени с щама H1N1, съобщиха от многопрофилната болница в града. Починалият е 51-годишен мъж от село Борино, който получил тежки белодробни усложнения. Пациентът бе настанен в интензивно отделение в смолянската болница   в тежко състояние с вирусна пневмония и в продължение на дни беше на командно дишане. Изследвания в референтна лаборатория потвърдиха, че става дума за щама H1N1, известен като свински грип. Още два доказани случая на свински грип са регистрирани в смолянската болница- 7- годишно дете, което оздравя и 37-годишна жена, чието състояние се подобрява. Сподели:", "date": "2020.01.18", "title": "Мъж почина от \"свински грип\" в Смолян"}
{"url": "https://pik.bg/%D0%BB%D0%B0%D0%B2%D0%B8%D0%BD%D0%B0-%D0%B7%D0%B0%D1%82%D1%80%D1%83%D0%BF%D0%B0-%D1%81%D0%B5%D0%B4%D0%B5%D0%BC-%D0%B4%D1%83%D1%88%D0%B8-%D0%B2-%D1%85%D0%B8%D0%BC%D0%B0%D0%BB%D0%B0%D0%B8%D1%82%D0%B5-news898980.html", "text": "Четирима южнокорейци и трима непалци са в неизвестност след лавина в масива Анапурна в Хималаите , съобщиха днес властите в Непал, предаде Франс прес. Лавината е паднала на височина от около 3200 метра над морското равнище , близо до базовия лагер за изкачване в Анапурна, след вчерашния обилен снеговалеж . \"Снощи бе изпратен спасителен екип\" , съобщи говорител на непалското министерство на туризма. Началникът на местната полиция каза, че лошото време ще затрудни операциите . Той добави, че е на разположение хеликоптер , който ще излети, ако времето се подобри. Сподели:", "date": "2020.01.18", "title": "Лавина затрупа седем души в Хималаите"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8%D1%81%D0%BA%D1%80%D0%B5%D0%BD-%D0%B2%D0%B5%D1%81%D0%B5%D0%BB%D0%B8%D0%BD%D0%BE%D0%B2-%D0%B7%D0%B0-%D0%BF%D1%80%D0%B5%D0%B4%D1%81%D1%82%D0%BE%D1%8F%D1%89%D0%B8%D1%8F-%D0%B2%D0%BE%D1%82-%D0%BD%D0%B0-%D0%BD%D0%B5%D0%B4%D0%BE%D0%B2%D0%B5%D1%80%D0%B8%D0%B5-%D0%BE%D1%82-%D0%B1%D1%81%D0%BF-%D1%89%D0%B5-%D0%BF%D1%80%D0%B5%D0%BF%D0%BE%D0%B2%D1%82%D0%BE%D1%80%D1%8F%D1%82-%D0%BC%D0%B0%D0%BD%D1%82%D1%80%D0%B8%D1%82%D0%B5-news899024.html", "text": "БСП внася вот на недоверие заради водната криза в Перник, мръсния въздух и складирането на чужди боклуци. Корнелия Нинова обяви от парламентарната трибуна, че целта е свалянето на правителството и предизвикването на предсрочни парламентарни избори. От „Позитано” №20 обявиха, че за разлика от предишни вотове, чийто теми са били трудни за усещане, сега, когато има проблеми с водата, с мръсния въздух и складирането на отпадъци, предстои един много по-необичаен вот. Може ли да бъде успешен този вот и да очакваме ли наистина драматично развитие? Това коментира специално за ПИК Искрен Веселинов, съпредседател на коалицията Обединени патриоти. - Това е работата на опозицията. Да внася вотове на недоверие. Не смятам, че той ще мине. И не смятам, че има каквито и да е основания да мине. - - В нито един от вотовете досега опозицията не е разполагала с нищо друго освен с вестникарски изрезки и с общи заклинания за това колко трагично е положението в България. За това как държавата умира, изчезва. И сега не очаквам нещо по-различно. - Очаквам отново да бъдат преповторени мантрите, които сме чували много пъти досега. Да се търси външният ефект, пиарът, който също не се получава на БСП. Защото факт е, че при цялата тази черна кампания, която от три години се води срещу управлението, не са успели да спечелят нито едни избори. - Не съм чул БСП да имат чак толкова голяма подкрепа за настоящия вот, че да говорим за драматизъм. Формациите, които не подкрепят управлението, дават заявка за подкрепа на вота. Това не е нищо по-различно от предишните искания. Иначе драматизмът е присъщ на драматургията. Явно този път драматургията им е по-добре подготвена. Ще видим, ще се насладим като един от участниците в тяхната пиеса. Сподели:", "date": "2020.01.18", "title": "САМО В ПИК! Искрен Веселинов за предстоящия вот на недоверие: От БСП ще преповторят мантрите, които сме чували, \"атакуват\" с вестникарски изрезки и с общи заклинания"}
{"url": "https://pik.bg/%D0%B0%D1%81%D1%82%D1%80%D0%BE%D0%BB%D0%BE%D0%B3-%D0%BD%D0%B5-%D0%BF%D1%80%D0%B0%D0%B2%D0%B5%D1%82%D0%B5-%D0%BF%D0%BB%D0%B0%D0%BD%D0%BE%D0%B2%D0%B5-%D0%B0-%D0%B6%D0%B8%D0%B2%D0%B5%D0%B9%D1%82%D0%B5-%D1%81%D0%B2%D0%BE%D0%B1%D0%BE%D0%B4%D0%BD%D0%BE-%D0%B4%D0%BE%D0%B2%D0%B5%D1%80%D1%8F%D0%B2%D0%B0%D0%B9%D0%BA%D0%B8-%D1%81%D0%B5-%D0%BD%D0%B0-%D0%B8%D0%BD%D1%82%D1%83%D0%B8%D1%86%D0%B8%D1%8F%D1%82%D0%B0-%D0%B8-%D1%81%D0%BB%D1%83%D1%87%D0%B0%D1%8F-news898966.html", "text": "Може да се почувства както като вътрешен стрес, така и като проблеми с технологиите и интернет. Ремонтите е по-добре да бъдат отложени за друго време, колкото и да сте умели. За да оцелеете спокойно този ден и следващите, не провокирайте нехармонични ситуации. Говорете по-малко и избягвайте компаниите. Това съобщава в своя хороскоп астрологът Ивелина Пенчева. Луната е в знак Скорпион до 00:42ч на 20 януари Активират се процесите, формиращи нашите чувства. Самочувствието ще въздейства най-вече на емоционалната сфера. Подсъзнанието ще заостри вниманието към сферата на желанията. Трябва да се контролира състоянието на жизнения тонус. Повишена нервна възбудимост и промени в настроението. Хората ще станат по-малко търпеливи, повече капризни и агресивни. Затова периодът е твърде конфликтен. Лекият флирт по това време повдига настроението. Уязвими са половите органи и дебелото черво. Започва 24 лунен ден от 01:19ч на 18 януари до 02:30ч на 19 януари Активен и енергийно силен ден, в който се пробуждат силите на природата. В човек идва огромна сила и е много важно да знае как да я употреби. Слабите и изтощени хора да не се напрягат, да се отпуснат и да поспят повече. Планове по-добре да не правите, а да живеете свободно, доверявайки се на интуицията и случая. Обръщайте внимание на всички символични знаци. Ден за съзидание. Благоприятно е за физическо натоварване, за йога, за активна творческа работа. Не бива в 24 лунен ден да се изпитва апатия, отчаяние. Трябва да се използва активно за укрепване на собственото здраве и за повишаване на духовното ниво. Да се избягват тълпите и масовите мероприятия. Не е добре да се гладува, точно обратното – трябва да се яде и да се пият много течности. Болестите започнали в този ден не са опасни и не оставят последствия. Благоприятно е за посещение при масажист, козметик и фризьор. Ден за лечение чрез билки. Ден, в който трябва да се изяви любовта. Добър ден за контакти и завързване на познанства, за съпружески отношения и любовни срещи. Лесно могат да се изгладят и най-сериозните противоречия. Необходимо е да се използва това време и да се оправят семейните отношения. 24-ти лунен ден е свързан с плодородието. Подходящо е за зачеване на деца. Повишена е мъжката сексуална енергия. Ако нямате възможност да я реализирате, то следва да се заемете с физически упражнения, автотренинг и др. В противен случай излишъкът от сексуална мъжка енергия може да навреди на здравето. Днешното подстригване или подравняване на косата носят само полза. Придобива се допълнителна енергия, която е необходима за следващите няколко дни. Добре е да имате много сънища или повтарящ се сън. Неприятните сънища показват наличие на сексуални проблеми изискващи своевременно решение. Ако сънищата ви са приятни, то всичко е наред. 4 слънчев ден – Не трябва да изпадате в униние, да се разстройвате и да бъдете тъжни. Не се поддавайте на емоциите и гнева. Не изоставяйте работата си и не бягайте от отговорности. Напрегнат аспект Меркурий квадратура с Уран - от петък до неделя носи вълнения и промени в ежедневието, възможно напрежение в отношенията. Неочакваните новини могат да ви принудят да промените плановете. Помислете два пъти, преди да правите смели изявления. При пътуване са възможни неочаквани проблеми. Сподели:", "date": "2020.01.18", "title": "АСТРОЛОГ: Не правете планове, а живейте свободно, доверявайки се на интуицията и случая"}
{"url": "https://pik.bg/%D0%B4%D0%B5%D1%81%D0%B8%D1%81%D0%BB%D0%B0%D0%B2%D0%B0-%D1%82%D0%B0%D0%BD%D0%B5%D0%B2%D0%B0-%D1%82%D1%8A%D1%80%D1%81%D0%B8%D0%BC-%D0%BF%D0%BE%D0%B4%D0%BA%D1%80%D0%B5%D0%BF%D0%B0-%D0%BE%D1%82-%D0%B4%D1%8A%D1%80%D0%B6%D0%B0%D0%B2%D0%B8%D1%82%D0%B5-%D0%B7%D0%B0-%D0%B7%D0%B0%D0%BF%D0%B0%D0%B7%D0%B2%D0%B0%D0%BD%D0%B5-%D0%BD%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0%D1%82%D0%B0-%D0%BF%D1%80%D0%B5%D1%85%D0%BE%D0%B4%D0%BD%D0%B0-%D0%BF%D0%BE%D0%BC%D0%BE%D1%89-news899033.html", "text": "Да бъде запазена възможността за прилагане на Националната преходна помощ в Регламента за преходните правила на Общата селскостопанска политика. Това предложение за подкрепа отправи министърът на земеделието, храните и горите Десислава Танева към колегите си от Гърция, Латвия и Финландия. В рамките на Международното изложение Зелена седмица в Берлин тя проведе срещи с министъра на развитието на селските райони и храните Макис Воридис, министъра на земеделието Каспар Герхардс и с министъра на земеделието и горите Яри Лепа. \"България и Латвия имаме сходни позиции в дебата за бъдещето на ОСП\", заяви Десислава Танева на среща с латвийския й колега и посочи, че ръководството на МЗХГ води разговори и със страни-членки, които не прилагат помощта. \"Близо 80 % от поголовието на животни в България се подкрепя чрез преходната помощ. Като 35 % от подкрепата, насочена към важни и уязвими сектори, се осигурява чрез Преходната национална помощ. Без това финансиране няма да може да се осигури социалната устойчивост на земеделските производители в тези области\", поясни министър Танева. Българският министър постави темата за националната преходна помощ и пред колегите си от Гърция и Финландия. ,,В ЕС 10 страни прилагат помощта, като Вашите държави са сред тези, които не я прилагат, но се надяваме да ни окажете подкрепа\", заяви още тя. Десислава Танева посочи, че България ще подготви предложение с искане точката за Националната преходна помощ да бъде включена в дневния ред на Съвета на министрите и обсъден отново. Тя бе категорична, че страната ни, в лицето на МЗХГ, ще се опита да запази тази помощ. Сподели:", "date": "2020.01.18", "title": "Десислава Танева: Търсим подкрепа от държавите за запазване на Националната преходна помощ"}
{"url": "https://pik.bg/%D1%81%D1%80%D0%B5%D1%89%D1%83-%D0%B3%D1%80%D0%B8%D0%BF%D0%B0-%D1%81%D0%BF%D0%B5%D1%86%D0%B8%D0%B0%D0%BB%D0%B8%D1%81%D1%82-%D0%B7%D0%B0-%D1%82%D0%BE%D0%B2%D0%B0-%D0%BA%D0%B0%D0%BA-%D1%85%D0%BE%D0%BC%D0%B5%D0%BE%D0%BF%D0%B0%D1%82%D0%B8%D1%8F%D1%82%D0%B0-%D0%BC%D0%BE%D0%B6%D0%B5-%D0%B4%D0%B0-%D0%B8%D0%B7%D0%BC%D0%B5%D1%81%D1%82%D0%B8-%D0%B0%D0%BD%D1%82%D0%B8%D0%B1%D0%B8%D0%BE%D1%82%D0%B8%D1%86%D0%B8%D1%82%D0%B5-news898983.html", "text": "Доктор Венцислав Везенков е педиатър и хомеопат. Пред БТВ той коментира как хомеопатията може да измести антибиотиците в битката сд грипа. „Полека се увеличава броят на децата заболели от грип – коментира доктор Везенков.  -  По-малките са повече засегнати. По-големите деца засега са пощадени. Баби и майки веднага опитват да свалят високата температура, но от моя гледна точка това е много погрешно. В първите дни на грипа организмът опитва сам да се справи с вируса. Той веднага започва да опитва това. Между 39 и 41 градуса е горната граница на температура, при която трябва да се вземат мерки. Всичко обаче зависи от ситуацията. Препоръката ми е да се пият вода и други течности – сокове, чайове – липов, билков, шипков. Шипковият чай е изключиетелно полезен.  Дори само вода да се пие е добре. Начина по който организма сваля температурата е като се изпоти. Човек с висока температура се обезводнява. На половин час да пием по чаша вода с телесна температура, дори не е нужно да е гореща. Когато има остро настъпило заболяване, добре подбраното хомеопатичнпо лекарство действа по-бързо. За хроничните заболявания действа по-бавно. Антибиотиците като цяло не ги препоръчваме.  Аз специално не съм точно срещу антибиотиците. Привърженик съм на принципа, че не трябва да се вреди на човека. Когато е поставено на карта оцеляването на човека, като една тежка инфекция не се повлиява от друго, тогава изписваме антибиотици”. Доктор Венцислав Везенков признава, че една от големите грешки е, че много хора опитват да се самолекуват. „Много хора се самолекуват. Грипът не се влияе от антибиотици. Безсмислено, дори вредно, е да се тръгва веднага с антибиотици – категоричен бе той. - Най-важно е правилото за трите дни – три дни трябва да си вземем почивка. Тогава трябва да пием много течности, да взимаме витамин „Це” в естествения му вид. Течности без твърда храна. Като хомеопати подбираме конкретното лекарство. След третия ден казвам да дойдат да прегледаме детето и тогава ще му изпишем най-точният антибиотик. Не бих казал, че хомеопатията е безвредна. Бих посъветвал майка, която прилага самолечение с хомеопатия, да даде минимална доза от съответния хомеопатичен препарат. Ефект има при една доза хомеопатично лекарство. Ако след това не се случи нещо, това показва, че лекарството не е за този човек. Хомеопатията не е панацения и има много неща с коиото трябва да  се справим. Ръцете на хомеопатията остават вързани, ако преди това лекарствата маскират заболавянето. Защото те подтискат всички фактори на организма, които трябва да се справят с инфекцията. Така че съветът ми е да се пие много вода и да се излиза на чист въздух”. Сподели:", "date": "2020.01.18", "title": "Срещу грипа: Специалист за това как хомеопатията може да измести антибиотиците"}
{"url": "https://pik.bg/%D1%82%D0%B5%D0%B6%D0%BA%D0%B0-%D0%B0%D0%B2%D0%B0%D1%80%D0%B8%D1%8F-%D0%BD%D0%B0%D1%80%D1%83%D1%88%D0%B0%D0%B2%D0%B0-%D0%B2%D0%BE%D0%B4%D0%BE%D0%BF%D0%BE%D0%B4%D0%B0%D0%B2%D0%B0%D0%BD%D0%B5%D1%82%D0%BE-%D0%BA%D1%8A%D0%BC-%D1%81%D0%B2%D0%B8%D1%89%D0%BE%D0%B2-news899038.html", "text": "Голяма авария на магистрален водопровод оставя град Свищов без вода. Информацията беше съобщена на сайта на общината. Според данните, водоподаването е нарушено при селата Вардим и Царевец. Екипите на ВиК-Свищов са на терен и съвместно с екипи на ВиК „Йовковци“ – Велико Търново работят по отстраняването на аварията. Жителите могат да получават информация за развитието на проблема на сайта на община Свищов. Сподели:", "date": "2020.01.18", "title": "Тежка авария нарушава водоподаването към Свищов"}
{"url": "https://pik.bg/%D0%B1%D0%B5%D0%B7%D0%BF%D0%BB%D0%B0%D1%82%D0%BD%D0%B8-%D0%BF%D0%BE%D1%81%D0%B5%D1%89%D0%B5%D0%BD%D0%B8%D1%8F-%D0%B2-%D0%BF%D0%BB%D0%B0%D0%BD%D0%B5%D1%82%D0%B0%D1%80%D0%B8%D1%83%D0%BC%D0%B0-%D0%B2-%D1%81%D0%BC%D0%BE%D0%BB%D1%8F%D0%BD-%D0%B2-%E2%80%9E%D0%B4%D0%B5%D0%BD%D1%8F%D1%82-%D0%B7%D0%B0-%D0%B2%D0%B0%D1%81%E2%80%9C-news898988.html", "text": "Планетариумът в Смолян се включва в инициативата на Министерството на туризма „Денят за вас“ с безплатни посещения днес, съобщава БНР. Инициативата започва реализация в общините, които имат условия за развитие на зимни спортове и планински туризъм. Днес в общината ще бъде отбелязан и световният ден на снега. В третата събота на месец януари всички гости и жители на града могат да посетят без такса планетариума, регионалния исторически музей „Стойо Шишков“ и художествената галерия. Целта на проекта е да се привлекат повече туристи, които да се запознаят с културно- историческите забележителности, бита и атракциите в региона. Така ще бъде надграден и обогатен основният зимен туристически продукт и ще се създаде цялостна услуга В инициативата „Денят за вас“ са заявили желание да участват редица общини, сред които Елена, Батак, Копривщица. Сподели:", "date": "2020.01.18", "title": "Безплатни посещения в планетариума в Смолян в „Денят за вас“"}
{"url": "https://pik.bg/%D0%B9%D0%BE%D0%BD%D0%BA%D0%BE-%D0%BC%D0%B5%D1%80%D0%BC%D0%B5%D1%80%D1%81%D0%BA%D0%B8-%D0%BA%D0%B0%D1%82%D0%B5%D0%B3%D0%BE%D1%80%D0%B8%D1%87%D0%BD%D0%BE---%D1%82%D1%80%D1%8A%D0%BC%D0%BF-%D1%89%D0%B5-%D1%81%D0%BF%D0%B5%D1%87%D0%B5%D0%BB%D0%B8-%D0%B8%D0%B7%D0%B1%D0%BE%D1%80%D0%B8%D1%82%D0%B5-2020-news898987.html", "text": "Тръмп ще спечели изборите 2020. Демократите нямат никакъв шанс да спечелят изборите. На Тръмп му се вдига рейтинга с всеки следващ ден. Това заяви пред БНТ Йонко Мермерски, човекът, превеждал на срещата между премиера Бойко Борисов и президента на САЩ Доналд Тръмп във Вашингтон. Според него обвиненията срещу Тръмп в расизъм са неоснователни. Примерите са много - кампанията на Тръмп е водена от афроамериканка, посланикът на САЩ у нас е мюсюлманка. В същото време легалните мигранти в САЩ не желаят нелегалните. \"В момента тази политика на идентичност \"ще им изяде главите на демократите\", защото те самите биват бичувани от нея. С тази политика - игра на идентичност най-много шамари получават демократите\", коментира Мермерски. \"Като се замисля, Тръмп е президентът, той е мултимилиардерът. Получава му се всичко. И ако се направи с по-друг тон, навярно няма да има същия ефект. Кой съм аз, че да го критикувам\", заяви Йонко Мермерски. Сподели:", "date": "2020.01.18", "title": "Йонко Мермерски: Категорично - Тръмп ще спечели изборите 2020"}
{"url": "https://pik.bg/%D1%83%D1%87%D0%B8%D1%82%D0%B5%D0%BB%D0%B8-%D0%B8-it-%D1%81%D0%BF%D0%B5%D1%86%D0%B8%D0%B0%D0%BB%D0%B8%D1%81%D1%82%D0%B8-%D1%89%D0%B5-%D1%81%D0%B0-%D0%BD%D0%B0%D0%B9-%D1%82%D1%8A%D1%80%D1%81%D0%B5%D0%BD%D0%B8%D1%82%D0%B5-%D0%BA%D0%B0%D0%B4%D1%80%D0%B8-%D0%BF%D1%80%D0%B5%D0%B7-%D1%82%D0%B0%D0%B7%D0%B8-%D0%B3%D0%BE%D0%B4%D0%B8%D0%BD%D0%B0-news898930.html", "text": "Учителите и специалистите по информационни технологии ще са сред най-търсените кадри с висше образование през следващите 12 месеца, предава БНР. Това сочат резултатите от проучване на потребностите от работна сила, което Агенцията по заетостта организира съвместно с комисиите по заетост към Областните съвети за развитие в 28-те области в страната. Изследването е национално представително. В следващите 12 месеца българският бизнес ще се нуждае от над 90 хиляди специалисти с правоспособност или висше образование. Сред тях са медицински сестри, шофьори, лекари, машинни и строителни инженери. В различните сектори на икономиката ще са необходими и 64 400 работници без специалност, най-търсени за секторите с по-ниска производителност като растениевъдство, хранително вкусова промишленост и строителство. Аналогично на миналите вече през миналите 2018 и 2019 три проучвания, които Агенцията по заетостта проведе, работодателите най-често очакват служителите им да притежават умения за самоконтрол и дисциплина и за работа под напрежение. След три до пет години на българския бизнес ще са необходими повече от 20 хиляди IT специалисти и над 17 хиляди учители и преподаватели, сочат още данните. В индустрията приблизително еднакво е търсенето на специалисти по информационни технологии и програмиране, както и инженери. Сподели:", "date": "2020.01.18", "title": "Учители и IT специалисти ще са най-търсените кадри през тази година"}
{"url": "https://pik.bg/%D0%B1%D1%84%D1%81-%D0%BF%D0%BE%D0%B8%D1%81%D0%BA%D0%B0-%D0%B1%D0%B5%D0%B7%D1%81%D1%80%D0%BE%D1%87%D0%B5%D0%BD-%D0%BB%D0%B8%D1%86%D0%B5%D0%BD%D0%B7-news899042.html", "text": "Българският футболен съюз успя да се вмъкне в законовия срок и поиска безсрочен лиценз от Министерството на младежта и спорта , съобщи БГНЕС. На 16 януари изтече гратисният период според новия закон, в който трябваше федерации и клубове да поискат отново лиценз , като спазят изискванията, които са доста по-сложни от предишните. С тях държавата реши проблема с „фантомните“ клубове , които съществуват само на книга и от години мъчат родния спорт. Прелицензирането е важно , защото има опасност част от отборите, особено в по-долните групи, да не успеят с документите за пролетния полусезон, който стартира в средата на февруари, и трябва да бъдат спрени за първенството. Нелицензираните клубове нямат право да участват на конгреса на БФС на 7 юни. Повечето централи чакаха до последния момент, за да подадат документи и това предизвика опашки в министерството, за да бъдат подадени необходимите документи. Сподели:", "date": "2020.01.18", "title": "БФС поиска безсрочен лиценз"}
{"url": "https://pik.bg/%D0%BF%D1%8A%D0%BB%D0%BD%D0%B8-%D0%B4%D0%B6%D0%BE%D0%B1%D0%BE%D0%B2%D0%B5-%D0%B2%D0%B4%D0%B8%D0%B3%D0%BD%D0%B0%D1%85%D0%B0-%D0%B7%D0%B0%D0%BF%D0%BB%D0%B0%D1%82%D0%B8%D1%82%D0%B5-%D0%B2-%D0%BE%D0%B1%D1%89%D0%B8%D0%BD%D0%B0-%D0%B4%D1%83%D0%BF%D0%BD%D0%B8%D1%86%D0%B0-news898797.html", "text": "Служителите в община Дупница са с по-високи заплати от началото на годината. Средствата са заложени в бюджета за 2020. Така чиновниците в община Дупница ще получават с 15% по-високи заплати през настоящата година. От 1 януари 2020 г. се увеличават заплатите на всички държавни служители в страната с 10%. Общината в Дупница е намерила ресурс увеличението да бъде 15%. Средната брутна заплата на администрацията през 2019 г. е била 790 лв. С увеличението тя ще стане около 900 лв. месечно, изчисли \"Струма.бг\". Заместник-кметът на икономическите дейности в община Дупница Олга Китанова е заявила при обсъждане на бюджет 2020, че увеличението ще е от държавната субсидия на общината, а не от повишение на данъци и такса смет. Още на първата си пресконференция, а и на едно от заседанията на Общинския съвет, председателят Костадин Костадинов се обърна към кмета на общината инж. Методи Чимев, че заплатите на администрацията в общината са ниски и трябва да се повишат, за да може да се привличат специалисти с голям професионален опит да работят. В Община Дупница работят на постоянен  трудов договор 120 души. Сподели:", "date": "2020.01.18", "title": "ПЪЛНИ ДЖОБОВЕ: Вдигнаха заплатите в Община Дупница"}
{"url": "https://pik.bg/%D0%B7%D0%B0%D1%82%D0%B2%D0%B0%D1%80%D1%8F%D1%82-%D0%BA%D0%BB%D1%8E%D1%87%D0%BE%D0%B2-%D0%B1%D1%83%D0%BB%D0%B5%D0%B2%D0%B0%D1%80%D0%B4-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D0%B7%D0%B0-%D0%B2%D0%B8%D0%BA-%D1%80%D0%B5%D0%BC%D0%BE%D0%BD%D1%82-news898968.html", "text": "Западното платно на булевард \"Цар Борис III Обединител\" в Пловдив покрай университета ще бъде затворено днес за коли заради поредната авария на водопровод, съобщкава „Марица.бг”. Движението се спира от 08:00 до 16:00 часа  в участъка между  ул. „Цанко Дюстабанов” и бул. \"Христо Ботев\" срещу Сточна гара, предупредиха от общинското предприятие  „Организация и контрол на транспорта“. Десет автобусни линии -  №1, 4, 7, 11, 20, 26, 27, 37, 44 и 99  - си променят маршрутите. Пет от тях - №1, 4, 11, 27 и 44, се пренасочват след Тунела по ул. „Света Петка“, бул. „Княгиня Мария Луиза“ и бул. „Източен“, а останалите ще се отбиват по бул. \"Шести септември\" и \"Руски\". Булевардът в тази част се разкопава почти всяка година, защото магистралният водопровод и отклоненията към сградите са много стари. Двете платна между Сточна гара и Тунела бяха преасфалтирани през 2012 година, ала тогава в Община Пловдив бяха решили само да пуснат валяци, без да подменят водопровода. След една година течовете от тръбите наводниха  избите на съседните сгради и градската управа се оправда, че според становището на специалистите от ВиК ЕООД не се е налагало прокарване на нов водопровод.  Оттам насетне се случиха няколко аварии, заради които трябваше да се спира движението и да се кърти настилката. Сподели:", "date": "2020.01.18", "title": "Затварят ключов булевард в Пловдив за ВиК ремонт"}
{"url": "https://pik.bg/%D1%86%D0%B5%D0%BD%D0%B8%D1%82%D0%B5-%D0%B2-%D0%BE%D0%B4%D1%80%D0%B8%D0%BD-%D1%81%D0%BA%D0%BE%D1%87%D0%B8%D1%85%D0%B0-%D1%82%D1%8A%D1%80%D0%B3%D0%BE%D0%B2%D1%86%D0%B8%D1%82%D0%B5-%D0%B8%D0%B7%D0%B3%D0%BE%D0%BD%D0%B8%D1%85%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%BD%D0%BE-%D1%81%D0%B8-%D0%B2%D0%BA%D0%B0%D1%80%D0%B0%D1%85%D0%B0-%D0%B0%D0%B2%D1%82%D0%BE%D0%B3%D0%BE%D0%BB-news898833.html", "text": "Цените в турския град Одрин скочиха, но по този начин търговците си вкараха автогол. Българите и гърците се насочиха към други градове, за да пазаруват по-евтино. Покачването на цените на хранителните и текстилните продукти в Одрин накара българските туристи в южната ни съседка да се насочат към Чорлу и Текирдаг. Напоследък се наблюдава пренасочване на български и гръцки туристи от Одрин към други по-големи градове в тракийската част на Турция, предаде сайтът 24Родопи. „Причината е ясна. След бума на български и гръцки граждани, които идваха в града най-вече в петък, събота и неделя, за да напазаруват евтино и да се насладят на традиционните ни вкусотии, собствениците на търговските обекти започнаха да хитруват“, разказа Мехмет Ийигюн, собственик на магазин за дрехи на одринската чаршия. „Постепенно увеличиха цените. Но не разбраха, че по такъв начин си вкарват автогол. И какво се получи? Отблъснаха хилядите наши гости от България и Гърция към другите градове в региона“, разказа още търговецът. Сега търговски сдружения в Одрин търсят начин как да върнат отново българите в града. Над два милиона българи са посетили Одрин през 2019 година с цел пазаруване (по данни на местната Търговско-промишлена палата). Сега обаче град Чорлу може да се превърне в новия притегателен център за българите. Той се намира близо до българската граница, и е известен с множеството си фабрики за дънкови облекла, кожи, килими и спално бельо. Сподели:", "date": "2020.01.18", "title": "Цените в Одрин скочиха! Търговците изгониха българите, но си вкараха автогол"}
{"url": "https://pik.bg/%D0%B1%D0%BE%D1%80%D0%B8%D1%81%D0%BE%D0%B2-%D1%81%D1%8A%D0%B1%D0%B8%D1%80%D0%B0-%D0%BC%D0%B8%D0%BD%D0%B8%D1%81%D1%82%D1%80%D0%B8%D1%82%D0%B5-%D0%B7%D0%B0%D1%80%D0%B0%D0%B4%D0%B8-%D0%B2%D0%BE%D0%B4%D0%BD%D0%B0%D1%82%D0%B0-%D0%BA%D1%80%D0%B8%D0%B7%D0%B0-news898971.html", "text": "На разговора ще присъстват още кметовете на София и на Перник - Йорданка Фандъкова и Станислав Владимиров, областният управител на Перник Емил Костадинов, както и представители на държавната и общинската администрация. Министър-председателят Бойко Борисов свиква среща с министъра на околната среда и водите Емил Димитров, на икономиката Емил Караниколов и на енергетиката Теменужка Петкова във връзка с представяне на проекти за решаване на водната криза в Перник. На работна среща при премиера Бойко Борисов, наррочена за 9.00 часа, ще бъдат обсъдени всички варианти за преодоляване на водната криза в Перник и региона. Сподели:", "date": "2020.01.18", "title": "Борисов събира министрите заради водната криза"}
{"url": "https://pik.bg/%D0%BF%D0%BE%D1%87%D0%B8%D0%BD%D0%B0-%D0%BC%D0%B0%D0%B9%D0%BA%D0%B0%D1%82%D0%B0-%D0%BD%D0%B0-%D1%81%D0%B5%D0%BB%D0%B8%D0%BD-%D0%B4%D0%B8%D0%BE%D0%BD-news899045.html", "text": "Майката на певицата Селин Дион - Тереза Дион почина на 93-годишна възраст. Тъжната новина съобщи самата изпълнителка на страницата си в Инстаграм. \"Мамо, толкова те обичаме. Ще посветим днешното шоу на теб и аз ще пея за теб от цялата си душа. Обичам те! Селин...\", написа певицата. Съболезнования на семейството на Дион изрази премиерът на Канада Джъстин Трюдо, както и други канадски политици и звезди от шоубизнеса. Тереза Дион е основателка на благотворителния фонд за подпомагане на деца от неблагополучни семейства. Тя също бе водеща на популярно кулинарно шоу. Сподели:", "date": "2020.01.18", "title": "Почина майката на Селин Дион"}
{"url": "https://pik.bg/%D0%B3%D0%BE%D0%BB%D1%8F%D0%BC-%D0%B4%D0%B5%D0%BD-%D0%B5%D0%B4%D0%B8%D0%BD-%D0%BE%D1%82-%D0%BD%D0%B0%D0%B9-%D0%BE%D0%B1%D0%B8%D1%87%D0%B0%D0%BD%D0%B8%D1%82%D0%B5-%D0%BF%D1%80%D0%B0%D0%B7%D0%BD%D0%B8%D1%86%D0%B8-%D0%B5-%D0%B4%D0%BD%D0%B5%D1%81---%D0%BD%D0%B0-%D0%B0%D1%82%D0%B0%D0%BD%D0%B0%D1%81%D0%BE%D0%B2%D0%B4%D0%B5%D0%BD-%D1%87%D0%B5%D1%80%D0%BF%D1%8F%D1%82-8-%D0%BB%D1%8E%D0%B1%D0%B8%D0%BC%D0%B8-%D0%B8%D0%BC%D0%B5%D0%BD%D0%B0-%D0%B8-%D1%81-news898959.html", "text": "На 28-годишна възраст, след смъртта на архиепископ Александър, е ръкоположен за архиерей на негово място в Александрия. За вярата преследван в изгнание 15 години. Страдал при императорите Констанций, Юлиан Отстъпник и при Валент, по време на когото известно време се укривал в една гробница. Жителите на Александрия тъй настоявали да се върне епископът им, че императорът като се опасявал от бунт, се съгласил. В старанието си да се умиротвори църквата бил в постоянни спорове с еретиците. Починал в 373 година на 80 години. участвал на Третия Вселенски събор (станал в Ефес в 431 г.) и изобличил еретика Несторий. Написал много книги в защита на вярата. Починал в мир в 444 година. - Св. Атанасий бил голям защитник на Православната вяра. Участвал в Първия Вселенски събор (325 г.), дето се показал с благодатно озарен ум в защита на вярата против ереста на Арий. Св. Кирил В народните вярвания Свети Атанас е представен като властелин на снеговете и ледовете. Счита се, че от този ден нататък зимата започва да си отива. Облечен с копринена риза, той отива в планината на своя бял кон и се провиква: \"Иди си, зимо, идвай, лято!\" Затова и празникът е известен като \"Среди зима\". Атанасовден, както и Антоновден, се почита като патронен празник на ковачи, железари, ножари и налбанти, а заедно с това и като празник за умилостивяване на чумата , шарката и синята пъпка (антракс). За умилостивяване на шарките се пекат питки, които се надупчват с вилица, за да не се \"надупчат\" децата от шарка. На Атанасовден в Тракия се заколва черно пиле или кокошка, което се приготвя с ориз и се раздава на съседи и близки против болести. Перата се запазват, защото се вярва, че притежават лечебна сила. Сподели:", "date": "2020.01.18", "title": "ГОЛЯМ ДЕН: Един от най-обичаните празници е днес - на Атанасовден черпят 8 любими имена и се прави специален обред за здраве"}
{"url": "https://pik.bg/%D1%84%D1%83%D1%82%D0%B1%D0%BE%D0%BB%D0%BD%D0%B0-%D0%B1%D0%BE%D0%BC%D0%B1%D0%B0-%D0%BD%D0%BE%D0%B2%D0%B8%D1%8F%D1%82-%D0%BD%D0%B0%D1%81%D1%82%D0%B0%D0%B2%D0%BD%D0%B8%D0%BA-%D0%BD%D0%B0-%D0%B1%D0%B0%D1%80%D1%81%D0%B0-%D1%81%D1%8A%D1%81-%D1%81%D0%B2%D0%B5%D1%82%D0%BA%D0%B0%D0%B2%D0%B8%D1%87%D0%B5%D0%BD-%D1%85%D0%BE%D0%B4-news898825.html", "text": "Новият треньор на Барселона - Кике Сетиен, блокира евентуалната зимна продажба на халфа Артуро Видал, съобщава \"Мундо Депортиво\". На първо време оставането на Видал на \"Камп Ноу\" е до лятото, а след това ще има нови разговори. Визира се, че Сетиен е сигурен, че 32-годишният Артуро може да помогне много на каталунците през втората част от сезона. Футболистът има договор с Барселона до 2021 г., но се твърди, че чилиецът Видал е склонен да напусне гранда още тази зима. Наскоро обаче излезе информация, според която мега звездата на Барса Лионел Меси е категорично против зимна продажба на Артуро Видал, явно същото мнение има и Сетиен. Сподели:", "date": "2020.01.18", "title": "ФУТБОЛНА БОМБА: Новият наставник на Барса със светкавичен ход..."}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%85%D0%B5%D0%BA%D0%B8%D0%BC%D1%8F%D0%BD-%D0%BF%D1%80%D0%B0%D0%B2%D0%B8-%D0%B3%D0%BE%D0%B4%D0%B5%D0%B6-news896575.html", "text": "Големи обрати в любовен план очакват топжурналиста на Би Ти Ви Антон Хекимян. Водещият на „Тази сутрин“ се готви да стяга годеж през новата 2020 година, поне според късметчето от баницата, което му се паднало в нюзрума на телевизията. Тъй като колективът на медията не бил пълен покрай празниците, те решили да спазят новогодишния ритуал в първите работни дни на януари, когато отпускарите се завърнали от почивки. На Хекимян се паднал най-желаният късмет, макар той тайно да се надявал да грабне „повишението“. Дали на хоризонта вече има кандидатка за пръстена, или журналистът тепърва ще срещне голямата любов, не се знае. Любопитна подробност обаче е, че за пръв път от години насам най-светлите празници Тони не прекара в родната Стара Загора със семейството и, а извън страната. Той бе на кратко пътуване до съседна Гърция, където бе отседнал в Солун. За пръв път Хекимян предпочете да снима само пейзажи от града, не и себе си, вероятно защото е бил на романтична ваканция с половинка, която все още не иска да показва публично. Сподели:", "date": "2020.01.18", "title": "САМО В ПИК И \"РЕТРО\": Хекимян прави годеж"}
{"url": "https://pik.bg/%D0%B0%D1%81%D0%B5%D0%BD%D0%BE%D0%B2%D0%B3%D1%80%D0%B0%D0%B4-%D0%BF%D1%80%D0%BE%D0%B5%D0%BA%D1%82%D0%B8%D1%80%D0%B0-%D0%BD%D0%BE%D0%B2-%D1%81%D1%82%D0%B0%D0%B4%D0%B8%D0%BE%D0%BD-news898773.html", "text": "Община Асеновград заложи в бюджета си 130 хил. лева за проектиране на нов стадион и многофункционална спортна зала за баскетбол, волейбол, футбол и други спортове, за помощни съоръжения и паркинг. Стадион „Шипка” вече е крайно недостатъчен като територия и на него има много терени, които със съдебни решения са върнати на граждани като частни имоти, затова общинското ръководство е взело решение на „Козановско шосе” на терен от 42 дка да изгради стадион и спортна зала, пише в. \"Марица\". От финансовата рамка става ясно още, че през 2020 г. основно ремонтирани ще бъдат двете улици \"Стоян Джансъзов\" и \"Отец Паисий\". Там ще бъде извършена подмяна на водопроводната мрежа и канализация, срещу 400 000 лв за ул. Стоян Джансъзов” и срещу 580 000 лв. на ул.”Отец Паисий”, където обратна вода извира от шахтите. Междувременно администрацията заложи средства и за ремонта на трите квартала в града  „Баделема“, „Стадиона“ и „Шкилово“. Сподели:", "date": "2020.01.18", "title": "Асеновград проектира нов стадион"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D1%81%D0%BF%D0%B8-%D0%B7%D0%B0-1000-%D0%BB%D0%B5%D0%B2%D0%B0-%D0%BD%D0%B0-%D0%BD%D0%BE%D1%89-%D0%B2-%D0%B1%D0%B0%D0%BD%D1%81%D0%BA%D0%BE-%D1%81%D0%BD%D0%B8%D0%BC%D0%BA%D0%B0-news896532.html", "text": "С почивка започна годината за Цветан Цветанов. Бившият втори в ГЕРБ се отдаде на семейна идилия в луксозен комплекс край Банско, видя „Ретро“. Цветанов, съпругата му Деси и две от трите им дъщери имали удоволствието да се насладят на нечувани екстри благодарение на неговата щедрост. В известния с голф игрищата си 4-звезден хотел, където фамилията отседнала, на тяхно разположение били още 7 плувни басейна, 2 супермаркета, пиано бар, фитнес зала, игрище за скуош, билярд, тенис на маса, 7 детски зони на открито, пекарна, спортен магазин, ски училище, ски гардероб и магазин за дрехи. Изброеният дотук лукс струвал по 1046 лева на нощ, защото справка с ценоразписа на комплекса покрай Нова година показва, че цените са били конкурентни на тези в Дубай. Някогашният вътрешен министър и семейството му били настанени в разкошни стаи, обзаведени изцяло в алпийски стил, с много дърво, животински трофеи, кожи и кадифе, препращащи към атмосферата на Алпите. Нищо чудно мястото да е било препоръчано на Цветанови от техния близък приятел Веселин Маринов. През миналата есен в същия хотел той вдигна сватба за чудо и приказ на единствената си щерка Йоана, която се разходи за втори път до олтара, след като преди време се венча за един от най-талантливите родни хирурзи, но любовта им бързо угасна. Най-вероятно Цветанов и близките му са били сред почетните гости на сватбеното тържество, тъй като естрадният трубадур не пропуска да ги кани на личните си празници и всичките си големи концерти в НДК и „Арена Армеец“. До скоро на лукса на същия ризорт се радваше и друго светско семейно – Гала и любимият й Стефан. През миналата зима те бяха закупили една от алпийските вили на територията на комплекса и всеки уикенд отпрашваха от София за Банско, но напоследък не се вясвали там, защото не можели да намерят уединението, което търсели. Сподели:", "date": "2020.01.18", "title": "САМО В ПИК И \"РЕТРО\": Цветанов спи за 1000 лева на нощ в Банско (СНИМКА)"}
{"url": "https://pik.bg/%D0%BD%D0%B0-%D1%82%D0%BE%D0%B7%D0%B8-%D0%B4%D0%B5%D0%BD-%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D1%82%D0%BE%D0%B4%D0%BE%D1%80-%D0%B6%D0%B8%D0%B2%D0%BA%D0%BE%D0%B2-%D0%BF%D1%80%D0%B5%D0%B4%D0%B8-30-%D0%B3%D0%BE%D0%B4%D0%B8%D0%BD%D0%B8---%D0%B5%D1%82%D0%BE-%D0%B7%D0%B0%D1%89%D0%BE-%D1%89%D1%80%D0%B0%D0%BA%D0%BD%D0%B0%D1%85%D0%B0-%D0%B1%D0%B5%D0%BB%D0%B5%D0%B7%D0%BD%D0%B8%D1%86%D0%B8%D1%82%D0%B5-%D0%BD%D0%B0-%D1%82%D0%B0%D1%82-news898953.html", "text": "На 18 януари 1990 г. е арестуван бившият държавен глава Тодор Живков като главен виновник за икономическата криза в България. Тодор Христов Живков е български политик от Българската комунистическа партия. Често неофициално е наричан Тошо, бай Тошо и Тато. В продължение на 35 год. (в периода от 1954 до 1989 г.) оглавява управляващата Българска комунистическа партия БКП, заема централни ръководни длъжности, председател на Министерския съвет (1962 - 1971) и председател на Държавния съвет на Народна република България (8 юли 1971 - 17 ноември 1989). На 4 март 1954 г. е избран за първи секретар на ЦК на БКП на мястото на дотогавашния партиен водач, генерален секретар Вълко Червенков. По-късно (1981) неговата длъжност първи секретар е преименувана на генерален секретар. Той е министър-председател на България в 70-то (1962-1966) и 71-то (1966-1971) правителства - втори по продължителност период на този пост в българската история след Станко Тодоров. От приемането на Конституцията през 1971 г. до края на 1989 г. е председател на Държавния съвет, т.е. фактически държавен глава. Заема длъжността до 17 ноември 1989 г., когато е наследен от Петър Младенов. Арестуван е на 18 януари 1990 г. и е обвинен в редица престъпления. През юли 1990 г. мярката му за неотклонение \"задържане под стража\" е заменена с домашен арест. Главната прокуратура започва срещу него 5 дела. През 1990 г. е образувано дело за насилствената смяна на имената на българските турци и принудителното им изселване от 1984 г. до 1989 г. В периода до 1998 г. Върховният съд връща делото 4 пъти за доразследване във Военната прокуратура. На 25 февруари 1991 г. започва процес за незаконно раздаване на апартаменти, коли и представителни пари от УБО. На 4 септември 1992 г. Върховният съд го признава за виновен и го осъжда на 7 год. лишаване от свобода и да върне на държавата 7 млн. лева. През януари 1994 г. присъдата е потвърдена. На 9 февруари 1996 г. общото събрание на наказателните колегии отменя присъдата му. На 8 юни 1993 г. е образувано делото за т.нар. „лагери на смъртта“. Привлечен е като обвиняем и по делото за отпускане на несъбираеми кредити и помощи на развиващи се държави и комунистически партии, с което е ощетен държавният бюджет. Обвинен е и по т.нар. дело „Фонд Москва“ (Дело №2) за подпомагане на международното комунистическо движение. С лед смъртта му всички обвинения срещу него отпадат. Сподели:", "date": "2020.01.18", "title": "НА ТОЗИ ДЕН: Арестуваха Тодор Живков преди 30 години - ето защо щракнаха белезниците на Тато"}
{"url": "https://pik.bg/%D1%83%D0%B6%D0%B0%D1%81%D1%8F%D0%B2%D0%B0%D1%89%D0%BE-%D0%BC%D0%BB%D0%B0%D0%B4-%D0%BC%D1%8A%D0%B6-%D0%BE%D1%82-%D0%B0%D1%81%D0%B5%D0%BD%D0%BE%D0%B2%D0%B3%D1%80%D0%B0%D0%B4-%D1%81%D0%B5-%D1%81%D0%B0%D0%BC%D0%BE%D0%B7%D0%B0%D0%BF%D0%B0%D0%BB%D0%B8-%D0%BF%D1%80%D0%B8%D1%87%D0%B8%D0%BD%D0%B0%D1%82%D0%B0-%D0%B5-news899027.html", "text": "32-годишен асеновградчанин се самозапали в колата си рано тази сутрин на пътя между селата Лясково и Лявтово над Асеновата крепост, съобщава „Дарик”. Сигнал за случая е подаден в 07:20 часа сутринта на спешния телефон 112 от 46-годишен ловджия, който пътувал с джипа си по пътя за село Яврово. На отбивката край пътя ловджията видял лек автомобил, от който излизал дим. Човекът спрял, за да помогне, но в същия момент предната врата се отворила и от мястото на шофьора излязъл мъж, който веднага пламнал. Ловджията се опитал да го загаси с пожарогасител, но мъжът починал от изгарянията. На мястото пристигнал екип на полицията, който само установил смъртта. От пресцентъра на Дирекцията на полицията в Асеновград съобщават, че това е 32-годишен асеновградчанин, работил като охранител и със сигурност става дума за самоубийство. Образувано е досъдебно производство за склоняване към самоубийство, отбелязват от пресцентъра. Според близки на загиналия той е имал проблеми с приятелката си, с която живеели на семейни начала от началото на годината. Местни жители твърдят, че момичето сутринта получило прощален SMS. Все още тече разследване относно причините за самоубийството. Сподели:", "date": "2020.01.18", "title": "Ужасяващо: Млад мъж от Асеновград се самозапали. Причината е..."}
{"url": "https://pik.bg/%D1%81%D1%80%D1%83%D1%82%D0%B8%D0%BB%D0%BE-%D1%81%D0%B5-%D0%B6%D0%B5%D0%BB%D1%8F%D0%B7%D0%BE-%D1%83%D0%B1%D0%B8-%D0%BC%D1%8A%D0%B6-%D0%B2-%D1%81%D0%B0%D0%BD%D0%B4%D0%B0%D0%BD%D1%81%D0%BA%D0%B8-news898986.html", "text": "56-годишен мъж загина снощи след трудова злополука в Сандански, съобщи БГНЕС, цитирано от „Дарик” Към 22:00 ч. снощи в арматурен цех се срутило желязо, а 56-годишият работник бил под него. Вследствие на удара той загинал на място. След извършения оглед от РУП-Сандански, към 03:00 часа тази сутрин загиналият е транспортиран за аутопсия от съдебен лекар в МБАЛ-Благоевград. Сподели:", "date": "2020.01.18", "title": "Срутило се желязо уби мъж в Сандански"}
{"url": "https://pik.bg/%D1%81%D1%82%D1%80%D0%B5%D0%BB%D0%B1%D0%B0-%D0%B2-%D1%81%D0%B0%D1%89-%D1%87%D0%B5%D1%82%D0%B8%D1%80%D0%B8%D0%BC%D0%B0-%D0%B7%D0%B0%D0%B3%D0%B8%D0%BD%D0%B0%D1%85%D0%B0-%D0%BF%D1%80%D0%B8-%D0%BF%D1%80%D0%B5%D1%81%D1%82%D1%80%D0%B5%D0%BB%D0%BA%D0%B0-%D0%B2-%D1%8E%D1%82%D0%B0-news898978.html", "text": "Четирима души загинаха и още един пострада при стрелба, станала в петък в град Грантсвил, щата Юта. Това съобщи Си Ен Ен, позовавайки се на местната полиция. Според изданието, раненият се намира в болница, но не се съобщава какво е състоянието му. Заподозреният за стрелбата е задържан. Сподели:", "date": "2020.01.18", "title": "СТРЕЛБА В САЩ! Четирима загинаха при престрелка в Юта"}
{"url": "https://pik.bg/%D1%82%D0%B5%D0%BC%D0%B8%D0%B4%D0%B0-%D0%BF%D0%B5%D1%82-%D0%B3%D0%BE%D0%B4%D0%B8%D0%BD%D0%B8-%D0%BD%D0%B5-%D0%BC%D0%BE%D0%B3%D0%B0%D1%82-%D0%B4%D0%B0-%D0%BD%D0%B0%D0%BA%D0%B0%D0%B6%D0%B0%D1%82-%D1%83%D0%B1%D0%B8%D0%B5%D1%86-%D0%BD%D0%B0-%D0%BA%D1%83%D1%87%D0%B5-news898482.html", "text": "Пет години магистратите в Пловдив не могат да накажат Христо Петков, който през 2015 година простреля куче със стрела в главата на бензиностанция на Пещерско шосе под тепетата. През 2017 съдът призна Христо за виновен и му в определи условна присъда от година и два месеца с три години изпитателен срок и глоба в размер на 2100 лева, информира за проточилото се дело \"Пловдив24\". Окръжният съд в Пловдив обаче върна делото за преразглеждане заради процесуално нарушение. Получил се е юридически спор - смъртта на кучето не е настъпила след пробождането в главата, а е било приспано от ветеринарен лекар, но животното така или иначе, е щяло да загине. Прокурорът пожела делото да се гледа по общия ред, като бъдат призовани отново всички свидетели по него, но адвокатите на подсъдимия настояха да бъде приложен член 78а - Христо да се освободи от наказателна отговорност и да му се наложи административно наказание. Делото ще се гледа на 11 февруари като административно. Сподели:", "date": "2020.01.18", "title": "ТЕМИДА: Пет години не могат да накажат убиец на куче"}
{"url": "https://pik.bg/%D1%80%D1%83%D1%81%D0%BA%D0%B8-%D1%81%D0%B0%D0%BC%D0%BE%D0%BB%D0%B5%D1%82-%D1%81%D0%B5-%D0%B7%D0%B0%D0%BF%D0%B0%D0%BB%D0%B8-%D0%BF%D1%80%D0%B8-%D0%B8%D0%B7%D0%BB%D0%B8%D1%82%D0%B0%D0%BD%D0%B5-news898976.html", "text": "Руски туристи са били евакуирани от самолет в Новосибирск, след като един от двигателите му се запалил преди излитане , съобщиха местни медии, цитирани от ДПА. Пилотът задействал противопожарната система, а пътниците и екипажът напуснали летателната машина. Няма пострадали. Не се съобщава какъв е моделът на самолета и на коя авиокомпания принадлежи. Туристите е трябвало да пристигнат днес във Виетнам. Сподели:", "date": "2020.01.18", "title": "Руски самолет се запали при излитане"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv-%D0%B1%D0%BE%D1%80%D0%B8%D1%81%D0%BE%D0%B2-%D0%B8-%D0%BC%D0%B8%D0%BD%D0%B8%D1%81%D1%82%D1%80%D0%B8-%D0%BD%D0%B0-%D1%81%D0%BF%D0%B5%D1%88%D0%BD%D0%B0-%D1%81%D1%80%D0%B5%D1%89%D0%B0-%D1%81-%D0%BF%D0%BB%D0%B0%D0%BD-%D0%B7%D0%B0-%D0%B4%D0%B5%D0%B9%D1%81%D1%82%D0%B2%D0%B8%D0%B5-%D0%B7%D0%B0%D1%80%D0%B0%D0%B4%D0%B8-%D0%B2%D0%BE%D0%B4%D0%BD%D0%B0%D1%82%D0%B0-%D0%BA%D1%80%D0%B8%D0%B7%D0%B0--news898985.html", "text": "Премиерът Бойко Борисов свиква среща с министъра на околната среда и водите Емил Димитров, на икономиката Емил Караниколов и на енергетиката Теменужка Петкова във връзка с представяне на проекти за решаване на водната криза в Перник. Минути преди 9 часа те са пристигнали в Министерски съвет, съобщи на място репортерът на ПИК TV Вероника Янкова. На работна среща при премиера Борисов ще бъдат обсъдени всички варианти за преодоляване на водната криза в Перник и региона. На разговора ще присъстват още кметовете на София и на Перник - Йорданка Фандъкова и Станислав Владимиров, областният управител на Перник Емил Костадинов, както и представители на държавната и общинската администрация. Заседанието стартира в 9 часа и след него бяха съобщени решенията. Емил Караниколов съобщи, че както е решено се отбива вода от Белмекен и това вече се прави. В понеделник МС ще предложи на Столична община да разреши възмездно преминаване на обеми вода през тръбите на София до Перник чрез нов тръбопровод. \"Възнамеряваме да включим водопровод от Мало Бучино до Перник средно от около 300 л в секунда  и това няма да ощети София, тъй като тази вода е специално насочена от Белмекен. Срокът е до 45 дни за изграждане на тази мрежа\", обясни министър Караниколов. По трасето се предвижда да има и пречиствателна станция, като има възможност и за байпас - от София към Перник, но и при нужда от Перник към София. По този начин ще има възможност за водоснабдяване, докато се чака снеготопенето и се възвърнат обемите в Студена. Той увери, че в същото време цената на водата в Перник няма да бъде променяна. Емил Димитров на свой ред обясни какво е открил по време на проверката в Перник и заяви, че подобни пренасочвания е имало няколко пъти от 1993 г. досега и водата от Белмекен е в добро състояние и през годините този дебит е наличен за обезпечение на Перник, а и няма да има проблеми за дебита на язовир Белмекен. Кметът на града Станислав Владимиров благодари за идеята да се ползва подземната водопроводна мрежа на столицата, като обеща, че тази вода няма да изтече, тъй като започват ремонтите на водопреносната мрежа в Перник, както и на пречиствателната станция. Борисов му поръча незабавно да се ремонтира, за да не се губи водата по стари тръби и аварии. Кметът Йорданка Фандъкова заяви, че още в понеделник ще събере министрите с екипа на общината, за да може гражданите да разберат всички детайли и да са уверени, че няма да бъде засегнато водоснабдяването на столицата. \"Говорим само за използване на водопреносната мрежа, ако то бъде одобрено от Общинския съвет\", каза тя. А след нея шефът на НЕК увери, че има достатъчно вода във водосбора на Белмекен. Петя Аврамова заяви, че МРРБ има готовност бързо да изпълни процедурите по техническата подготовка и стартиране на строежа на допълнителната връзка. \"В спешен порядък имаме готовност да осъществим всички процедури\", каза тя и стана ясно, че всички територии, през които минава трасето от 13,5 км към Перник са държавни и няма да се налагат отчуждавания. Стойността пък е около 25 мн. лв., които са осигурени. Борисов помоли Нанков да съобщи какво се случва в Шумен и Търговище и зам.-министърът заяви, че започват ремонти на язовир Тича и водопровода. Водата в Шумен пък ще потече утре, а в Търговище днес, тъй като е решен проблемът с аварията. \"Благодаря на министрите, че всеки ден работят по кризата. Уверявам, че през този нов водопровод ще отива вода само от Белмекен и ще се ползва структурата на София, без по никакъв начин да се засяга водоподаването на столицата и да се взима от тази вода. Ще се ползва само трасето на \"Софийска вода\", увери премиерът и напомни, че и за София се работи по осигуряване на допълнителни количества при нужда и няма да има проблеми в столицата. Премиерът допълни, че са разглеждани различни предложения, включително от пещерите да се взима вода, но е преценено, че това може да доведе до екокатастрофа. \"Работете бързо и да се реши този проблем. Защото 50 години не са правени тези неща, а сега ние трябва да правим всичко накуп. Кое да правим за Шумен - магистрала Хемус или водопровода? Трябва навсякъде да се решават тези проблеми и да не се допуска изтичане на водата\", каза Борисов и после честити рождения ден на Теменужка Петкова, подсетен от Владислав Горанов. После премиерът коментира темата с дрехите втора употреба, заради недоволството на Асоциацията за внос на дрехи втора употреба. \"Ние не сме разглеждали като боклуци тези дрехи. Ние не сме коментирали тази асоциация за дрехи втора употреба.  Става дума за отпадъци, които влизат в страната и се горят, тях проверяваме. Затова съм наредил в цялата страна МВР, ДАНС да проверяват това и се работи съвместно с прокуратурата\", обясни премиерът Бойко Борисов. Сподели:", "date": "2020.01.18", "title": "ПЪРВО В ПИК TV! Борисов и министри на спешна среща с план за действие заради водната криза - захранват Перник от водосбора на Белмекен (ОБНОВЕНА)"}
{"url": "https://pik.bg/%D0%BB%D0%B0%D0%B2%D1%80%D0%BE%D0%B2-%D1%81%D0%B0%D0%BC%D0%BE%D0%BB%D0%B5%D1%82%D0%BD%D0%B0%D1%82%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B5-%D1%81%D0%B8%D0%B3%D0%BD%D0%B0%D0%BB-%D0%B7%D0%B0-%D0%BD%D0%B5%D0%BE%D0%B1%D1%85%D0%BE%D0%B4%D0%B8%D0%BC%D0%BE%D1%81%D1%82%D1%82%D0%B0-%D0%BE%D1%82-%D0%B4%D0%B5%D0%B5%D1%81%D0%BA%D0%B0%D0%BB%D0%B0%D1%86%D0%B8%D1%8F-%D0%BC%D0%B5%D0%B6%D0%B4%D1%83-%D1%81%D0%B0%D1%89-%D0%B8-%D0%B8%D1%80%D0%B0%D0%BD-news898926.html", "text": "Самолетната катастрофа над Техеран е сигнал за необходимостта от деескалация в отношенията между САЩ и Иран. Това беше обяви в петък изпълняващият длъжността външен министър на Русия Сергей Лавров на пресконференция за резултатите от руската дипломация през 2019 г., цитиран от Агенция \"Фокус\" Външният министър отбеляза също, че катастрофата на самолета на Международната авиокомпания на Украйна над Техеран е станала поради неволна грешка. \"Не искам да оправдавам никого. Това е човешка грешка. Мисля, че всички знаеха, че това е неволно\", каза той, отбелязвайки, че Иран призна грешката си. Лавров също изрази увереност, че Техеран ще разгледа всички искове за обезщетение от близките на загиналите при катастрофата. „Ще ми се този инцидент да не се беше случвал“, отбеляза министърът. „Но американските сили осъществиха безпрецедентна операция, която подкопава международното право“, допълни той, като имаше предвид убийството в американски въздушен удар на иранския генерал Касем Сулеймани. „Иран отвърна умерено, предупреди (за ударите, които ще нанесе) и Ирак, в медиите има информация, че и американците са били предупредени и са взели мерки“, каза още Лавров. Тук той говореше за ответния удар на Техеран, в който бяха ударени две американски бази в Ирак, при което обаче нямаше загинали. „Има информация, че след тази атака, Иран е очаквал още един удар от САЩ, не са знаели под каква форма, но близо до въздушните граници на страната е имало най-малко шест изтребителя F-35“, добави той. Руският министър допълни, че тази информация, разбира се, трябва да се провери, както винаги е нужно в такива ситуации. Сподели:", "date": "2020.01.18", "title": "Лавров: Самолетната катастрофа е сигнал за необходимостта от деескалация между САЩ и Иран"}
{"url": "https://pik.bg/%D0%BC%D0%B0%D0%BD-%D1%8E%D0%BD%D0%B0%D0%B9%D1%82%D0%B5%D0%B4-%D1%81%D0%B5-%D0%BD%D0%B0%D1%81%D0%BE%D1%87%D0%B2%D0%B0-%D0%BA%D1%8A%D0%BC-%D0%BE%D1%81%D1%82%D1%80%D0%B8%D0%B5-%D0%BD%D0%B0-%D0%BF%D1%81%D0%B6-news898832.html", "text": "Манчестър Юнайтед има интерес към нападателя Единсон Кавани, съобщават медии във Франция. Визира се, че мениджърът на \"червените дяволи\" Оле Гунар Солскяер иска да подсили атака на тима и се е спрял на Кавани. Договорът на Единсон Кавани с ПСЖ изтича през лятото. Наскоро се появи информация, според която 32-годишният уругваец е помолил ръководството на \"принцовете\" да се стигне до зимен трансфер. Визира се, че Единсон никак не се блазни от възможността да е резерва във втората част от сезона. Също така обаче се твърди, че от Пари Сен Жермен са на мнение, че Кавани може да е полезен на клуба дори в ролята на състезател с редуцирани игрови минути. Междувременно пък Единсон може да напусне клуба със свободен трансфер през лятото и ситуацията е сложна. Сподели:", "date": "2020.01.18", "title": "Ман Юнайтед се насочва към острие на ПСЖ?"}
{"url": "https://pik.bg/%D0%BF%D0%BB%D0%B5%D0%B9%D0%BC%D0%B5%D0%B9%D1%82%D0%BA%D0%B0-%D1%81-%D0%BF%D0%BE%D1%80%D0%BD%D0%BE-%D0%BA%D0%BB%D0%B8%D0%BF%D1%87%D0%B5-%D1%81%D0%B5-%D0%BD%D0%B0%D1%82%D0%B8%D1%81%D0%BA%D0%B0-%D0%B7%D0%B0-%D1%80%D0%B8%D0%B0%D0%BB%D0%B8%D1%82%D0%B8-news898818.html", "text": "Скандалната плеймейтка Анджелина Атанасова ще влиза в риалити. Това обяви самата тя в профила си в социалната мрежа. Анджелина, която стана известна след излязло порно клипче с нейно участие, сподели, че има предложение, което обмисля сериозно и най-вероятно скоро ще имаме възможността да я гледаме в някое от родните риалити предавания. 23-годишната сексбомба има близо 100 хил последователи в социалната мрежа. На снимките, които брюнетката качва най-често, тя е гола, с което държи мъжката аудитория нащрек. Сподели:", "date": "2020.01.18", "title": "Плеймейтка с порно клипче се натиска за риалити"}
{"url": "https://pik.bg/%D1%82%D1%80%D0%B8%D0%BA%D0%BE%D0%B2%D0%B5-%D0%B2-%D0%BA%D1%83%D1%85%D0%BD%D1%8F%D1%82%D0%B0-%D1%83%D1%87%D0%B8%D0%BC-%D0%B3%D0%B5%D1%80%D0%BC%D0%B0%D0%BD%D1%86%D0%B8%D1%82%D0%B5-%D0%B4%D0%B0-%D1%81%D0%B2%D0%B8%D0%B2%D0%B0%D1%82-%D1%81%D0%B0%D1%80%D0%BC%D0%B8%D1%87%D0%BA%D0%B8-news898728.html", "text": "10 жени от Белащица показаха пред камерата на немската телевизия ZDFкак се свиват малки Белащински сармички с месо и листа от  кисело зеле в глинен гювеч. След това замесиха и тутманик със свински пръжки. Кулинарната фиеста се вихри преди дни в пенсионерския клуб на селото, където жените се събират всеки ден на чай и да изпробват някоя кулинарна рецепта. Екипът на ZDF бил у нас да снима документален филм за забележителностите на България и традиционните български ястия. Поискали да видят как в семейна среда се приготвят дребните хапки с месо, ориз и зеле. Двете ястия са типични за българската кухня и село Белащица, обясниха от местното читалище и допълниха, че дамите, участвали във филма, успели да се организират само за час. Типичната за киселото зеле миризма не притеснила чужденците или поне те не се издали, разказват жените. Водещата на предаването Марина останала впечатлена от търпението, което се изисква, за да бъдат навити дребните сармички. Когато жените подхванали да месят тутманика тя поискала да опита. \"Справи се отлично, схвана много бързо начина, след като й обяснихме как се прави и сплита\", разказаха кулинарките. И допълниха, че по време на снимките не липсвали и смешни ситуации. Бушонът паднал и токът спрял точно, когато вкарвали тутманика във фурната. След бърза реакция на човек от селото, елзахранването било възстановено. Събрахме се в пенсионерския клуб, защото там има кухня, печка и всичко необходимо. Всяка сутрин там пием чай и обсъждаме кулинарни рецепти и нещата от живота, разказаха от читалището. Майсторките в кухнята вече са готови с менюто за Бабинден на 21 -и и чакат гости. Кулинарките от селото са добре известни, те вече са участвали в \"Кошмари в кухнята\" на шеф Манчев, както и в предаване на БНТ. ZDF ще излъчи филма на 24 януари в сутрешния блок от 9 до 10,30 часа. Сподели:", "date": "2020.01.18", "title": "ТРИКОВЕ В КУХНЯТА: Учим германците да свиват сармички"}
{"url": "https://pik.bg/%D1%83%D0%B6%D0%B0%D1%81%D1%8F%D0%B2%D0%B0%D1%89%D0%B0-%D0%BD%D0%B0%D1%85%D0%BE%D0%B4%D0%BA%D0%B0-%D0%BE%D1%82%D0%BA%D1%80%D0%B8%D1%85%D0%B0-%D1%8F%D0%BC%D0%B0-%D0%BD%D0%B0-%D0%BD%D0%B5%D0%BB%D0%B5%D0%B3%D0%B0%D0%BB%D0%BD%D0%B8-%D0%BA%D0%B0%D1%81%D0%B0%D0%BF%D0%B8-%D1%81-%D1%82%D1%80%D1%83%D0%BF%D0%BE%D0%B2%D0%B5-%D0%BD%D0%B0-%D0%B6%D0%B8%D0%B2%D0%BE%D1%82%D0%BD%D0%B8-%D0%B2-%D1%81%D1%82%D0%B0%D1%80%D0%B0-%D0%B7%D0%B0%D0%B3%D0%BE%D1%80%D0%B0-news898901.html", "text": "Открита яма с животински отпадъци - кожи от заклани овце и кости от едър добитък: телета, крави и коне, е била намерена случайно от служители на инспектората при Община Стара Загора след сигнал на граждани за незаконно изхвърляне на отпадъци. Ямата е в близост до завод за приготвяне на фуражни смески и само на 20 м от коритото на река Сазлия в рамките на градския квартал „Индустриален“, пише \"Монитор\". Резултатът от предварителната проверка и изпратен на вниманието на районната прокуратура, откъдето са образували досъдебно производство по член 352 ал.1 от НК за нерегламентирано замърсяване на околната среда и създаване на опасност за живота и здравето на хората. Тепърва ще се изяснява чия собственост е теренът и кой е изхвърлил отпадъците си там. Според запознати мястото е собственост на физическо лице, което се занимава с приготвянето на колбаси. Директорът на ОД за безопасност на храните д-р Дамян Миков потвърди информацията. По думите му цялото пространство е било превърнато в нерегламентирано сметище, извън ямата също имало разпилени от бездомните кучета кости и останки от животни. Взети са проби за лабораторен анализ, тепърва се очакват резултатите. Сподели:", "date": "2020.01.18", "title": "УЖАСЯВАЩА НАХОДКА: Откриха яма на нелегални касапи с трупове на животни в Стара Загора"}
{"url": "https://pik.bg/%D0%B0%D0%BB%D0%B8%D1%81%D0%B8%D1%8F-%D0%BA%D0%B0%D1%80%D0%B0-%D1%81%D0%BA%D0%B8-%D0%BF%D0%BE%D0%B4-%D0%BC%D1%83%D1%81%D0%B0%D0%BB%D0%B0-news898817.html", "text": "Mо стръмния склон под Мусала кара ски Алисия. Хитовата изпълнителка реши да си вдигне адреналина, като се спусне по едно от най-опасните места за каране у нас. Участничката в \"Маскираният певец\" е на \"ти\" със ските. Бившата на Валери Божинов кара като истински професионалист. Певицата задминава останалите на пистата, карайки с висока скорост. Алисия преди години редовно отскачаше по алпийските курорти, но тази година ще се задоволи с хобито си в България. Сподели:", "date": "2020.01.18", "title": "Алисия кара ски под Мусала"}
{"url": "https://pik.bg/%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-%D0%BF%D0%BB%D0%B0%D1%82%D0%B8-500-%D0%BC%D0%BB%D0%BD-%D0%B4%D0%BE%D0%BB%D0%B0%D1%80%D0%B0-%D0%BD%D0%B0-%D1%81%D0%B0%D1%89-news898748.html", "text": "Саудитска Арабия долара за възстановяване на разходите за трансфера и разполагането на американски войски и военна техника в страната, съобщи Си Ен Ен. Плащането на Рияд идва на фона на призивите на властите в Ирак за Решението беше взето от администрацията на САЩ, след като в нощта на 14 септември бяха започнати атаки срещу две предприятия на саудитската национална петролна компания \"Арамко\" с използване на безпилотни летателни апарати. Тогава представители на бунтовното йеменско движение \" плати на САЩ около 500 милиона изтегляне на американския контингент в страната. Ансар Аллах\" поеха отговорност за това нападение. Сподели:", "date": "2020.01.18", "title": "Саудитска Арабия плати 500 млн. долара на САЩ"}
{"url": "https://pik.bg/%D0%BD%D0%B5%D1%83%D0%B7%D0%BD%D0%B0%D0%B2%D0%B0%D0%B5%D0%BC%D0%B0-%D0%B0%D1%81%D1%8F-%D0%BA%D0%B0%D0%BF%D1%87%D0%B8%D0%BA%D0%BE%D0%B2%D0%B0-%D0%BF%D1%8A%D1%87%D0%B8-%D0%BD%D0%BE%D0%B2%D0%B8-%D0%B1%D0%BE%D0%BC%D0%B1%D0%B8-%D0%B2-%D1%82%D0%B0%D0%B9%D0%BB%D0%B0%D0%BD%D0%B4-news898862.html", "text": "Плеймейтката Ася Капчикова показа новите си придобивки. Моделката е на почивка в Тайланд, където не пропусна да се щракне по бански. От влагата и морето, косата й така се е накъдрила, че мнозина едва я разпознават. Из светските среди се шуми, че Ася има нова любов и заради него избягва да се показва публично, пише „Телеграф”. Кой е новият мъж до Капчикова не става ясно, но се твърди, че той няма нищо общо с шоубизнеса. Тайнственият мъж до моделката бил далеч от тези среди и не харесвал работата и на любимата си. Затова и тя е готова да зареже светския живот и да му роди дете. Сподели:", "date": "2020.01.18", "title": "НЕУЗНАВАЕМА! Ася Капчикова пъчи нови бомби в Тайланд"}
{"url": "https://pik.bg/%D0%BA%D1%83%D1%80%D0%B8%D0%BE%D0%B7-%D0%BC%D1%8A%D0%B6-%D0%B8%D0%BD%D1%81%D1%86%D0%B5%D0%BD%D0%B8%D1%80%D0%B0-%D0%BE%D1%82%D0%B2%D0%BB%D0%B8%D1%87%D0%B0%D0%BD%D0%B5%D1%82%D0%BE-%D1%81%D0%B8-%D0%B7%D0%B0-%D0%B4%D0%B0-%D0%BD%D0%B5-%D1%81%D0%B5-%D0%BE%D0%B6%D0%B5%D0%BD%D0%B8-news898933.html", "text": "Мъж инсценира отвличането си, а причината – предстоял му брак след няколко часа. Комичната история се развива в Колумбия. Заради липсата му, приятели подали сигнал в полицията, че 55-годишният мъж е отвлечен в южния град Питалито. Според показанията на приятелите двама въоръжени мъже на мотоциклети отвлекли мъжа броени часове преди сватбата му. Полицията започнала разследване и затворила пътищата, извеждащи от града. Младоженецът бил намерен в къща на свой роднина, съобщи говорител на полицията пред местния тв канал Каракол. Приятелите, съобщили за отвличането, признали, че са излъгали, за да помогнат на мъжа, който \"не искал и да чуе за женитба\". Оказва се, че мъжът за втори път инсценира отвличането си, за да не мине под венчило, съобщи Каракол. Срещу него би могло да бъде повдигнато наказателно обвинение. Сподели:", "date": "2020.01.18", "title": "КУРИОЗ: Мъж инсценира отвличането си, за да не се ожени"}
{"url": "https://pik.bg/%D0%BA%D0%B0%D1%87%D0%B8%D1%85%D0%B0-%D0%BA%D0%BE%D0%BD-%D0%B2-%D0%B0%D0%B2%D1%82%D0%BE%D0%B1%D1%83%D1%81-%D0%B7%D0%B0-%D0%B4%D0%B0-%D0%BD%D0%B5-%D0%BF%D1%80%D0%B5%D1%87%D0%B8-%D0%BD%D0%B0-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-news898947.html", "text": "Харли Стивънс подала сигнал в полицията за случката. Тя сподели, че пътувала с приятел с колата си към дома с.  когато забелязали коня на пътя в доста натоварения трафик. Жената и още слезли от автомобилите и успели да успокоят животното. На мястото дошла и полиция. Оказало се, че няма възможност там да дойде специален камион, който да го прибере. Тогава шофьорът на автобус от градския транспорт на Кардиф предложил то да се качи в превозното средство. Конят бил откаран на паркинг на намищата се в близост до мястото болница и започнало издирване на стопанина му. Полицията в Южен Уелс публикува снимка на коня в автобуса в Twitter. Кон бе качен на автобус, за да не пречи на натовареното движение по път А48 в Кардиф, съобщи БТА. Животното се разхождало само по пътя в четвъртък вечер и принуждавало водачите на автомобили да отбиват и спират. Сподели:", "date": "2020.01.18", "title": "Качиха кон в автобус, за да не пречи на движението"}
{"url": "https://pik.bg/%D0%B1%D0%B0%D0%BA%D1%88%D0%B8%D1%88%D0%B8%D1%82%D0%B5-%D0%B2-%D1%81%D0%B0%D0%BD%D0%B4%D0%B0%D0%BD%D1%81%D0%BA%D0%B8-%D1%89%D0%B5-%D0%B2%D0%BE%D0%B7%D1%8F%D1%82-%D0%BD%D0%B0-%D0%BC%D0%B8%D0%BD%D0%B0%D0%BB%D0%BE%D0%B3%D0%BE%D0%B4%D0%B8%D1%88%D0%BD%D0%B8%D1%82%D0%B5-%D1%86%D0%B5%D0%BD%D0%B8-news898805.html", "text": "Тарифите на бакшишите в Сандански няма да се променят. В сила остават миналогодишните при максимална цена за километър превоз 1.29 лева и минимална 0.79 лева на километър. Дневната минимална цена на километър в Сандански е 0.80 лева, а максималната е 1.20 лева на километър. \"Корекция на тарифната ставка може да се прави веднъж годишно”, обясни председателят на Общинския съвет в Сандански Николай Шаламандов пред \"Струма.бг\". Определянето на тарифната ставка за таксиметровите превозвачи е съгласно Закона за автомобилния превоз, който вменява правомощия на Общинския съвет да определя цената. Въпреки това много таксиметрови шофьори сами определят цената за километър пробег. От спирка ОТП до жп гара Сандански за три километра те вземат 4.50 лева, а от центъра на Сандански до механа \"Сандански хан” за километър и половина цената е 3.00 лева при нощна тарифа. До село Струма нощно време таксито излиза между 8.00 и 9.00 лева, до Вълково – 7 и 8 лева, а до Лешница – 6 лева. Сподели:", "date": "2020.01.18", "title": "Бакшишите в Сандански ще возят на миналогодишните цени"}
{"url": "https://pik.bg/%D0%BF%D0%BE%D1%81%D1%82%D0%B0%D0%B2%D1%8F%D1%82-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%BE%D1%82%D0%BE-%D0%B7%D0%BD%D0%B0%D0%BC%D0%B5-%D0%B2-%D0%BC%D1%83%D0%B7%D0%B5%D1%8F-%D0%BD%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0%D1%82%D0%B0-%D0%B8%D1%81%D1%82%D0%BE%D1%80%D0%B8%D1%8F-news898847.html", "text": "На 31 януари, в последните часове от продължилото 47 години членство на Великобритания в Европейския съюз (ЕС) , британското знаме ще бъде свалено от пилоните пред Европейския парламент и ще бъде поставено в Музея на европейската история. Това съобщават различни медии, като се позовават на решение, прието при закрити врата вчера в Страсбург от ръководството на ЕП. Предвижда се ЕП да организира прощална среща със 72-мата британски евродепутати, които напускат институцията . От февруари броят на евродепутатите намалява - от 751 досега, на 705 занапред. За евродепутати от държави, които предстои да се присъединят към ЕС, ще бъдат запазени 46 места от освободените от британците мандати. Останалите 27 места ще бъдат разпределени между 14 държави. Броят на евродепутатите няма да бъде намален за нито една страна, а при преразпределението на 27-те мандата някои държави ще получат между едно и пет допълнителни места заради промени в броя на тяхното население. България ще запази броя от 17 евродепутати. На 29 януари се предвижда Европейския парламент да одобри споразумението за оттеглянето на Великобритания от ЕС . Гласуването е насрочено за 18.00 ч. местно време (19.00 ч. българско). Споразумението предвижда Великобритания да не бъде повече част от ЕС от 1 февруари. Сподели:", "date": "2020.01.18", "title": "Поставят британското знаме в музея на европейската история"}
{"url": "https://pik.bg/%D1%82%D0%BE%D0%BF%D0%BB%D0%B0%D1%82%D0%B0-%D0%B7%D0%B8%D0%BC%D0%B0-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%BC%D1%8A%D0%B3%D0%BB%D0%B0%D1%82%D0%B0-%D1%89%D0%B5-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%B4%D0%B0-%D0%BD%D0%B8-%D0%B4%D1%83%D1%88%D0%B8-%D0%B2-%D0%B3%D1%80%D0%B0%D0%B4%D0%BE%D0%B2%D0%B5%D1%82%D0%B5-%D0%B2-%D0%BF%D0%BB%D0%B0%D0%BD%D0%B8%D0%BD%D0%B8%D1%82%D0%B5-%D1%89%D0%B5-%D0%B3%D1%80%D0%B5%D0%B5-%D1%81-news898957.html", "text": "През следващото денонощие в равнинната част от страната, по поречията и в котловините ще се задържи с мъгла или ниска облачност. Това съобщиха от Националния институт по метеорология и хидрология . След обяд ще има временни подобрения на видимостта. Над планинските райони през деня ще преобладава слънчево време. Ще духа слаб източен вятър, в източните райони до умерен - от североизток. Минималните температури ще са предимно между минус 6° и минус 1°, по-високи - по морския бряг. Максималните ще са между минус 2° и 3°, на места в Югоизточна България и по морското крайбрежие - до 8-9°. Атмосферното налягане бавно ще се понижава, но ще остане по-високо от средното за месеца. Над Черноморието облачността ще е значителна и на отделни места ще има слаби ръмежи. Ще духа до умерен североизточен вятър. Максимални температури предимно между 5° и 8°. Температурата на морската вода е 7-8°. Вълнението на морето ще бъде 2-3 бала. Над планините ще бъде слънчево. Ще духа слаб до умерен вятър от изток-югоизток и с него ще продължи да прониква по-студен въздух. Максималната температура на 1200 метра ще е около 6°, на 2000 метра – около 1°. В края на тази и в началото на следващата седмица видимостта ще се подобри, но ще преобладава облачно време. Само на изолирани места ще превали съвсем слаб сняг, по Черноморието - слаб дъжд. В неделя вятърът ще отслабне, по-късно в западната половина от страната и ще стихне. В понеделник ще се появи слаб вятър от север-северозапад, а във вторник и ще се усили до умерен, ще бъде северозападен. Облачността ще се разкъса и намалее до слънчево време. Сподели:", "date": "2020.01.18", "title": "ТОПЛАТА ЗИМА ПРОДЪЛЖАВА: Мъглата ще продължава да ни души в градовете, в планините ще грее слънце, температурите ще стигнат до 8 градуса"}
{"url": "https://pik.bg/%D0%BA%D0%BC%D0%B5%D1%82-%D0%B0%D0%BB%D0%B0%D1%80%D0%BC%D0%B8%D1%80%D0%B0-%D0%B7%D0%B0-%D1%80%D1%83%D1%88%D0%B0%D1%89%D0%B0-%D1%81%D0%B5-%D0%B4%D0%B8%D0%B3%D0%B0-%D0%BD%D0%B0-%D1%80%D0%B5%D0%BA%D0%B0-%D0%B4%D1%83%D0%BD%D0%B0%D0%B2-news898857.html", "text": "Предпазната дига на река Дунав между русенските села Бръшлен и Сандрово се руши. При високи води има опасност от наводнение. Една от причините за лошото състояние на 20-километровата дига са тежкотоварните автомобили на дърводобивни фирми, които минават през нея. Институциите настояват за законови промени, за да се упражнява по-строг контрол, съобщава БНТ. В района на село Ряхово две фирми секат дърва и често тежките им камиони преминават през дигата, въпреки забраната. \"Ние бием тревога всяка година, тъй като фирмите, които добиват дърва разрушават дигата\", казва по темата кметът на с. Ряхово Георги Атанасов Комисията от представители на различни институции, която провери дигата, ще иска законови промени, за да се контролира маршрута на камионите. Сподели:", "date": "2020.01.18", "title": "Кмет алармира за рушаща се дига на река Дунав"}
{"url": "https://pik.bg/%D0%B5%D0%B4%D0%B8%D0%BD-%D0%BF%D0%BE%D0%B5%D1%82-%D0%BD%D0%B0-80-%D0%B3%D0%BE%D0%B4%D0%B8%D0%BD%D0%B8-%D0%BD%D0%B5%D0%B4%D1%8F%D0%BB%D0%BA%D0%BE-%D0%B9%D0%BE%D1%80%D0%B4%D0%B0%D0%BD%D0%BE%D0%B2-%D0%BD%D0%B5-%D0%B7%D0%BD%D0%B0%D0%BC-%D0%B7%D0%B0%D1%89%D0%BE-%D0%B6%D0%B8%D0%B2%D1%8F%D1%85-%D1%82%D0%BE%D0%BB%D0%BA%D0%BE%D0%B2%D0%B0-%D0%BC%D0%BD%D0%BE%D0%B3%D0%BE-%D0%BD%D0%BE-%D0%BC%D0%B8-%D1%81%D0%B5-%D0%B6%D0%B8%D0%B2%D0%B5%D0%B5-%D0%B8--news898992.html", "text": "Поетът Недялко Йорданов празнува 80-годишен юбилей и навръх празника си гостува в студиото на БТВ. „Първа съпругата ми Ивана ме поздрави за юбилея – в 00:01 часа. Доста хора вече ме поздравиха. Изобщо не мога да повярвам, че съм стигнал такава възраст. Срамувам се даже. Просто не знам защо живях толкова много, но ми се живее и продължавам да живея. Всичко изпитах в този живот. На 22 години излезе първата ми стихосбирка и имах едно стихотворение, което се казваше „Всичко съм изпитал” и наистина няма нещо, което да не съм изпитал – радост, любов, големи разочарования от това, което става, голяма надежда, че нещата ще се променят. Като гледам снимката на родната ми къща в Бургас, се връщам в детската ми махала близо до плажа. Бяхме там само момчета. Животът на майка ми бил заплашен при раждането ми и баща ми е написал, че е важно тя да бъде спасена. Родил съм се с пъпна връв около врата. В родната ми къща почина баща ми, когато бях на 7 години. Той бе на 34. Нищо не изпита в този живот. Бе по затвори и концлагери. Пред очите ми, бих казал, че бе убит от една инжекция. Устроиха му грандиозно погребение, кръстиха на него улица”. Недялко Йорданов спонтанно прочете стихотворение, посветено на България и живота днес. След това коментира и от какво е най-силно разочарован в момента. „Никога не съм бил краен песимист. Изпитвал съм много разочарования, но винаги съм вярвал, че ще дойде друго време. Дори имам една песничка, която за мое тщеславие влезе в читанките. В нея се казва, че макар и да е живо злото, в живота побеждава доброто. Ясно е, че сега е тежко и трудно, защото тези, от които зависи много се мразят. Те не се понасят, а това е ужасно. Това обърква хората след кого да тръгнат. Няма след кого. Не съм объркан аз, защото вярвам на истинските хора, на приятелите си, а те не са малко. Тази вечер ще имам точно 80 души приятели. Не случайни хора, на които винаги мога да разчитам”. Недялко Йорданов се върна и към инцидента от миналата година с бай Калчо, който блъсна с колата при инцидент. След случилото се поетът бе квалифициран като обвиняем след странно и очевидно пристрастно решение на българската прокуратура. „Реагирах тогава веднага на това, което стана – разказа Недялко Йорданов. - То не бе и блъскане. Бай Калчо бе с бастун и падна. Той е един прекрасен човек, който непрекъснато бил изнудван да заведе дело срещу мен. Ние наистина се сприятелихме. Сам ми разказа, че го карали да ме дава на съд. Не мога да си обясня защо и как. Винаги е било така – някой, на който му се слуша гласа, да го накараш да се чувства задължен. Аз лично никога не съм се ръководил от това. Нямам представа дали ще се откажат или не от делото. Искам да има съд и там да излезе наяве всичко. Не се чувствам унизен и обиден, защото ми е чиста съвестта и се сближих с един наистина прекрасен човек”. Недялко Йорданов коментира, че не познава новият главен прокурор Иван Гешев. „Не познавам лично Иван Гешев – заяви той. - Само дано да бъде наистина полезен прокурор на България, защото мисля че досега не сме имали много полезни прокурори. Не го познавам лично, само реагирах на нещо, което ме изненада неприятно”. Поетът разказа за съпругата си Ивана. „Любовта ни бе много странна, бе незаконна. Дори тогава градът малко бе настръхнал срещу нас, но доказахме силата на тази любов. Бе много интересно, защото когато решихме да сключим брак, отидохме в Айтос, като дотам често пътувахме с влака. Оказа се обаче тогава, че общината е в ремонт. Заведоха ни в някаква къщичка, канцеларийка с три бюра. Една жена просто ни разписа, след което отидохме в местната шкембеджийница да се почерпим”. Недялко Йорданов разказа, че в последните години работи по-активно от всякога. „В последните няколко години имах известни здравословни проблеми и си казах, че многото мина – признава той. - Направих нещо, което се оказа че никой не е правил обаче. Започнах две постановки успоредно – в театър „Сълза и смях” и в Народния театър. Сутрин репетирах в Народния, следобед в „Сълза и смях”. Освен това почти всеки ден пишех по едно стихотворение и го публикувах във „Фейсбук”. Там имам много приятели, които всяка сутрин чакаха поредното стихотворение. Сега за две години, не познавам такъв случай, издадох две книги, сега и трета. – С 67 сстихотворения бе първата, със 125 втората, и сега последната с над 40 стихотворения”. Сподели:", "date": "2020.01.18", "title": "Един поет на 80 години! Недялко Йорданов: Не знам защо живях толкова много, но ми се живее и продължавам да живея"}
{"url": "https://pik.bg/%D1%80%D0%B5%D0%BA%D0%BE%D1%80%D0%B4%D0%BD%D0%BE-%D0%BD%D0%B8%D1%81%D0%BA%D0%B0-%D1%80%D0%B0%D0%B6%D0%B4%D0%B0%D0%B5%D0%BC%D0%BE%D1%81%D1%82-%D0%B2-%D0%BA%D0%B8%D1%82%D0%B0%D0%B9-%D0%BF%D1%80%D0%B5%D0%B7-2019-%D0%B3-news898776.html", "text": "Краят на политиката за едно дете в семейство не може да спре намаляващата раждаемост в Китай. Нивото на раждаемостта в Поднебесната империя е спаднало до най-ниското си ниво от създаването на Китайската народна република преди 70 години - въпреки премахването на политиката за едно дете, отбелязва Би Би Си. Коефициентът на раждаемост е 10,48 на хиляда през 2019 г. - най-ниският от 1949 г., съобщи Националното статистическо бюро. Броят на бебетата, родени през 2019 г., е намалял с 580 000 до 14,65 милиона, предава БГНЕС. Раждаемостта в страната намалява от години и това е предизвикателство пред втората най-голяма икономика в света. Въпреки намаляването на раждаемостта, населението на Китай достигна 1,4 милиарда през 2019 г., съобщи статистическото бюро. Смъртността през 2019 г. е била 7,14 на хиляда - което води до естествен прираст от 3,34%. Сподели:", "date": "2020.01.18", "title": "Рекордно ниска раждаемост в Китай през 2019 г."}
{"url": "https://pik.bg/%D0%BA%D1%80%D0%B0%D1%81%D0%B8%D0%BC%D0%B8%D1%80-%D0%B2%D0%B5%D0%BB%D1%87%D0%B5%D0%B2-%D1%81%D0%BA%D0%BE%D1%87%D0%B8-%D0%BD%D0%B0-%D0%BD%D0%B8%D0%BD%D0%BE%D0%B2%D0%B0-%D0%B8-%D0%BF%D0%BE%D0%BF%D0%B8%D1%82%D0%B0-%D0%B7%D0%B0-%D0%B0%D1%80%D0%B5%D1%81%D1%82%D0%B0-%D0%BD%D0%B0-%D0%BD%D0%B5%D0%BD%D0%BE-%D0%B4%D0%B8%D0%BC%D0%BE%D0%B2-%D1%85%D0%BE%D1%80%D0%B0-%D1%81-%D0%B2%D0%B8%D1%81%D1%8F%D1%89%D0%B8-%D0%B4%D0%B5%D0%BB%D0%B0-%D1%81%D0%B0-%D0%BF%D1%83%D1%81-news898990.html", "text": "Не мога да си обясня хора с висящи дела, рецидивисти, които са пуснати под домашен арест. Но един министър - къде ще може да се скрие. Това заяви пред БНТ зам.-председателят на парламентарната група на ГЕРБ Красимир Велчев, коментирайки ареста на ексминистър Нено Димов и водната криза в Перник. Той зададе въпроса - защо цената на водата в Перник (и за това трябва да се пита КЕВР) има разлика в сумите за битови и промишлени потребители. Велчев заяви, че не може ГЕРБ да отговарят за кризата в Перник, при условие, че управлението на града четири години е било в ръцете на БСП. Той отправи призив към перничани и всички български граждани: \"Не мога да си обясня, че има 15 милиона задължения на хора, които не са си плащали. И с времето с адвокати тези искове отпадат. В момента аз съм сигурен, че тези 15 милиона не са задължения на всички граждани, на цялото общество. И защо съвестните граждани трябва да носят бремето на тези, които не си плащат\". Красимир Велчев заяви, че обединението на ВиК-тата, което се обмисля, че така ще се постигне координиране на действията. Що се отнася до средствата, той заяви, че ще се разчита на европейски програми. \"Аз мисля, че ще се намерят пари... Но не трябва да бъдат лишени нито образованието, нито здравеопазването заради това от средства. Правителството ще намери начин да предотврати други кризи\". На думите на Корнелия Нинова, че \"колата не върви\", той отговори: \"Аз не си спомням някой от нас да се е оправдавал с партньорите - че те са виновни. Обикновено БСП и ДПС в коалиция - това е техен прийом - в края на мандата си започват да прехвърлят вината си. Но вие виждате, че може би 70% от това, което сме поели като ангажимент, ние го изпълняваме. И в рамките на този мандат ще го направим\". Сподели:", "date": "2020.01.18", "title": "Красимир Велчев скочи на Нинова и попита за ареста на Нено Димов: Хора с висящи дела са пуснати под домашен арест. Но един министър - не, къде ще може да се скрие?"}
{"url": "https://pik.bg/%D0%B3%D0%BE%D1%80%D0%B5%D1%89%D0%B0-%D1%82%D0%B5%D0%BC%D0%B0---%D0%BF%D0%BE%D0%BB%D0%B8%D1%82%D0%BE%D0%BB%D0%BE%D0%B7%D0%B8-%D0%B5%D0%B4%D0%B8%D0%BD%D0%BE%D0%B4%D1%83%D1%88%D0%BD%D0%B8-%D1%81%D1%82%D0%B0%D0%B1%D0%B8%D0%BB%D0%BD%D0%BE%D1%81%D1%82%D1%82%D0%B0-%D0%BD%D0%B0-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B5-%D0%B5-%D0%B7%D0%B0%D1%81%D1%82%D1%80%D0%B0%D1%88%D0%B5%D0%BD%D0%B0-%D0%B1%D0%BE%D1%80%D0%B8%D1%81%D0%BE%D0%B2-news898989.html", "text": "Не мога да си представя, че това, което виждаме, е от два-три месеца и никой не е давал нагоре информация. Политиците може би трябва да се научат - да бръкнат в интернет, да видят сателитни снимки. За този проблем се говореше от лятото, а той е проблем, натрупван от 30 години. Това заяви пред БНТ политологът Татяна Буруджиева, коментирайки ситуацията с водната криза в Перник. \"Ние сме на племенно равнище, не на държавно. На ниво, в което шаманът се тръшка. Това говори за криза в управленските решения\", добави тя. Според социолога Румяна Коларова темата за водната криза е трябвало да бъде поставена преди изборите, не след тях. \"Сега разбирам - спечелилият кмет на Перник нали ужким не е бил в управлението, може би не е наясно. Но там има общински съветници на БСП, които няма как да не са наясно с проблема. Това е първата грешка. Втората - в Перник виждаме размерите на кризата. Но такъв тип водна криза има в много български градове и села. И въпросът ми е - защо тук стана големият скандал, а не на другите места\", коментира Коларова. Според нея водната криза в Перник е свързана с \"корпоративни интереси\". \"Водата, въздухът и някои други неща са публични блага. И е важно в този смисъл да е ясно кое благо не е в приоритетите на пазарните механизми, а е в приоритетите на държавния контрол. Но първо - не е вярно, че в кампанията нямаше тема за водата в Перник. Разбира се, това не беше основната тема. Но новият кмет на Перник показа политическа зрялост. Защото един такъв проблем не е от вчера и днес. Да го използваш в кампанията като острие на меч, за да посечеш другите си опоненти, не е коректно. И той прояви изключителна коректност и политическа зрялост\", заяви Буруджиева. Румяна Коларова допълни, че вотът на недоверие, иницииран от БСП, е трябвало да бъде преди кампанията, а не сега. \"Политическата криза ще получи решение на няколко нива. Първото ниво е парламентът. Второто - доколко министрите ще се справят с ясните проблеми, свързани с управлението. Става дума не само за новия министър на МОСВ, но и за министъра на здравеопазването. Проблемът с публичните ресурси\", заяви, Коларова. \"Стабилността на правителството не е застрашена\", коментира на свой ред Буруджиева. На въпрос дали премиерът Борисов успява да се справи и дали случващото се отразява на рейтинга му, Коларова заяви: \"Разбира се, че се отразява. Но той успява да отпуши напрежението, успява да смени баланса на отношенията към правителството\". \"Борисов трябва да действа на трите нива. Предлагайки конкретни действия, той излиза от сферата \"само на приказките\". Най-важната стъпка, която трябва да се направи в посока на общественото мнение и решението на тази криза, е предложението за този фонд, към който трябва да се обръщат общините, за да се справят с водния си проблем\", заяви Татяна Буруджиева. Сподели:", "date": "2020.01.18", "title": "ГОРЕЩА ТЕМА - Политолози единодушни: Стабилността на правителството не е застрашена, Борисов успява да балансира и  да отпуши напрежението"}
{"url": "https://pik.bg/%D0%BF%D1%80%D0%B5%D1%85%D0%B2%D1%8A%D1%80%D0%BB%D1%8F%D1%82-120-%D1%8F%D0%B7%D0%BE%D0%B2%D0%B8%D1%80%D0%B0-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2%D1%81%D0%BA%D0%BE-%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-news898860.html", "text": "56 са язовирите в община Брезовско. 51 от тях общината иска да прехвърли на държавата, тъй като няма финансовата възможност да ги стопанисва. Искат обаче да запазят пет язовира, тъй като опасенията са за евентуална водна криза. От две години не е валяло сняг в района. Вече е издадена заповед на кмета, който забранява напояването с питейна вода, тъй като това се оказва проблем не само за общината. 7 милиона лева е бюджетът на общината и финансово тя не може да си позволи да обслужва финансово язовирите. \" 120 язовира да бъдат прехвърлени на държавата, искат от общините Брезово, Сопот, Асеновград и Раковски. Причината е, че нямат средства, за да ги поддържат. Най-много язовири има на територията на община Брезово. За поддръжка на язовир отиват между 6 и 10 000 на година, направете сметка - 56 язовира за каква сума говорим и ние не получаваме субсидия от държавата в тази връзка. Точно за това искаме да ги отдадем, за да може тези пари да отидат някъде другаде\", коментира пред БНТ кметът на Брезово Христо Енков. Сподели:", "date": "2020.01.18", "title": "Прехвърлят 120 язовира в Пловдивско на държавата"}
{"url": "https://pik.bg/%D0%B3%D0%BE%D0%B2%D0%BE%D1%80%D0%B8-%D0%B3%D0%B5%D1%80%D0%B1---%D0%B4%D0%B0%D1%80%D0%B8%D1%82%D0%BA%D0%BE%D0%B2%D0%B0-%D1%81-%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%B5%D0%BD-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D0%B2%D0%BE%D1%82%D0%B0-%D0%BD%D0%B0-%D0%BD%D0%B5%D0%B4%D0%BE%D0%B2%D0%B5%D1%80%D0%B8%D0%B5-%D0%BA%D1%80%D0%B8%D0%B7%D0%B0%D1%82%D0%B0-%D0%B2-%D0%BF%D0%B5%D1%80%D0%BD%D0%B8%D0%BA-%D0%B8-%D1%81%D0%BA%D0%B0-news898993.html", "text": "Подхождаме много сериозно към предстоящия вот на недоверие. Този вот, както и кризата в Перник, могат да бъдат използвани за по-добри прагматични решения в интерес на хората. В момент на криза не трябва да се политизират решенията. Това заяви председателят на парламентарната група на ГЕРБ Даниела Дариткова пред БТВ. „Правителството не спира да търси варианти за преодоляване на кризата в Перник – категорична бе тя. – В такива тежки ситуации имаме примери за добри резултати. В законодателството за въздуха постигнахме съгласие със затягане на мерките. Отговорното политическо поведение е да отчитаме случващото се и да се вземат мерки, за да не се получат по-сериозни проблеми за хората от региона. Винаги сме били достатъчно самокритични. Факт е, че се отправиха обвинения за бездействие и срещу областния управител и бивш кмет на Перник. Министрите също носят своята отговорност, но това не трябва да се използва като лов на вещици а да се направи превенция и да не се случват нещата повече така”. Даниела Дариткова коментира и защо ГЕРБ не са имали представители на срещата при президента Радев за промени в Конституцията. „Още в първия ден на новата сесия на Народното събрание обявих, че ще търсим съгласие с всички за промени на изборния кодекс далеч от следващи избори, за да не сме притиснати от емоции – коментира председателят на парламентарната група на ГЕРБ. - Формирана е работна група, която ще търси съгласие по определени теми, свързани с това. Дебатът трябва да се случи в парламента. Той е легитимно избрания и ако искаме да върнем доверието, там трябва да се работи. Конституцията ясно разписва ангажиментите на всеки в законодателния процес. Заради това и самият президент казва, че ролята му идва в края на законодателния процес. Надявам се той да е достатъчно търпелив за да изчака какво ще реши работната група в парламента. Решението на Председателския съвет е тази група да се състои от по трима представители от всяка сила. Ще използва административния капиацитет на всяка група и трябва да се произнесе в срок до три месеца. Започнали сме още миналата година да събираме информация от отговорни институции за проведените последни избори, като ще започнем с анализ кои са най-често установените нарушения.  Така ще се гарантира на всеки гражданин, че гласът му ще бъде отчетен. Еднозначно не мога да кажа дали от ГЕРБ ще подкрепим машинното гласуване. В края на дебатите ще мога да отговоря”. Доктор Даниела Дариткова взе отношение и по скандала, който предизвика шефът на Здравната каса доктор Дечо Дечев изнасяйки информация за различни цени на едни и същи лекарства в болниците. „Доктор Дечо Дечев приключи ефектно мандата си начело на Здравната каса – заяви Дариткова. - Опитахме сме институционално да поставим въпроса и в последното заседание на Здравната комисия в парламента над 2 часа обсъждахме установеното от доктор Дечев. Полагаме непрекъснати усилия за регулация на лекарствения пазар и смятам, че имаме мерки, даващи възможност цените на лекарствата да са най-ниски. Нарушения винаги може да има, но те не трябва да се използват за медиен ефект. Всички институции, които са ангажирани с проверката на случая, който посочи доктор Дечев, трябва да си дадат мнението. Да се направи анализ дали има и други подобни случаи”. Сподели:", "date": "2020.01.18", "title": "ГОВОРИ ГЕРБ - Дариткова с ексклузивен коментар за вота на недоверие, кризата в Перник и скандала със Здравната каса"}
{"url": "https://pik.bg/%D0%B1%D1%8A%D0%BB%D0%B3%D0%B0%D1%80%D0%B8%D0%BD%D1%8A%D1%82-%D0%BD%D0%B8%D0%BA%D0%BE%D0%BB%D0%B0%D0%B9-%D0%B6%D0%B8%D0%B2%D0%BA%D0%BE%D0%B2-%D0%B5-%D0%BE%D0%B1%D0%B2%D0%B8%D0%BD%D0%B5%D0%BD-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%81%D0%B2%D0%BE%D0%B9-%D1%81%D1%8A%D0%BD%D0%B0%D1%80%D0%BE%D0%B4%D0%BD%D0%B8%D0%BA-%D0%B2-%D0%BB%D0%BE%D0%BD%D0%B4%D0%BE%D0%BD-news898994.html", "text": "Арестуваният за убийството на българина Красимир Къртиков в Лондон е негов сънародник – Николай Живков (44 г.), съобщава БНР, цитирайки британската полиция. Живков, без постоянен адрес, е обвинен днес в убийството на 60-годишния Къртиков. Той ще бъде изправен днес пред съда. Красимир Къртиков бе открит мъртъв в дома си в южния квартал Кройдън на 13 януари. Съдебно-медицинска експертиза е установила, че е починал в резултат на множество наранявания. Близките му са уведомени, че е убит. Живков бе арестуван на 16 януари. Сподели:", "date": "2020.01.18", "title": "Българинът Николай Живков е обвинен за убийството на свой сънародник в Лондон"}
{"url": "https://pik.bg/%D0%BD%D0%B0%D0%B4-800-%D0%BF%D0%BE%D0%BB%D0%B5%D1%82%D0%B0-%D0%B1%D1%8F%D1%85%D0%B0-%D0%BE%D1%82%D0%BC%D0%B5%D0%BD%D0%B5%D0%BD%D0%B8-%D0%B2-%D1%87%D0%B8%D0%BA%D0%B0%D0%B3%D0%BE-%D0%B7%D0%B0%D1%80%D0%B0%D0%B4%D0%B8-%D1%81%D0%BD%D0%B5%D0%B6%D0%BD%D0%B0-%D0%B1%D1%83%D1%80%D1%8F-news898972.html", "text": "Близо 700 полета бяха отменени вчера на международното летище „О'Хеър” в Чикаго заради силен снеговалеж, предаде „Асошиейтед Прес”, цитирана от БТВ. Още 169 полета бяха отменени на другото международно летище в града „Мидуей“. Самолет на авиокомпания „Делта еърлайнс\" поднесе и излезе от заледената писта на летището в Канзас, докато се отправяше за излитане към Детройт. Няма данни за пострадали при инцидента на самолета, превозващ 123 пътници и шестима души екипаж. Летището бе затворено сутринта и поднови работа към обяд. Вчера до обед имаше над 130 отменени полета на летището в град Сейнт Луис, щата Мисури. Сподели:", "date": "2020.01.18", "title": "Над 800 полета бяха отменени в Чикаго заради снежна буря"}
{"url": "https://pik.bg/%D1%81%D1%83%D1%80%D0%B2%D0%B0%D0%BA%D0%B0%D1%80%D0%B8-%D0%B4%D0%B5%D1%84%D0%B8%D0%BB%D0%B8%D1%80%D0%B0%D1%82-%D0%B2-%D1%80%D0%B0%D0%B4%D0%BE%D0%BC%D0%B8%D1%80-%D0%B8-%D0%B1%D1%80%D0%B5%D0%B7%D0%BD%D0%B8%D0%BA-news898975.html", "text": "Сурвакари със страховити маски и с тежки пояси от звънци дефилират днес в Радомир и Брезник, където се провеждат общинските фестивали, посветени на най-тачения и ревностно пазен обичай в област Перник – Сурва, съобщава БНР. Общинският сурвакарски празник „Тайнството на Сурва” в Радомир започна малко след 11:00 часа с изложба на традиционните за района зимни ястия, а преди минути стартира и дефилето на сурвакарите. 12 групи от община Радомир и гостуващи групи от Благоевградско и Земенско ще огласят с екота на звънците центъра на града. Те  представят характерните за Сурва обичаи и наричания. Около 1 100 сурвакари ще участват в 17-ия Маскараден фестивал „Сурова Брезник“, който започва в 14:00 часа. През целия ден ще бъдат отворени изложбените зали в града. Сред експозициите е и изложбата „Сурова в Брезнишко”. На всеки кръгъл час за посетителите ще имат възможност да се  потопят в атмосферата на Сурва - такава каквато е била преди повече от 30 години, чрез архивния филм „Сурова в Брезник 1988 г.”. Сподели:", "date": "2020.01.18", "title": "Сурвакари дефилират в Радомир и Брезник"}
{"url": "https://pik.bg/%D0%BD%D0%B0%D0%B7%D0%B0%D0%B4-%D0%B2%D1%8A%D0%B2-%D0%B2%D1%80%D0%B5%D0%BC%D0%B5%D1%82%D0%BE-%D1%80%D0%BE%D0%B4%D0%B5%D0%BD-%D1%83%D1%87%D0%B5%D0%BD-%D1%80%D0%B0%D0%B7%D0%BA%D0%B0%D0%B7%D0%B2%D0%B0-%D0%BA%D0%B0%D0%BA-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%B1%D0%B8%D0%BB%D0%B0-%D0%B2%D0%BE%D0%B4%D0%B5%D1%89%D0%B0-%D0%B2-%D0%BE%D0%B1%D0%BB%D0%B0%D1%81%D1%82%D1%82%D0%B0-%D0%BD%D0%B0-%D0%B1%D0%B8%D0%BE%D0%BC%D0%B5%D1%85%D0%B0%D0%BD%D0%B8%D0%BA%D0%B0-news898999.html", "text": "Проф. Евгени Дюкенджиев е човекът, който връща надеждата към развитието на роботиката и биониката у нас. Той е българинът, който създава фантастични изобретения преди половин век, а с тях лекува живота на хората по цял свят, разказва БТВ. За стотици хора таланта и мечтите на българския учен се превръщат в надежда да бъдат част от света по един нов начин. За някои от тях -  втори шанс да могат да ходят, да танцуват, да изкачват върхове, да свирят на инструменти. „Аз не мога да ви излекувам. Аз мога да намаля патологията и да направя живота ви малко по-приятен“, обича да казва професорът. Той обяснява, че искал в перспектива да моделира човека и затова решава да учи инженерство. Въпреки че годините са тежки, той успява да се дипломира като машинен инженер, математик и бионик с профил биомеханика и роботика. Не след дълго мечите му започват една по една да се превръщат в реалност. През 1977 година той създава първите български биометрични протези за ръце, които се управляват със силата на ума. Дюкенджиев обяснява, че страната ни е била водеща в областта на биомеханиката и атропомофрната роботика. „Това беше през 1981-1985 година. Бяхме 7 години пред американците, 5 години пред японците – факт“, подчерта той. Дълго време проф. Дюкенджиев работи като научен сътрудник в БАН. Докато е там той създава още няколко изобретения – монтажен робот, служещ за сглобяване на взриватели, крачещ мотокар, бионичен модел на гръбначния стълб и други. През 2028 година антропоформен робот ще управлява луноходa, който Русия ще достави на естествения спътник на Земята с помощта на автоматичната междупланетна станция „Луна-29\".  В България подобни разработки има още от 80-те години. Част от тях са изнасяни и за чужбина. Покана да защити докторската си дисертация получава от един от най-добрите в света на ортопедия и хирургията - д-р Виктор Калнберз, направил апарати за удължаване на кости, първата операция за присаждане на млечни жлези на мъжкия полов орган и първата операция в СССР за смяна на пол. „Той беше идвал в България и ме познаваше като млад учен и имам покани да защитя докторска дисертация, като при последното ни виждане пита ме каква научна работа имам, какво правя“, разказва проф. Дюкенджиев. Така през 1991 г. той става доктор по техническите науки в областта на биомеханиката. След това заминава за Рига, Латвия. Там, а не в България сбъдва и най-голямата си мечта - установява специалност бионика и протезиране. Обучава специалисти от цялата страна. Помага на стотици деца. Създава за първи път в света теория и методика за абилитация в домашни условия. В Латвия той разработва и бионични стелки, за които през 2004 г. е удостоен с кристален глобус от Световната организация за протезиране. Разработва и система за описание на света. Изданието е пуснато на руски и английски. Именно заради тази система получава благословение от Римския папа. В Рига се запознава и със сегашната си съпруга, която също е учен в областта. С нея имат и дъщеря, която върви по стъпките им. След 20 години работа в Рига,  той се завръща със семейството си в България. Живеят в Горна Оряховица, където днес имат лаборатория за атипично протезиране. В България продължава да помага на стотици хора. Проф. Дюкенджиев казва, че приема всеки един свой пациент с огромна любов. Има нови идеи за разработки и усъвършенстване на сегашните си методи за лечение. Казва, че му се иска денонощието да е повече от 24 часа, за да може да помага повече. Сподели:", "date": "2020.01.18", "title": "Назад във времето: Роден учен разказва как България е била водеща в областта на биомеханиката и атропоморфната роботика през 70-те година на миналия век"}
{"url": "https://pik.bg/%D1%84%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D1%81-%D0%BF%D0%BE%D0%B4%D1%80%D0%BE%D0%B1%D0%BD%D0%BE%D1%81%D1%82%D0%B8-%D0%B7%D0%B0-%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%B8%D0%B5%D1%82%D0%BE-%D0%B7%D0%B0-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D0%BD%D0%B5-%D0%BD%D0%B0-%D0%B2%D0%BE%D0%B4%D0%BE%D0%BF%D1%80%D0%B5%D0%BD%D0%BE%D1%81%D0%BD%D0%B0%D1%82%D0%B0-%D0%BC%D1%80%D0%B5%D0%B6%D0%B0-%D0%BD%D0%B0-%D1%81%D0%BE%D1%84%D0%B8%D1%8F-%D0%B7%D0%B0-news899012.html", "text": "Столичният кмет  Йорданка Фандъкова излезе сд официална позиция по предложението за използване на водопреносната мрежа на София за пренос на вода от водосбора на яз. „Белмекен“ за Перник, съобщават от пресцентъра на Столична община. Днес на среща в Министерски съвет беше отправена молба за използване на водопреносната мрежа на София, по която да преминат допълнителни количества вода от водосбора на язовир „Белмекен“ за Перник. В момента такава техническа възможност не съществува, тъй като водоснабдителните системите на София и Перник не са свързани. Водоснабдяването на София се осъществя от язовир „Искър“ (75%) и язовир „Бели Искър“ (25%). Един от източниците на захранване на язовир „Бели Искър“ е яз. „Белмекен“. Предложението е за пренасочване на допълнителни 600 хил. кубика месечно от водосбора на яз. „Белмекен“, които да бъдат отведени през софийски магистрален водопровод до резервоар „Мало Бучино - нов“ и от там по 13-километрово ново трасе до водопроводната система на Перник. „Това предложение може да стане факт единствено след решение на Столичния общински съвет (СОС) – разяснява Йорданка Фандъкова. - За тази цел поисках от правителството и кмета на Перник още в понеделник да представят цялата налична информация по предложението на разширено заседание на комисията по инженерна инфраструктура на СОС. Моята категорична позиция, която защитих пред правителството, кмета и областния управител на Перник е, че това предложение ще бъде внесено за обсъждане в Столичния общински съвет единствено при 100% гаранции за водоснабдяването на София. Към днешна дата водоснабдяването на София е осигурено напълно за години напред от съществуващите водни количества в яз. „Искър“ и яз. „Бели Искър“ към момента. За водоснабдяването на София годишно са необходими около 140 млн. кубика вода (12 млн. кубика на месец). В яз. „Искър“ са налични 465 млн. кубика вода, а в яз. „Бели Искър“ - 9 млн. кубика вода. Поискала съм в предложението на държавата, което официално ще бъде изпратено до мен и до Общинския съвет, да бъдат включени гаранции за възмездно осигуряване на допълнителните количества от водосбора на яз. „Белмекен“ и монтиране на спирателен механизъм преди изхода на резервоар „Мало Бучино – нов“, така че и при най-малък дисбаланс във водоснабдяването на София подаването към Перник ще бъде спряно. Финансирането на всички допълнителни дейности може да бъде единствено от държавния бюджет. Без което и да е от тези условия аз лично няма да подкрепя разглеждане на предложението от Столичния общински съвет. Без пълни гаранции за водния баланс на София и осигуряване на водоснабдяването на софиянци такова предложение няма да бъде подкрепено. Допълнително съм възложила на дружеството „Софийска вода“ да предостави пълен анализ на техническите параметри на магистралния водопровод, по който се обсъжда да бъдат доставяни допълнителните количества вода от водосбора на яз. „Белмекен“ до Перник. Цялата информация за техническите възможности и актуалното състояние на водните запаси на София ще бъде предоставена публично и на Столичния общински съвет, който единствено може да одобри предложението в помощ на разрешаване на водната криза в Перник. Настоях пред правителството с това решение да поеме ангажименти и за още два важни обекта за София. Първият - ремонт на стената на яз. „Бели Искър“ да започне още тази година. Вторият - изграждане на ново трасе от яз. „Огняново“ до водопреносната система на София като резервен водоизточник за питейна вода за столицата в дългосрочен план с оглед на климатичните промени”. Сподели:", "date": "2020.01.18", "title": "Фандъкова с подробности за предложението за използване на водопреносната мрежа на София за пренос на вода от яз. „Белмекен“ за Перник"}
{"url": "https://pik.bg/%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D1%81-%D0%BE%D1%81%D1%82%D1%80%D0%B8-%D0%B4%D1%83%D0%BC%D0%B8-%D0%BA%D1%8A%D0%BC-%D0%B8%D1%80%D0%B0%D0%BD%D1%81%D0%BA%D0%B8%D1%8F-%D0%BB%D0%B8%D0%B4%D0%B5%D1%80-news898973.html", "text": "Президентът на Съединените щати Доналд Тръмп призова върховния лидер на Иран аятолах Али Хаменей да внимава с езика си след вчерашната проповед, в която отправи критики срещу американците, предаде „Франс Прес”, цитирана от БНР. \"Така нареченият \"върховен лидер\" на Иран, който не е толкова върховен в последно време, каза някои злобни неща за Съединените щати и Европа. Тяхната икономика се срива и народът им страда. Той трябва много внимателно да си мери приказките\", написа Тръмп в \"Туитър\". Във вчерашната си проповед Али Хаменей нарече европейците \"лакеи\" на Съединените щати. Той отправи критики към \"американските клоуни\", които, по думите му, лъжат \"най-порочно\". Проповедта беше прекъсвана от събралите се да я слушат със скандирания \"Смърт на Америка\" и \"Смърт на Израел\". Сподели:", "date": "2020.01.18", "title": "Доналд Тръмп с остри думи към иранския лидер"}
{"url": "https://pik.bg/%D0%B6%D0%B5%D1%81%D1%82%D0%BE%D0%BA-%D0%B6%D0%B8%D0%B2%D0%BE%D1%82-%D0%B7%D0%B2%D0%B5%D1%80%D1%81%D0%BA%D0%B8-%D1%83%D0%B1%D0%B8%D1%82%D0%B0%D1%82%D0%B0-%D0%B0%D0%BD%D0%B4%D1%80%D0%B5%D0%B0-%D1%81%D0%B5-%D0%B2%D1%8A%D1%80%D0%BD%D0%B0%D0%BB%D0%B0-%D0%B2-%D0%B3%D0%B0%D0%BB%D0%B8%D1%87%D0%B5-%D0%B7%D0%B0%D1%89%D0%BE%D1%82%D0%BE-%D0%BD%D1%8F%D0%BC%D0%B0%D0%BB%D0%B0-%D0%BF%D0%B0%D1%80%D0%B8-news899047.html", "text": "Красивата 18-годишна Андреа, която бе зверски изнасилена и заклана от Аксел Олегов, който я издебнал, докато спи самичка в бащината й къща, се върнала в родното Галиче заради безпаричие. Месеци преди животът й да бъде брутално отнет, момичето живеело заедно с брат си на квартира във Враца, пише за драмата \"Телеграф\". Девойката била прилежна ученичка, а брат й заработвал като фризьор в града, докато баща им е в чужбина на гурбет. Братът на Андрея обаче също решил да си опита късмета в странство и заминал при баща си. Момичето обаче било твърдо решено да заяърши образованието си и останало. Нямало как обаче сама да плаща наема за квартира в града и затова се върнала в Галиче - решение, което по-късно се оказало фатално. Припомняме, че прокуратурата вече огласи смразяващи подробности за бруталното убийство на младото момиче - Аксел я заклал, след което се гаврил сексуално с безжизненото й тяло. Сподели:", "date": "2020.01.18", "title": "ЖЕСТОК ЖИВОТ! Зверски убитата Андреа се върнала в Галиче, защото нямала пари"}
{"url": "https://pik.bg/%D0%B2%D0%B8%D0%B3%D0%B5%D0%BD%D0%B8%D0%BD-%D0%BD%D1%8F%D0%BC%D0%B0%D0%BC%D0%B5-%D0%BA%D1%80%D0%B8%D1%82%D0%B8%D0%BA%D0%B8-%D0%BA%D1%8A%D0%BC-%D0%BA%D0%BC%D0%B5%D1%82%D0%B0-%D0%BD%D0%B0-%D0%BF%D0%B5%D1%80%D0%BD%D0%B8%D0%BA-%D0%B2%D1%8A%D0%BF%D1%80%D0%B5%D0%BA%D0%B8-%D0%B0%D1%82%D0%B0%D0%BA%D0%B8%D1%82%D0%B5-%D0%BC%D1%83-%D0%BA%D1%8A%D0%BC-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D1%87%D0%B5-%D0%BE%D0%BF%D0%B8%D1%82%D0%B2-news898997.html", "text": "Нямаме критики към кмета на Перник – каза Кристиан Вигенин. -  Той е в изключително тежка ситуация. Едва ли в най-новата ни история има кмет, принуден да се занимава с толкова тежки проблеми като него. Няма друг избор освен да решава в движение проблемите. Това заяви депутатът от БСП и зам.-председател на Народното събрание Кристиан Вигенин пред БТВ. Той посочи, че в БСП нямат критики към кмета на Перник, който атакува лидера на партията Корнелия Нинова, че опитва да политизира ситуацията в града. Според него отстраняването на Нено Димов от министерския пост е било резултат от подготвяния от БСП вот на недоверие: \"Всички стъпки са резултат на усилието ни да поставим фокус върху този сериозен проблем за държавата\". \"В други случаи когато сме внасяли вот, темите са били трудни за усещане. Искаха се конкретни примери. В случая,  когато говорим за екологията – половин милион граждани са или на режим или нямат вода. Софиянци, перничани не знаят какво дишат. Всички виждат боклуците, които се складират край градовете им. Този вот не е обичайния, а фокусира и показва, че това правителство не може да се справи\", коментира Вигенин. Две са опциите – ГЕРБ и правителството да използват този шанс за рестарт и формиране на ново мнозинство, а другият е да отидем на избори и там гражданите да решават. Най-вероятно обаче няма как да се състави ново правителство, но по Конституция ситуацията е такава. Заради многобройните калинки във власта, които са многобройни в цялата администрация, решенията се взимат не в интерес на гражданите. Това, което интересува управляващите е да се преразпределят едни средства по неефкетивен начин, да има изтичане на обществен ресурс към фирми, групи хора, които по избори връщат услугите. Този модел все повече разгневява хората и е логично да се даде нов старт на държавата”. Сподели:", "date": "2020.01.18", "title": "Вигенин: Нямаме критики към кмета на Перник, въпреки атаките му към Корнелия Нинова, че опитва да политизира ситуацията в града"}
{"url": "https://pik.bg/%D0%B1%D1%83%D1%80%D0%B3%D0%B0%D1%81%D0%BA%D0%B0%D1%82%D0%B0-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0-%D1%81%D1%8A%D1%85%D1%80%D0%B0%D0%BD%D0%B5%D0%BD%D0%B8%D0%B5%D1%82%D0%BE-%D0%BD%D0%B0-20-%D0%BA%D0%BE%D0%BD%D1%82%D0%B5%D0%B9%D0%BD%D0%B5%D1%80%D0%B0-%D1%81-%D0%B1%D0%BE%D0%BA%D0%BB%D1%83%D0%BA-%D0%BE%D1%82-%D0%B8%D1%82%D0%B0%D0%BB%D0%B8%D1%8F-%D0%BD%D0%B0-%D0%BF%D1%80%D0%B8%D1%81%D1%82-news898998.html", "text": "Районна прокуратура – Бургас ръководи досъдебно производство, касаещо нерегламентиран внос на 20 контейнера с италиански отпадъци на пристанище, стопанисвано от „БМФ Порт – Бургас“ ЕАД. Досъдебно производство по член 353г, ал. 1 от Наказателния кодекс ръководи Районна прокуратура – Бургас. Цитираният текст от Наказателния кодекс ангажира наказателната отговорност на всеки, който в нарушение на установения ред пренася отпадъци през граница на страната. Досъдебното производство е образувано по повод пристигнали на пристанището в града 20 контейнера с отпадъци. Товарът е транспортиран с кораб на 5 септември 2019 г., като му е бил определен режим временно складиране за срок до 90 дни. По документи, стоката е била декларирана като пластмасови отпадъци и каучук. Изпращач на контейнерите е италианското дружество „Дентиче панталеоне“ със седалище Авелино, Италия. Получател на товара е българското търговско дружество „Блацион“ ООД, със седалище и адрес на управление в гр. София. Негов управител е Блаже Игнатовски – гражданин на Република Северна Македония. В резултат на извършени понастоящем действия по разследването е установено несъответствие на декларирания, с част от фактически наличния отпадък. Действията по разследването и процесуалните такива продължават. Сподели:", "date": "2020.01.18", "title": "Бургаската прокуратура разследва съхранението на 20 контейнера с боклук от Италия на пристанището - управителят на фирмата е македонец"}
{"url": "https://pik.bg/%D0%B2%D0%B0%D0%B6%D0%BD%D0%BE-%D0%BA%D0%B0%D0%BA-%D0%B4%D0%B0-%D0%BE%D0%BF%D0%B0%D0%B7%D0%B8%D0%BC-%D1%81%D0%B0%D0%BC%D0%BE%D0%BB%D0%B8%D1%87%D0%BD%D0%BE%D1%81%D1%82%D1%82%D0%B0-%D1%81%D0%B8-%D0%B2-%D0%B8%D0%BD%D1%82%D0%B5%D1%80%D0%BD%D0%B5%D1%82-news899003.html", "text": "Русенец с открадната самоличност. Неговата история се оказва, че не е единичен случай, но пък Александър е решен да разплете тази история. В един момент разбрал, че няма да може сам и потърсил помощ от полиция и прокуратура, но не я получил. Нормално ежедневие - хубав дом, добра работа, фитнес и любима жена. Това е животът на Александър от Русе. В един момент напълно невинна на пръв поглед ситуация обърква цялото му ежедневие. \"В края на 2017-а се свърза с мен един човек по Фейсбук и той твърдеше,че съм му отправял сексуални предложения в тази мрежа. Офертирал съм да правим интимни работи, при което той ще ми плати на мен\", каза Александър Димитров. Така Сашо открива, че негови снимки са използвани в чужд профил и то не къде да е, а в сайт за запознанства. Той е намерил начин да разбие паролата. \"Там станах свидетел на много чатове с жени, само с жени, където той пряко отправя предложения за секс и иска от тях голи снимки\", каза още Александър. Димитров е намерил начин да изтрие своите снимки, както и да смени паролата на профила, но неприятната ситуация не приключила до тук. \"След известно време реших отново да проверя дали няма профил там и се оказа, че има нов профил пак с мои снимки, където човекът се представя за мен, както и в предния профил\", заяви той. Неприятностите за Александър започнали обаче, когато бил разпознат на улицата. Това било шок и за приятелката му. \"Тези жени ме заплашват с мъжете си. Има и жени и мъже, които се свързват с мен и по същия начин ме заплашват, че ще станат много лоши работи, ако не спра да пиша на жените им\", каза още Александър. Опитите на младия мъж да се справи по законов ред със ситуацията ударили на камък, дори адвокати не се наели със случая, защото нямало законово основание да преследват някой, който се представя с чужди снимки. Още повече, че снимките на Александър били публични чрез профила му в една от социалните мрежи, дори и прокуратурата отказала да се заеме със случая. \"Първо към прокуратурата написах собственоръчно жалба и след това бях извикан в полицията. Предоставих им всичката информация, която знам. На този профил и получих отказ\", заяви той. Александър Димитров е пълнолетен и има възможност сам да търси защита на правата си. Младият мъж недоумява какво друго може да направи, за да открие този, който се представя за него, а като го открие, не знае и как да постъпи. \"Каквото и да направя аз, по самоинициатива ще бъде незаконно, и когато търся помощ от държавните институции ми казват да се оправям. Освен да стоя вкъщи и никъде да не излизам, не знам какво друго мога да направя\", добави Александър. Окръжната прокуратура в Русе съобщи, че се е самосезирала. Ще бъдат изискани преписките на Районна прокуратура – Русе по случая и ще бъде извършена проверка. До тогава се въздържат от изявления и становища по казуса. \"Ние трябва да контролираме къде качваме снимките. Грешката е, че се е опитал да разбива профили и да намери кой седи зад това нещо. Собственикът на сайта трябва да се информира, за да се провери дали личността е истинска. Има много електронни механизми, които могат да следят снимката на този човек да не се появява в платформата\", каза пред Нова телевизия експертът по киберсигурност Борислав Сестримски. По думите му кражбата на самоличност може да послужи за създаване на допълнителен паралелен свят. \"В интернет има достатъчно инструменти, с които дали снимките ви седят на вашето място. Google дава тази опция. Ако снимката е публично достъпна, тя се записва на харддиска. Когато имате съмнение, че нещо се ползва против вас, можете да уведомите този, който ги представя в интернет\", заяви той. Сподели:", "date": "2020.01.18", "title": "ВАЖНО: Как да опазим самоличността си в интернет"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D1%81%D0%B8%D0%BC%D0%BE%D0%B2-%D0%BD%D0%B5%D0%BD%D0%BE-%D0%B4%D0%B8%D0%BC%D0%BE%D0%B2-%E2%80%93-%D1%84%D1%80%D0%B0%D0%BD%D0%BA%D0%B5%D0%BD%D1%89%D0%B0%D0%B9%D0%BD%D1%8A%D1%82-%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0%D1%82%D0%B0-%D1%81%D1%82%D0%B0%D0%B1%D0%B8%D0%BB%D0%BD%D0%BE%D1%81%D1%82-news898246.html", "text": "Нено Димов по никакъв начин не може да бъде причислен към отходните отпадъци на прехода. Казвам ви го не защото го защитавам, а защото срещнах достатъчно на брой мнения и текстове, в които той е представен като политическа аномалия. Точно обратното е – Нено Димов е закономерният завършек на всичко, почти библейски знак, точно като онези надписи \"Мене, текел фарис\", които предизвестяват окончателния край на всичко и тържеството на тоталната съсипия. Време е да изоставам равния език и либералната ироничност. Необходимо е да възкресим месианския политически език, защото хора като Нено Димов и правителството, което го направи министър, са бедствие с библейски размери. Само се огледайте наоколо – апокалиптични бали от боклуци, алчни търговци пируват със здравето на хората, пресушени язовири, начало на воден геноцид в Перник, безводие, което пълзи като чудовище и в други части на България. Нено Димов е абсолютно логичният продукт, ГМО-ото на безвремието, франкещайнът на политическата стабилност, зомби на коалиционната колаборация между „патриотите“ и ГЕРБ, която като гноен цирей е изникнала в нашия политически живот. Понякога дори литературно се чудя – дали навремето, когато младият кариерист Нено Димов е вдигал горно \"до\" в прослава на Костов, когато кариерата му тръгна към управленските висини, когато след това се отцепи в сектата на Командира, която предаде заради Института за дясна политика и близостта с Борисов, е осъзнавал, че всичко ще приключи с белезници, арест, съд и Специализирана прокуратура. Дали поне веднъж пред себе си, с известен уплах и малко съмнение, си е казвал: \"Божке, накъде съм се запътил? Че аз нищо не разбирам! Не е ли по-добре да се кротна и вместо да се бутам в политиката, да продължавам да чета лекции, че климатичните промени са измама?\" Арестът на първия действащ министър в историята на прехода вероятно още дълго време ще бъде централна тема на медиите. Вероятно тази медийна екзекуция е необходима, макар всичко в нея да издава бутафорност и пресиленост като спектакъл с некадърни артисти. Още в края на миналата година стана ясно, че Нено Димов е пътник, особено след като протестните страсти в Перник кипнаха жестоко, но никой не подозираше, че той ще бъде превърнат във вуду кукла за пример, която да нахрани притаеното желание за отмъщение, което е стаено в хората. Проблемът е, че белезниците около китките на един костюмар няма да поправят трагедията в Перник, няма да пусне водата в домовете на хората, няма да успокои областния град, потопен не само в опасност от безводие, но и приклещен от заплахата за избухването на епидемия. И, да, банално е вече да се повтаря. Но цялата тази картина се случва през XXI век, в 10-ата година от управлението на ГЕРБ, в едната трета от прехода, която си приватизира Бойко Борисов. Хората мислят за развитието на изкуствен интелект, а ние два месеца не можем да открием откъде изтича водата на Перник, кой е виновен за ситуацията, как се стигна до тази криза. След цялата изсипана пиротехника и политическа заря вече е трудно да се стигне до най-дълбоките корени на проблема, но нека да върнем лентата само половин година назад, за да стане ясно, че Нено Димов е просто брънка от една много прогнила верига, която като клуп на бесилка се е впила в гърлото на България. Още в края на лятото двамата депутати социалисти от Перник Станислав Владимиров (него след това го избраха за кмет) и Любомир Бонев зададоха цяла серия от въпроси на Нено Димов и на регионалната министърка Петя Аврамова за това задава ли се безводие в Перник и какви мерки се вземат. И седмица след седмица те получаваха един и същи отговор – няма проблеми, не създавайте паника. Сега вече знаем, че още тогава, когато двамата представители на правителството с равни лица и роботски гласове са ни уверявали, че проблем няма, на техните бюра вече е имало отчети за нивото на язовир \"Студена\" и от тях ясно се е виждало, че то е паднало много застрашително. Въпреки това Димов и Аврамова мълчаха като верни войници на партията и коалиционната дружба и така помогнаха бедствието в Перник да се разиграе като истинска трагедия. Точно заради това не приемам днес всякакви истерични призиви случаят да не се политизира. Измамата беше политизирана, лъжата беше политизирана, некадърността беше политизирана, глупостта беше политизирина, а това означава, че и всички изводи от драмата трябва да са политически. Вече на всичкио е било ясно, че министрите лъжеха заради изборите. Чрез такава лъжа те са разчитали да влеят адреналин на повяхващата кандидатура за втори мандат на гербаджийската кандидатка Вяра Церовска и да излъжат за пореден път гражданите на Перник. Номерът не мина. Перничани още тогава усетиха, че някой се опитва да ги превърне в риби на сухо, че им пробутват номера от селските вечеринки и смениха своите управници. Днес вече можем да видим какви хора са ги управлявали – кметица, която си е затваряла очите пред безводието и не вземала никакви мерки, областна управителка милионерка, потънала в охолство и разкош, която e прикривала истината, шеф на ВиК (изявена гербаджийска калинка), който дори не си направи труда да се срещне с хората, когато кризата удари като буря. Безводието в Перник не е природна случайност, не е случаен феномен – то е закономерност, породена от 10 години крачене на едно място. Защото ГЕРБ – това е състояние на будна кома. Уж чуваме някакви гласове, уж страната се тресе от събития, но когато стане нещо такова като изпразването на язовир \"Студена\", виждаме истинската картина на загнилост – една немодернизирана страна, чийто хоризонт се определя от това дали утре ще има, или няма да има вода в чешмите. Всички виждаме как Перник се тресе. И през миналия уикенд градът влезе в новините с автопоход на недоволството. Цяла колона от коли прекоси Перник и в лицата на хората наистина се виждаше, че те чакат отговори. Тях няма да ги задоволи министър в затвора, точно както \"Черешката на тортата\" не пълни хладилниците на своите зрители. Хората искат да знаят кой ги вкара в тази криза, защото съмненията, че тя наближава, поне от началото на миналата година са се носили из града. И никой не отговаря на другите съмнения – бил ли е източван язовирът, за да се ремонтира стената му, въпреки че поръчката е била за ремонт с водолази. Освен за \"Стомана\" отклонявана ли е вода за другаде? Какво са правили кадрите на ВиК през цялото време? И най-важното – в името на какво ги лъгаха, какво постигнаха? На фона на тази епична драма за лъжи, измами, кражби и некадърност е ясно, че арестът на Нено Димов е само одраскване на повърхността. Нека да не избързваме с цинизма – може пък прокуратурата точно в този случай да си свърши работата, защото ако тук не се копае по-дълбоко, гневът на хората няма как да стихне. Въпросът е, че в такива мигове става ясно колко назад се намира страната. Оказа се, че безбожните комунисти, които трябва да кълнем като истински демократични демократи, добре са знаели, че България има водно богатство, но само ако го съхранява в язовири. И заради това са изпъстрили цялата страна с такива. Последният язовир обаче е построен преди 40 години. Оттогава насам нищо. Дълги години дори основната работа на \"Напоителни системи\" беше да реже тръби. Това е някакъв негатив на България. България, която не произвежда, а се самоизяжда. Да не говорим за това, че от 10 години ГЕРБ водят политика, която да доведе всички ВиК дружества до концесиониране, а виждаме, че цената на водата в страната вече има социално непоносими стойности. Ето как се случи така, че темата \"Перник\" стана съсредоточие на всички онези рани, които от години измъчват страната. Трябваха им 10 години, за да превърнат България в безводно сметище на Европа. И заради това е мъчително да гледаш физиономиите на виновните по екраните на телевизора, които да се обявяват за невинни жертви на подли комунистически обвинения и желания за преврати. Понякога наистина ми се струва, че съществуваме в роман на Дьо Сад, откъде няма измъкване. А няма и вода, за да си наплискаш очите с надеждата, че най-накрая ще излезеш от този кошмар. Сподели:", "date": "2020.01.18", "title": "САМО В ПИК И \"РЕТРО\"! Александър Симов: Нено Димов – франкенщайнът на политическата стабилност"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA---%D1%85%D0%BE%D1%80%D0%BE%D1%81%D0%BA%D0%BE%D0%BF%D1%8A%D1%82-%D0%BD%D0%B0-%D0%B0%D0%BB%D0%B5%D0%BD%D0%B0-%D0%B5%D0%BC%D0%BE%D1%86%D0%B8%D1%8F%D1%82%D0%B0-%D0%BF%D1%80%D0%B5%D1%87%D0%B8-%D0%BD%D0%B0-%D0%B1%D0%BB%D0%B8%D0%B7%D0%BD%D0%B0%D1%86%D0%B8%D1%82%D0%B5-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B0-%D1%81%D1%82%D0%B0%D0%B1%D0%B8%D0%BB%D0%BD%D0%BE%D1%81%D1%82-%D0%B7%D0%B0-%D1%81%D1%82%D1%80%D0%B5-news898964.html", "text": "С лекота ще наложите мнението си на вашите колеги. Дали ще ви подкрепят зависи от тяхната печалба. Заемете се с оформянето на финансови документи, свързани с бъдещи инвестиции. Очакват ви полезни делови срещи, на работен обяд. Не бъдете прекалено разточителни. Работете активно, за да си гарантирате постоянни финансови постъпления. Цената, която трябва да платите е упорит труд. Завършете до края на деня поставените ви служебни задачи. Обстановката на работното ви място е спокойна. Колегите ви подкрепят, затова не спорете с тях и не ги критикувайте. Намерете верният подход към колегите си. На работното ви място цари напрежение, за което всички имате принос. Преценявайте думите си и бъдете предвидливи.  Емоцията ви пречи и блокира желанието ви да работите активно. Бъдете отговорни към служебните си задачи, ако са ви поставили срок за тяхното приключване. За ваша радост трудностите ви заобикалят. Очаквайте заслужени и впечатляващи с размера си приходи, които са повод за завист. Не бързайте с обещанията за инвестиции, ако развивате собствен бизнес. Не подписвайте договори за финансово съдружите. Предстои ви успешна делова и творческа дейност. Предпазвайте се от измама и кражба на интелектуален труд. Емоционалните ви реакции са във ваша вреда. Саморазправата няма да ви помогне. Късметът не е с вас. На работното си място се постарайте да се задълбочите в задачите си, защото грешките са трудно поправими. Не си създавайте повод за ненужни конфликти с вашите колеги. Бъдете внимателни в думите си. Прибързаните изказвания ще ви спечелят врагове. Поставете началото на нови проекти, които ще ви създадат име на добри и успяващи професионалисти. И до този момент ви уважаваха, но днес печелите още заслужена слава. Служебни задачи следобед ви дават шанс да подобрите материалното си състояние. Поставете началото на тяхната реализация още днес. Осъществете идеите си, ако са свързани с професионалните  ви планове. Вашите мечти, които до момента всички възприемаха като нереални, ще се окажат приемливи и осъществими и гарантиращи ви бъдещи финансови постъпления. Начинанията са успешни. Въпреки това не всички ваши планове се реализират според очакванията ви. Не се ядосвайте, за да не блокирате мисълта си и да не отклоните успеха от пътя си. Задачите ви доставят удоволствие. Избегнете финансовите загуби и професионалният успех със сигурност няма да ви изостави. Завършете отговорно служебните си задачи. С изненада ще установите, че вместо загуби, сте постигнали стабилност на финансовото си състояние. Признанието, което ще получите от колегите си е отлична компенсация за напрежението. Информацията за трудности ще ви помогне да ги избегнете с предвидливост и внимателно обмислени действия. Толерантното ви отношение към всички ви помага да се справите добре с работата си и да избегнете проблеми с ръководството. Проблемите на работното място не са сериозни и не заслужават вашето внимание. Оставете колегите ви да се справят сами след като им помогнете да изяснят недоразуменията помежду си. В живота ви се вмъкват влиятелни личности, които целят да ви използват. Преценете дали да запазите отношенията си с тях. Активността на работното ви място е гаранция, че ще осъществите целите си. Ще са необходими повече от очакваните усилия. Деловите запознанства ви носят бъдещи ползи. Търговците и днес са орисани да успяват и да събират завистливите погледи на околните. Удовлетворени сте от работата си и получавате в изобилие напълно заслужени похвали. Задължително стабилизирайте отношенията с колегите си. Оценете подкрепата им и постигнете разбирателство за съвместните задачи, които трябва да завършите. Сподели:", "date": "2020.01.18", "title": "САМО В ПИК - ХОРОСКОПЪТ НА АЛЕНА:  Емоцията  пречи на Близнаците, финансова стабилност за Стрелците"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-tv-%D0%BC%D0%B8%D0%BD%D0%B8%D1%81%D1%82%D1%80%D0%B8%D1%82%D0%B5-%D1%80%D0%B0%D0%B7%D0%BA%D1%80%D0%B8%D0%B2%D0%B0%D1%82-%D0%B4%D0%B5%D1%82%D0%B0%D0%B9%D0%BB%D0%B8-%D0%BE%D1%82-%D0%BF%D0%BB%D0%B0%D0%BD%D0%B0-%D0%B7%D0%B0-%D0%BF%D0%B5%D1%80%D0%BD%D0%B8%D0%BA-%D1%81%D0%BB%D0%B5%D0%B4-%D1%81%D1%80%D0%B5%D1%89%D0%B0%D1%82%D0%B0-%D1%81-%D0%B1%D0%BE%D1%80%D0%B8%D1%81%D0%BE%D0%B2-news898991.html", "text": "Министрите от спешния щаб за водната криза в Перник разкриват подробности около приетия днес план на срещата с премиера Бойко Борисов. Както първо ПИК съобщи, предложението е градът да бъде захранен от водосбора на Белмекен, като се ползват тръбите на столицата по едната част от трасето и отделно се изгради около 13 км нов водопровод за връзка с Перник. Според министъра на икономиката Емил Караниколов до вторник ще започнат строително-монтажните дейности, няма да има отчуждителни процедури. Стойността на новото трасе е около 25 милиона лева. Относно производствените нужди - направени са заявки към предприятия в Перник като държавата се ангажира с изграждането на водопровод около 800 метра и ремонт на съществуващите канали. Цената на водата в Перник няма да се променя, подчерта Караниколов. Кметът на Перник Станислав Владимиров обясни, че на днешното правителствено заседание са обсъдени дългосрочни мерки за водната криза в града. Столичният градоначалник Йорданка Фандъкова отбеляза, че в понеделник СОС ще обсъди разчетите на \"Софийска вода\" и ползването на водопреносната мрежа за решаване на проблема в Перник като подчерта, че това по никакъв начин няма да се отрази на водоснабдяването на столицата. \"Няма да допуснем да пострада София, но в същото време ще разгледаме възможността да помогнем чрез безвъзмездно използване на водопреносната мрежа в града\", посочи Фандъкова. Новият екоминистър Емил Димитров посочи, че водите, които ще преминат през София - от Белмекен-Сестримо, ще допринесат Перник да може да черпи вода. \"Това не е софийска вода. Но в случая печелят и двамата кметове. Печели и моят роден град\", посочи Димитров. Той подчерта, че замърсеният въздух в Перник се следи от съответните станции, а с нарушителите, замърсяващи въздуха на града, \"ще се видят в съда\". Фандъкова също коментира темата за мръсния въздух в столицата. \"Ние следим, има механизъм, който при необходимост можем да задействаме\", заяви тя. Кметът на Перник поясни, че се надява, че през пролетта със снеготопенето ще започне по-активно запълване на язовир \"Студена\", което ще доведе до отмяна на водния режим. Васил Тренев от \"Софийска вода\" коментира, че водният баланс на София няма да бъде нарушен с преноса на вода към Перник. \"Водните количества, които ще дойдат от деривацията на Белмекен, няма да променят по никакъв начин налягането или водоподаването\", заяви той. Сподели:", "date": "2020.01.18", "title": "ИЗВЪНРЕДНО В ПИК TV: Министрите разкриват детайли от плана за Перник след срещата с Борисов - ето как ще се разреши водната криза (ОБНОВЕНА)"}
{"url": "https://pik.bg/%D1%82%D0%B5%D0%BD%D0%B8%D1%81%D0%B8%D1%81%D1%82%D1%8A%D1%82-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D0%BB%D0%B0%D0%B7%D0%B0%D1%80%D0%BE%D0%B2-%D0%B7%D0%B0-%D0%B1%D0%B8%D1%82%D0%BA%D0%B0%D1%82%D0%B0-%D1%81%D0%B8-%D1%81-%D0%B1%D0%BE%D0%BB%D0%B5%D1%81%D1%82%D1%82%D0%B0-%D0%B8-%D0%BA%D0%B0%D0%BA%D0%B2%D0%BE-%D0%B5-%D0%B4%D0%B0-%D1%82%D1%80%D0%B5%D0%BD%D0%B8%D1%80%D0%B0%D1%88-%D0%B8-%D0%B8%D0%B3%D1%80%D0%B0%D0%B5%D1%88-%D0%B2-%D1%82%D0%B0-news899006.html", "text": "Месец преди да вземе участие на най-новия тенис турнир ATP Cup за отбора на България, Александър Лазаров е показал характер и се е преборил с тежко автоимунно заболяване. Тенисистът разказа за това пред БТВ. Той говори и за успеха на отбора ни на турнира ATP Cup, където тимът ни завърши на 9-ото място, както и какво е да тренираш и играеш с Григор Димитров. \"Когато бяхме в Мюнхен лекарите ми казаха, че, ако те са на мое място, биха се ориентирали към ученето, към някой колеж – разказа Лазаров за болестта си. - Защото, колкото повече се натоварвам физически, толкова по-голям риск има. Казах им още тогава, че риск съществува винаги. Независимо какво правиш, независимо за какво се бориш. И, ако ти не си готов да го поемеш, значи не си готов за нищо в живота. Беше тежко, да, защото, съм се борил с много неща в живота си. За първи път преживяването беше по-различно. Защото ми казаха, че не може да се пребориш, а можеш само да го контролираш с нужните медикаменти. От друга гледна точка, това ме направи по-голям професионалист, защото започнах да обръщам внимание на неща, които преди това смятах за ненужни. Аз се опитвам да го приемам за нещо позитивно, колкото и нелепо да звучи\". След края на участието на отбора ни на ATP Cup в Австралия се появи фалшива новина, че самият Григор Димитров е платил всички разходи по транспорта и престоя на тима в Австралия. Лазаров обясни, че регламентът на турнира предвижда самолетните билети да бъдат платени от самите играчи. \"Може би звучи странно, дори за срам. Такъв е регламентът. Никой не е длъжен да ни поеме разноските на отиване и на връщане. В самият сайт на турнира всичко е обяснено повече от добре. Билетите си ги поемахме ние”,  разясни тенисистът. „Федерацията не е задължена. До 31 декември, ако се отиде в Австралия, всеки си поема сам – поясни бащата на Лазаров - Красимир, който е бивш национал на България за Купа \"Дейвис\" е бивш шампион на страната. - Организаторът на турнира АТР плаща от 31 декември до края на престоя. Беше въпрос на това дали ще се съберат преди това като отбор и ще отидат там да се подготвят заедно. При тях се получи, че всеки отиде по различно време. Федерацията им пое връщането и отделно са му дали гаранция, че ще му възстановят парите за отиването. Беше пошло това, което направиха - опита да изместят цялото внимание от тяхната игра и техния успех\". Александър разкри, че по време на турнира е бил притеснен, но съветите на Григор са му вдъхнали спокойствие и са били в основата на победата му. „Излязох без никакви очаквания и се получи нещо невероятно – признава Александър Лазаров. - Беше много забавно. Преди мача бях до такава степен притеснен, че не успях да загрея. Григор притежава едно качество, което малко хора притежават - да те предразположи, да успее да извлече от теб най-доброто, което може да покажеш. Когато излязохме на корта се отпуснах и го чувствах повече като приятел, а не като бивш номер 3 в света и наш капитан за турнира. Наистина беше невероятно усещане, защото човек като Джейми Мъри, който беше номер 1 в света на двойки, го бях гледал само по телевизията. Да победиш такъв играч ти вдъхва много увереност. А и да го направиш за България, пред другите ти съотборници, които се радваха страшно много... Наистина това е едно от най-запомнящите се представяния\", каза той. Лазаров разказа и какво е да тренираш и играеш рамо до рабо с Григор Димитров. \"Той успя да ни предаде професионализма си – каза Лазаров. -  Ние нямаме достъп до такива турнири, до такива играчи. Не можем да видим как се подготвят, как се отпускат след мачовете, как се забавляват дори - съвсем нормални неща, които всеки от нас прави. За мен беше важно да осъзная някои неща. Той ми помогна с избор на турнири. Каза ми кога, какво да играя. Наистина той ни беше като приятел. Гришо беше така добър да ни извежда из най-добрите ресторанти, които той познава, защото нито един от нас не беше ходил. Той се грижеше за това нищо да не ни липсва, да сме навсякъде заедно, като отбор. Забавлявахме се като всеки един нормален човек. С много смях и много добри моменти\". Сподели:", "date": "2020.01.18", "title": "Тенисистът Александър Лазаров за битката си с болестта и какво е да тренираш и играеш в тандем с Григор Димитров"}
{"url": "https://pik.bg/%D1%85%D0%BE%D0%BD%D0%B4%D1%83%D1%80%D0%B0%D1%81-%D0%BF%D1%80%D0%B5%D0%BC%D0%B5%D1%81%D1%82%D0%B2%D0%B0-%D0%BF%D0%BE%D1%81%D0%BE%D0%BB%D1%81%D1%82%D0%B2%D0%BE%D1%82%D0%BE-%D1%81%D0%B8-%D0%BE%D1%82-%D1%82%D0%B5%D0%BB-%D0%B0%D0%B2%D0%B8%D0%B2-%D0%B2-%D0%B5%D1%80%D1%83%D1%81%D0%B0%D0%BB%D0%B8%D0%BC-news898970.html", "text": "Президентът на Хондурас Хуан Орландо Ернандес, съобщи, че правителството му ще премести хондураското посолство в Израел от Тел Авив в Ерусалим, предаде „Франс Прес”, цитирана от БНР. \"Очакваме само Израел. да открие бюрото си в Тегусигалпа и ние ще преместим посолството в Ерусалим\", разясни Ернандес. В момента за Хондурас отговаря израелското посолство в Гватемала. Статутът на Ерусалим е един от най-спорните въпроси в израелско-палестинския конфликт. Израел смята целия град за своя столица, а палестинците искат Източен Ерусалим да стане столица на тяхната държава. Посолствата на повечето страни са в Тел Авив, за да не се повлияе на резултата от преговорите между израелци и палестинци. Сподели:", "date": "2020.01.18", "title": "Хондурас премества посолството си от Тел Авив в Ерусалим"}
{"url": "https://pik.bg/%D0%BA%D1%80%D0%B0%D0%B9%D0%BD%D0%B8-%D0%BC%D0%B5%D1%80%D0%BA%D0%B8-%D1%81%D0%BF%D1%80%D1%8F%D1%85%D0%B0-%D1%84%D1%83%D1%82%D0%B1%D0%BE%D0%BB%D0%BD%D0%BE%D1%82%D0%BE-%D0%BF%D1%8A%D1%80%D0%B2%D0%B5%D0%BD%D1%81%D1%82%D0%B2%D0%BE-%D0%BD%D0%B0-%D0%BA%D0%B8%D0%BF%D1%8A%D1%80-news899000.html", "text": "Първенствота на Кипър по футбол е прекъснато за неопределено време, а причината е избухнала бомба в колата на рефера Андреас Константину, съобщават световните агенции, цитирани от БНР. Автомобилът на 33-годишния съдия е бил паркиран пред неговия дом, когато е бил взривен. Колата е сериозно повредена, но арбитърът не е пострадал, като не се съобщава дали при инцидента той е бил наблизо. Предполага се, че взривът може да е реакция от напрегнатата обстановка в кипърския футбол, свързана с корупция и подкупи на съдии. По-рано на своя сайт ръководството на Омония съобщи, че е готово да информира УЕФА и ФИФА за мачове, в които изходът е решен според клубната управа от подкупни съдии. Сподели:", "date": "2020.01.18", "title": "КРАЙНИ МЕРКИ: Спряха футболното първенство на Кипър"}
{"url": "https://pik.bg/%D1%88%D0%B5%D1%84%D0%BE%D0%B2%D0%B5-%D0%BD%D0%B0-%D1%84%D1%83%D1%82%D0%B1%D0%BE%D0%BB%D0%BD%D0%B8%D1%8F-%D0%BB%D0%B5%D0%B2%D1%81%D0%BA%D0%B8-%D0%BD%D0%B0-%D1%81%D1%80%D0%B5%D1%89%D0%B0-%D1%81-%D1%84%D0%B5%D0%BD%D0%BE%D0%B2%D0%B5-news899011.html", "text": "Ръководството на футболния Левски ще има среща с фенове на отбора на 19 януари (неделя) на обяд. Това съобщи сайтът на Националния клуб на привържениците на Левски. Феновете изразяват изненада от поканата за такава среща, каквато запалянковците твърдят, че са искали многократно досега. „Не знаем причините за това преобразяване в поведението на футболния клуб, само може да се досещаме, но ние никога не бягаме от диалог, когато става въпрос за Левски\", се посочва още в съобщението на „сините” фенове. Сподели:", "date": "2020.01.18", "title": "Шефове на футболния Левски на среща с фенове"}
{"url": "https://pik.bg/%D0%B0%D0%B4%D0%B2%D0%BE%D0%BA%D0%B0%D1%82-%D0%BC%D0%B0%D1%80%D0%BA%D0%BE%D0%B2%D1%81%D0%BA%D0%B8-%D1%80%D0%BE%D0%BC%D0%B8%D1%82%D0%B5-%D0%BF%D1%80%D0%B0%D0%B2%D1%8F%D1%82-%D0%BF%D0%BE%D0%B2%D0%B5%D1%87%D0%B5-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D1%8F-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-news899009.html", "text": "Избрах адвокатската професия, защото съм влюбен в нея. Покрай баща ми се познавам с тази професия. Сблъскваме се с човешки истории, които са толкова интересни. Опознаваме човешката природа. Защитавал съм човек, който прави признание за убийство, защото са му дали 30 000 лв., за да си купи къща. В тази ситуация те му дават пари да признае чуждо убийство\". Това коментира пред Нова телевизия адвокат Марин Марковски. Той обясни, че със синовете си винаги се е стремял да бъде приятел. \"Бях приятел с баща ми и исках така да бъде с момчетата си и съм ги съветвал да правят свободен избор в живота си\", каза Марковски. Неговият син Димитър Марковски си спомня, че от дете се е запалил по адвокатската професия. \"От малък имах се запалих към тази професия и беше мое решение. В началото, когато прохождаш като наказателен адвокат, винаги има притеснение от съдебната аудитория. Първото ми дело беше за блудство. Защитавах подсъдимия\", заяви той. По думите на адвокат Марковски сблъсъкът на човешкия морал и адвокатската професия е сложен. \"Защитавам един, извършил убийство. По делото доказателствата са слаби и получих оправдателна присъда. Започнах да си мисля, че професионално победих, но въпреки това вярвам, че има Бог, който ще даде своето решение\", каза още адвокат Марин Марковски. Според него българският затвор не е място, в което човек си дава равносметка за действията си. \"Държавните институции не се интересуват от това какво правят хората, които са били в затвора. За да оцелеят, те трябва да станат по-лоши. Когато един човек прави престъпление, смята, че няма да бъде заловен. Дяволът като обсеби душата ствваш роб. 90%, които правят престъпления, са без образование. Ромите правят повече престъпления от българите\", заяви Марковски. Той обясни, че никога не е защитавал убедени християни. \"Хората, които се събират в неделя в църква, няма да влезнат в Районното управление. От едно дело разбрах колко е нужно нашите деца да учат вероучение\", каза адвокат Марковски. Сподели:", "date": "2020.01.18", "title": "Адвокат Марковски: Ромите правят повече престъпления от българите"}
{"url": "https://pik.bg/41-%D0%B3%D0%BE%D0%B4%D0%B8%D1%88%D0%B5%D0%BD-%D0%BC%D1%8A%D0%B6-%D0%B8%D0%B7%D0%B3%D0%BB%D0%B5%D0%B6%D0%B4%D0%B0-%D0%BA%D0%B0%D1%82%D0%BE-%D1%82%D0%B8%D0%B9%D0%BD%D0%B5%D0%B9%D0%B4%D0%B6%D1%8A%D1%80%D0%BA%D0%B0-%D1%81%D0%BD%D0%B8%D0%BC%D0%BA%D0%B8-news898925.html", "text": "Оттогава Такума не се разделя нито за миг с музиката. В училище той е пишел стихове, а на 28-годишна възраст, следвайки мечтите си, става вокалист на рок група. Но към 34 години мъжът решил кардинално да промени своя имидж и се въплътил в образа на миниатюрна ученичка,  пише Odditycentral. Оказало се, че той има талант. Въпреки това, че Такума вече е прехвърлил 40-е години, той успява да изглежда невероятно млад и женствен. Благодарение на своята външност той често привлича вниманието на потребителите в мрежата по целия свят. Въпреки постоянната критика, мъжът отстоява своето право да изглежда така, както иска. \"Тук съм, за да ви напомня нещо важно: вие имате пълното право да правите онова, което искате. Не се бойте от това, как другите ще се отнасят към вашите дрехи и поведение\", казва Такума Тани. Макар и Такума Тани да изглежда като гимназистка, всъщност мъжът се е родил още през 1977 година. От малко момченцето се е увличало по изкуствата: на три години то тръгнало на уроци по пеене и пияно. Сподели:", "date": "2020.01.18", "title": "41-годишен мъж изглежда като тийнейджърка (СНИМКИ)"}
{"url": "https://pik.bg/%D0%BF%D1%8A%D0%BB%D0%BD%D0%BE-%D1%84%D0%B8%D0%B0%D1%81%D0%BA%D0%BE-%D0%BC%D0%B0%D1%8F-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D0%BE%D0%B1%D0%B8%D0%BA%D0%B0%D0%BB%D1%8F-%D1%81%D0%B5%D0%BB%D0%B0-%D0%B8-%D0%BF%D0%B0%D0%BB%D0%B0%D0%BD%D0%BA%D0%B8-%D0%BA%D0%B0%D1%82%D0%BE-%D0%BA%D0%BE%D0%BC%D0%B5%D0%B4%D0%B8%D0%B9%D0%BD%D0%BE-%D1%88%D0%BE%D1%83-%D0%BA%D1%80%D0%B0%D0%B4%D0%B5-%D0%BC%D0%BB%D0%B0%D0%B4%D0%B8-%D1%81%D0%BE%D1%86%D0%B8%D0%B0%D0%BB%D0%B8%D1%81%D1%82%D0%B8-news899067.html", "text": "Пълно фиаско изтърпява Мая Манолова, която реши да обикаля села и паланки като комедийно шоу с цел да трупа малко рейтинг и, ако е възможно хората да не забравят нейното съществуване. Вместо обаче да печели активи, Манолова станала за смях в Севлиево. Пред едва десетина човека, достигнали до залата, вероятно от любопитство, Манолова станала за смях, тъй като решила да си прави пиар върху вече решени за хората проблем. \"Всички буквално избухнаха в смях. Никой не ожеше да се сдържи, толкова беше абсурдно\", коментират присъстващи. Манолова стигнала още по-далеч, като си приписала справянето с водната криза, а редом до нея стояли младите надежни да Корнелия Нинова и общински съветници, които прекрасно знаят, че проблема не само отдавна е решен, а и Манолова няма никакъв принос към стореното.  При всяко от своите пътувания, младите надежди от БСП имат за цел да осигуряват масовка за снимките на Манолова, като вече няма никакво значение какво говори, важното е пиара да върви. Освен в Севлиево подобна била ситуацията в Ловеч, Габрово и други места, които тя посети. Пътуването с влак е пълна бутафория, както и срещите й с хората, защото тя е на солиден хонорар към фирмата на , който пък се облажва с многомилионни обществени поръчки, а Манолова адвокаства и на президента Румен Радев от името на институцията. Пътуванията й с БДЖ пък са отново за една две снимки, иначе Мая Манолова си има личен шофьор, който чинно я развозва по скъпи фризьорски салони, които са й като втори дом, както и за купуване на скъпи тоалети и чанти. Димитър Иванов, бивш шеф на Шесто управление на ДС Сподели:", "date": "2020.01.18", "title": "ПЪЛНО ФИАСКО: Мая Манолова обикаля села и паланки като комедийно шоу, краде млади социалисти (СНИМКИ)"}
{"url": "https://pik.bg/%D1%81%D0%BF%D0%B5%D1%86%D0%B0%D0%BA%D1%86%D0%B8%D1%8F-%D0%B2-%D0%BC%D0%B8%D1%82%D0%BD%D0%B8%D1%87%D0%B5%D1%81%D0%BA%D0%B8%D1%82%D0%B5-%D1%81%D0%BA%D0%BB%D0%B0%D0%B4%D0%BE%D0%B2%D0%B5-%D0%BA%D1%8A%D0%BC-%D1%82%D0%B5%D1%80%D0%B8%D1%82%D0%BE%D1%80%D0%B8%D0%B0%D0%BB%D0%BD%D0%B0-%D0%B4%D0%B8%D1%80%D0%B5%D0%BA%D1%86%D0%B8%D1%8F-%D1%8E%D0%B3%D0%BE%D0%B7%D0%B0%D0%BF%D0%B0%D0%B4%D0%BD%D0%B0-news899053.html", "text": "Специализирана акция провеждат прокуратурата и полицията на територията на митническите складове към Териториална дирекция \"Югозападна\"  в Благоевград, съобщава БНР. По  неофициална информация става дума за изчезнала стока. Не е ясно дали тя е била конфискувана или е била оставена на склад в Терминала. Сигналът е подаден към прокуратурата тази сутрин. Сподели:", "date": "2020.01.18", "title": "Спецакция в митническите складове към Териториална дирекция \"Югозападна\""}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%81%D1%82%D0%B0%D0%BD%D0%B8%D1%88%D0%B5%D0%B2-%D0%B2%D0%B4%D0%B8%D0%B3%D0%B0-%D1%81%D0%B2%D0%B0%D1%82%D0%B1%D0%B0-%D1%81%D0%BD%D0%B8%D0%BC%D0%BA%D0%B0-news896572.html", "text": "Сватба чука на вратата на бившия премиер Сергей Станишев. Лидерът на ПЕС се готви да посрещне снаха, а „Менделсон“ може би ще зазвучи за него още в рамките на тази година, тъй като 2020-а от нумерологична гледна точка ще бъде една от най-предпочитаните от младоженците за встъпване в брак заради дублирането на едни и същи цифри. До олтара предстои да се разходи доведеният син на Станишев – Венцислав. Той е по-големият от двете деца на съпругата му Моника от първия й мъж, които учат в чужбина. Макар да не са му биологични наследници, експремиерът ги отглежда като свои. Когато са в България, отсядат в неговия дом. Те са неизменна част и от семейните екскурзии и почивки. За бъдещата снаха на Сергей не се знае почти нищо, освен че се казва Албена. С Венцислав се познавали от доста време, преди да се влюбят. Съвсем наскоро обаче доведеният син на Станишев си позволи да покаже публично любимата си, макар че през дългите години, в които близките му са под светлините на прожекторите, той странеше съзнателно от славата. И двете доведени деца на бившия шеф на БСП се разбират чудесно с родните му син и дъщеря. Малките Дария и Георги умирали за кака си и батко си и ги очаквали винаги с нетърпение да се завърнат от чужбина. Самият Станишев  често предпочита негова дама по важни събития да бъде не само съпругата му, а и нейната щерка Моника. За последно той я представи пред елита на партията по време на голямото завръщане на сцена на Стефан Данаилов, състояло се само половин година преди той да ни напусне завинаги. Тогава социалистите се събраха в Народния театър, за да изгледат последната роля на Ламбо в постановката „Актрисата“ и да вдигнат наздравици заедно на коктейла след това. На събитието Сергей дойде с доведената си дъщеря Моника, а не с жена си. Сподели:", "date": "2020.01.18", "title": "САМО В ПИК И \"РЕТРО\": Станишев вдига сватба (СНИМКА)"}
{"url": "https://pik.bg/%D0%B7%D0%B0%D0%B2%D0%B5%D1%89%D0%B0%D0%BD%D0%B8%D0%B5-%D1%81%D0%B8%D0%BD%D1%8A%D1%82-%D0%BD%D0%B0-%D0%BB%D0%B0%D0%BC%D0%B1%D0%BE-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D0%BD%D0%B0%D1%81%D0%BB%D0%B5%D0%B4%D1%81%D1%82%D0%B2%D0%BE%D1%82%D0%BE---%D0%B5%D1%82%D0%BE-%D0%BA%D0%B0%D0%BA%D0%B2%D0%B8-%D1%81%D1%83%D0%BC%D0%B8-%D1%89%D0%B5-%D0%BF%D0%BE%D0%BB%D1%83%D1%87%D0%B8-%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D0%B4%D0%B0%D0%BD-news899054.html", "text": "\"Аз съм основният наследник на баща ми Стефан Данаилов! Занимавах се известно време с документите по прехвърляне на имотите, но ще се наложи отново да дойда в България, за да довърша формалностите. Доста хора ми помагат\". Това сподели Владимир Данаилов, извънбрачният син на големия Стефан Данаилов, който си отиде на този свят на 27 ноември, дни преди да навърши 77 години. В момента той следва медицина в Америка, където живее от години. През 2014 година Влади се ожени за дългогодишната си приятелка - американката Виктория. \"В добри отношения съм всички с роднини на баща ми. Разбира се, че не се чувам с тях  всеки ден, но се разбираме. Нямам представа какво ще е тяхното наследство и какво изобщо ще вземат. А и честно казано, не ме интересува\", категоричен е Влади. В момента той си взема изпитите, които отложил заради пристигането си у нас за поклонението на популярния си баща. \"Мисля догодина да стана татко, но ще ми трябват поне 10 години, за да изплатят заемите за обучението ми по медицина в Америка, което е много скъпо. Трябва да открия кабинет, да работя известно време като лекар. След това ще се върна в България, защото ме тегли. А и жена ми Виктория много харесва страната. Не бих искал децата ми да се американчета, които не знаят български\", категоричен в Данаилов. Колкото да останалите членове от фамилията Данаилови, то покойният актьор отдавна е разделил имуществото между тях. Синът на Мария Данаилова, покойната жена на Ламбо - Росен Цанков е плод на връзката й с режисьора Вили Цанков. 8 месеца, след като Мери си отива от този свят през 2014-та мастера прехвърлят три четвърти от четиристайни им апартамент в столичния квартал Лозенец на доведения си син Росен. Стефан и Мария се нанасят през 1972 година. Голяма част от парите за покупката на жилище са от Мери, която се разделя с имота в родния си Горнооряховски край. След смъртта й смъртта й Стефан постъпва коректно, като на практика остава на единственото й дете Росен жилището. Освен недвижимо имущество през годините Данаилов успява да спести достатъчно пари. Ламбо бе длъжен да подава данъчна декларация, в която са описани финансовите му постъпления. Според декларация от 2017 година той има налични средства в размер на 30 хиляди лева, отделно 6000 евро, придобити от заплати. В същата декларация описва влоговете си - единият е 197 242 лв., втори за 67 000 евро и трети за 2 142 долара. Тези сметки ще са за Влади. Актьорът посочва, че има вложения в инвестиционен фонд на стойност 100 хиляди лева, които също би трябвало да наследи биологичният му син. Стефан Данаилов бе ценител на изкуството притежаваше немалко стойностни произведения на изкуството. Стефан Данаилов имаше малък апартамент в Приморско на стойност 80000 лв. В имотния регистър Стефан Данаилов не е собственик на имота, както и на къщата в село Марково с обща площ 740 квадратни метра. Най-вероятно двата имота в провинцията са записани на името на племенничката на Ламбо - дъщеря на сестра му Росица Данаилова от втория й брак с документалиста Константин Обрешков. Росица ще наследи и богатия архив от документи и книги на вуйчо си. В крайна сметка се вижда, че Владимир ще наследи почти същата стойност от наследството, каквато ще вземат Росен Цанков и Росица Обрешкова. Голямото сърце на Стефан е помислило за всички да са щастливи и доволни, коментираха на поклонението близки до популярната фамилия. Сподели:", "date": "2020.01.18", "title": "ЗАВЕЩАНИЕ: Синът на Ламбо проговори за наследството - ето какви суми ще получи Владимир Данаилов и за какво ще ги похарчи..."}
{"url": "https://pik.bg/%D0%BA%D0%B0%D0%BC%D0%B5%D0%BB%D0%B8%D1%8F-%D1%82%D0%BE%D0%B2%D0%B0-%D1%87%D0%B5-%D0%BD%D0%BE%D0%B2%D0%B0%D0%BA-%D0%B4%D0%B6%D0%BE%D0%BA%D0%BE%D0%B2%D0%B8%D1%87-%D0%B7%D0%B0%D0%BF%D1%8F-%D0%BC%D0%BE%D1%8F-%D0%BF%D0%B5%D1%81%D0%B5%D0%BD-%D0%BC%D0%B5-%D0%BD%D0%B0%D0%BF%D1%80%D0%B0%D0%B2%D0%B8-%D1%89%D0%B0%D1%81%D1%82%D0%BB%D0%B8%D0%B2%D0%B0-news899028.html", "text": "Емблематичната песен на певицата Камелия \"Луда по тебе\" прозвуча чак в Австралия и бе изпята от не кой да е - а от топтенисиста Новак Джокович и сръбския национален отбор по тенис. Тя, от своя страна, поздрави момчетата с пост в \"Инстаграм\" и каза, че този момент я е направил щастлива, съобщкава БТВ. Оригиналът на песента е на сръбската певица Лепа Брена. По това време в България фолк певиците ни често правят кавъри на гръцки и сръбски песни, а Камелия избира именно \"Луда по тебе\". И до ден-днешен Камелия е сигурна, че това е съдба. А песента нарича \"най-голямата класика в поп-фолка\". \"Имайки предвид, че песента стана хит миналата година, когато тя беше във филма \"Южен вятър\" това ме зарадва още повече, защото спортист като него в този за него важен победоносен момент да запее на български, да запее за нас, българите - ами, зарадва ме това, направи ме щастлива.\", казва Камелия. А имало ли е коментар от Ноле след нейната публикация в \"Инстаграм\"? \"Аз не съм чакала отговор. Аз ги поздравих, защото е хубаво да бъдат поздравявани победители. Поздравявала съм и Кобрата, поздравявам хора, които умеят да печелят, да побеждават. Не чакам отговор, не чакам да се случат чудеса, нито да се срещна с него, но пък това, че запя моя песен ме направи щастлива.\", отговаря тя. \"Тази песен беше в албум на Лепа Брена, тя е кавър версия на нейна песен \"Луда за тобом\" -. разказва Камелия. -  Когато през далечната 1996 г. бях все още в Швейцария, излезе този албум, пълен с хитове, там беше и \"Ти си мой грех\" и много колеги направиха почти всички песни като кавър версии. \"Луда по тебе\" никой не го докосна в този момент, а пък на мен още в Швейцария ми стана любима, ние се влюбихме една в друга, явно си ме е чакала. Пожелах си да си я направя, тя влезе като последна песен в албума \"Златна рибка\" и наистина това ми стана златен албум. Остана най-големия ми хит до скоро, сега вече е \"Името ти\". Но \"Луда по тебе\" като че ли наистина има собствен живот и аз се радвам, че дори и спортист като Джокович можеше да направи друг избор - версията на Лепа Брена, но тази песен заразява и се радвам, че излезе извън границите на България и я запяха на български\". Сподели:", "date": "2020.01.18", "title": "Камелия: Това, че Новак Джокович запя моя песен, ме направи щастлива"}
{"url": "https://pik.bg/4-%D0%B7%D0%BE%D0%B4%D0%B8%D0%B8-%D0%BD%D0%B0-%D0%BA%D0%BE%D0%B8%D1%82%D0%BE-%D0%BC%D0%BE%D0%B6%D0%B5-%D0%B4%D0%B0-%D1%80%D0%B0%D0%B7%D1%87%D0%B8%D1%82%D0%B0%D1%82%D0%B5-news898772.html", "text": "Тези зодии са стабилни, лоялни, няма да ви предадат, може да им имате доверие и трябва да знаете, че винаги ще са до вас и ще опитат да ви помогнат. Те няма да избягат или да се скрият, ще ви кажат истината в очите, ще са истински приятели и ще докажат, че може да разчитате на тях. Ето и кои са те. Козирог Козирозите са сред най-сериозните, работливи, организирани и морални зодии. Следователно, определено може да разчитате на тях. Те са съвестни и поемат отговорност. Няма да избягат от задълженията си, ще ви помогнат с каквото могат. Може да им вярвате, мразят непочтеността. Намират решения за най-заплетените проблеми, поправят хаоса, дават много добри съвети и няма да ви подведат. Понякога са перфекционсти. Мислят за всичко, подготвили са се и за най-лошото, и за най-хубавото. Много държат на приятелите и семейството си, не предават принципите си. Телец Те са инати и не на всеки му е лесно да се справи с тях. Но ако спечелите Телеца за приятел, той остава до вас завинаги и посвещава енергията си на вас. Най-хубавото е, че не говорят празни приказки и държат на думата си - ако обещаят нещо, ще го изпълнят. Ако говорят за чувствата си - не ви лъжат и заблуждават. Изключително стабилни хора, нищо не може да ги промени и да ги превърне в лош човек. Това, че са инати им помага - непоклатими са, държат на принципите си, не предават вярванията си - така няма да предадат приятелите си и ще постъпват морално. Знаят какво искат, имат отговори и решения, подкрепят ви в плановете, работят усърдно и продължително. Щедри са и може да разчитате на помощта им. Скорпион Те са най-мистериозните зодии, но това не означава, че не може да им вярвате. Скорпионите не разкриват много неща за себе си, потайни са и не искат да покажат уязвимост, но са хора, на които може да вярвате и разчитате напълно. Те поемат отговорност, не бягат от задълженията си, често измислят решение на проблема, дори да не е техен. Много верни приятели и партньори са, ценят лоялността повече от всичко, няма да ви предадат или излъжат. Мразят клюкарите, затова никога няма да издадат вашите тайни и да се присмиват над ваши лични неща. Работливи са, чувствителни, обичат силно и ценят изключително близките и роднините. Рак От тях стават чудесни приятели. Те са много мили, грижовни и емоционални зодии. Нежни са, обичат да ви глезят, мразят да виждат близките си тъжни и правят всичко възможно, за да им помогнат. Раците са състрадателни зодии, не биха се присмивали над болката ви. Усещат какво ви тревожи, кога настроението ви се променя и ви съчувстват. Щедри са, ще ви изслушат и ще ви затрупат с мили думи. Винаги са до вас в труден момент, не биха ви изоставили. Много държат на семейните ценности. Сподели:", "date": "2020.01.18", "title": "4 зодии, на които може да разчитате"}
{"url": "https://pik.bg/%D0%BE%D0%BE%D0%BD-%D1%87%D1%83%D0%B6%D0%B4%D0%B0%D1%82%D0%B0-%D0%BD%D0%B0%D0%BC%D0%B5%D1%81%D0%B0-%D0%B2-%D0%BB%D0%B8%D0%B1%D0%B8%D1%8F-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B1%D1%8A%D0%B4%D0%B5-%D0%BF%D1%80%D0%B5%D0%BA%D1%80%D0%B0%D1%82%D0%B5%D0%BD%D0%B0-news899034.html", "text": "Международните играчи трябва да прекратят намесата си в либийския конфликт. Това заяви пред „Франс Прес” спецпратеникът на ООН Гасан Саламе преди срещата на световните сили утре в Берлин, която ще търси изход от кризата. „Цялата външна намеса може да има успокоителен ефект в краткосрочен план, но Либия се нуждае от прекратяване на всичката външна намеса. Това е една от целите на конференцията“, заяви той. Междувременно турският лидер Реджеп Ердоган предупреди Европа, че може да се изправи пред нови заплахи от терористични организации, ако признатото от ООН правителство в Триполи падне. В статия, публикувана ден преди конференцията в Берлин, Ердоган посочва, че неуспехът на ЕС адекватно да помогне на Правителството на националното съгласие на Файез Сарадж „би било предателство към европейските ценности, включително демокрация и права на човека“. Правителството на националното съгласие е подложено на офанзива от април от страна на силите на военачалника Халифа Хафтар, базирани в Източна Либия, като в боевете са загинали над 280 цивилни и 2 000 бойци. „Европа ще се сблъска с нови проблеми и заплахи, ако легитимното правителство на Либия рухне - предупреди Ердоган. - Терористични организации като „Ислямска държава“ и „Ал Кайда“, който бяха разгромени в Сирия и Ирак, ще намерят плодородна почва да се изправят на краката си“. Сподели:", "date": "2020.01.18", "title": "ООН: Чуждата намеса в Либия трябва да бъде прекратена"}
{"url": "https://pik.bg/%D0%BE%D1%82%D0%BA%D1%80%D0%B8%D1%85%D0%B0-%D0%BE%D1%82%D0%BA%D1%80%D0%B0%D0%B4%D0%BD%D0%B0%D1%82%D0%B0-%D0%BA%D0%B0%D1%80%D1%82%D0%B8%D0%BD%D0%B0-%D0%BD%D0%B0-%D0%B3%D1%83%D1%81%D1%82%D0%B0%D0%B2-%D0%BA%D0%BB%D0%B8%D0%BC%D1%82-%D0%B2-%D1%81%D1%82%D0%B5%D0%BD%D0%B0-%D0%BD%D0%B0-%D0%B3%D0%B0%D0%BB%D0%B5%D1%80%D0%B8%D1%8F-%D0%B2-%D0%B8%D1%82%D0%B0%D0%BB%D0%B8%D1%8F-news899031.html", "text": "Почти невероятна история с картина на Густав Климт. Негова творба, открадната преди повече от две десетилетия, се оказа скрита в стена на галерия в Италия, съобщават световните агенции, цитирани от БНТ. Италианската прокуратура потвърди, че картина, открита в стените на галерия в Пиаченца, е произведение на Густав Климт. „С огромно вълнение искам да съобщя, че намерената картина е оригинална. Става дума за творбата \"Портрет на дама\", открадната преди 23 години”, заяви Орнела Чика, прокурор в Пиаченца. „Можем да потвърдим, че в стилистическо, естетическо и техническо отношение творбата е на Густав Климт от галерия \"Ричи Оди\". Тя е купена от Джузепе Ричи Оди през 1925 година и е съхранявана в галерията до 1997 година”, потвърди експертът Клаудиа Колина. Картината се е намирала през цялото време, скрита в стена на галерията - в чанта в малко вентилационно пространство. Намерена е случайно от градинари, които почиствали фасадата от бръшлян. Произведението на австрийския художник се оценява на стойност между 60 и 100 милиона евро. Рисувана е в периода 1916 - 1917 година. Изчезва през 1997 година, когато галерията за модерно изкуство в Пиаченца е затворена за ремонт. Според експертите въпреки условията, в които е била картината през всичките тези години, състоянието ѝ е много добро. Сподели:", "date": "2020.01.18", "title": "Откриха открадната картина на Густав Климт в стена на галерия в Италия"}
{"url": "https://pik.bg/%D0%BE%D0%BA%D0%BE%D0%BD%D1%87%D0%B0%D1%82%D0%B5%D0%BB%D0%BD%D0%BE-%D1%85%D0%B0%D1%80%D0%B8-%D0%B8-%D0%BC%D0%B5%D0%B3%D0%B0%D0%BD-%D0%BE%D1%81%D1%82%D0%B0%D0%B2%D0%B0%D1%82-%D0%B1%D0%B5%D0%B7-%D0%BA%D1%80%D0%B0%D0%BB%D1%81%D0%BA%D0%B8-%D1%82%D0%B8%D1%82%D0%BB%D0%B8-%D0%B2%D1%80%D1%8A%D1%89%D0%B0%D1%82-24-%D0%BC%D0%BB%D0%BD-%D0%BF%D0%B0%D1%83%D0%BD%D0%B4%D0%B0-%D0%BD%D0%B0-%D0%B4%D0%B0%D0%BD%D1%8A%D0%BA%D0%BE%D0%BF%D0%BB%D0%B0%D1%82%D1%86%D0%B8%D1%82%D0%B5-news899093.html", "text": "Хари и Меган вече няма да използват кралските си титли и няма да получават публични средства за кралски задължения, заяви Бъкингамският дворец. Херцогът и херцогинята на Съсекс също заявиха, че възнамеряват да върнат 2,4 милиона паунда пари на данъкоплатците за ремонта на Frogmore Cottage, който ще остане семейният им дом във Великобритания. Двойката също вече няма да представлява официално Кралицата. Новото споразумение ще влезе в сила през пролетта на тази година. То беше сключено, след като двойката по-рано този месец заяви, че искат да се откажат от това да са старши кралски особи. „Хари, Меган и Арчи винаги ще бъдат много обичани членове на моето семейство“, се казва в изявлението на кралицата. „Искам да им благодаря за цялата им всеотдайна работа в цялата страна, за благото на обществото и съм особено горда от това как Меган толкова бързо се превърна в част от семейството. Надеждата на цялото ми семейство е, че днешното споразумение им позволява да започнат да изграждат щастлив и спокоен нов живот“, пише още бабата на Хари. Сподели:", "date": "2020.01.18", "title": "ОКОНЧАТЕЛНО: Хари и Меган остават без кралски титли, връщат 2,4 млн. паунда на данъкоплатците"}
{"url": "https://pik.bg/%D0%B5%D1%81-%D0%BE%D1%80%D1%8F%D0%B7%D0%B2%D0%B0-75-%D0%BF%D1%80%D0%BE%D1%86%D0%B5%D0%BD%D1%82%D0%B0-%D0%BE%D1%82-%D0%BF%D0%BE%D0%BC%D0%BE%D1%89%D1%82%D0%B0-%D0%B7%D0%B0-%D1%82%D1%83%D1%80%D1%86%D0%B8%D1%8F-%D0%B7%D0%B0-%D0%BF%D1%80%D0%B8%D1%81%D1%8A%D0%B5%D0%B4%D0%B8%D0%BD%D1%8F%D0%B2%D0%B0%D0%BD%D0%B5-%D0%BA%D1%8A%D0%BC-%D1%81%D1%8A%D1%8E%D0%B7%D0%B0-news899036.html", "text": "ЕС намалява значително предприсъединителната помощ за Турция през тази година заради газовия спор в Средиземноморието и военната офанзива на Анкара в Сирия. Това съобщи ДПА, цитирана от БТА и БНР. Съкращенията не засягат плащанията, които Европейският съюз извършва към Турция по силата на споразумението за бежанците, съобщават издания, които са част от германската медийна група „Функе“. Те се позовават на писмо до Европейския парламент от върховния представител по въпросите на външната политика и сигурността Жозеп Борел. Европейският съюз е решил да намали първоначално планираната сума за 2020 г. със 75 на сто, се посочва в писмото на Борел. Според Европейската комисия Турция ще получи само 168 млн. евро финансиране по Инструмента за предприсъединителна помощ. От тази сума 150 млн. евро са предназначени за укрепване на демокрацията и върховенството на закона, а останалите 18 млн. евро - за развитие на селските райони. Борел оправда съкращенията, като посочи нерегламентираните сондажи на газ от Турция край бреговете на Кипър и военната операция на Турция в Североизточна Сирия, която започна през октомври. Предприсъединителната помощ на ЕС има за цел да подпомогне страните кандидатки в процеса на реформи и да подобри тяхната конкурентоспособност. Преговорите за присъединяване на Турция към ЕС обаче са преустановени от години. Сподели:", "date": "2020.01.18", "title": "ЕС орязва 75 процента от помощта за Турция за присъединяване към Съюза"}
{"url": "https://pik.bg/%D0%BA%D0%BC%D0%B5%D1%82%D1%8A%D1%82-%D0%BD%D0%B0-%D0%B1%D0%BE%D1%80%D0%BE%D0%B2%D0%B0%D0%BD-%D0%BF%D0%BE%D0%BA%D0%B0%D0%BD%D0%B8-%D0%BD%D0%B0-%D0%BE%D0%B1%D1%89%D0%B5%D1%81%D1%82%D0%B2%D0%B5%D0%BD%D0%BE-%D0%BE%D0%B1%D1%81%D1%8A%D0%B6%D0%B4%D0%B0%D0%BD%D0%B5-%D0%BD%D0%B0-%D0%B1%D1%8E%D0%B4%D0%B6%D0%B5%D1%82%D0%B0-news899040.html", "text": "Кметът на Община Борован инж. Десислава Тодорова покани на общественото обсъждане на бюджета за тази година, съобщава „Конкурент”. Събитието ще се състои на 21 януари (вторник) от 13:30 часа в заседателната зала на местния парламент. Проектът за бюджет е на разположение на заинтересованите лица, неправителствени организации и институции – намира се в деловодството и на интернет страницата на Община Борован. Сподели:", "date": "2020.01.18", "title": "Кметът на Борован покани на обществено обсъждане на бюджета"}
{"url": "https://pik.bg/%D1%87%D0%B5%D1%82%D0%B8%D0%B2%D0%BE-%D0%B7%D0%B0-%D0%BF%D0%B0%D0%BB%D0%B0%D0%B2%D0%BD%D0%B8%D1%86%D0%B8-%D0%BE%D1%82%D0%B3%D0%BE%D0%B2%D0%BE%D1%80%D0%B8%D1%82%D0%B5-%D0%BD%D0%B0-%D0%B2%D1%81%D0%B8%D1%87%D0%BA%D0%B8-%D1%82%D0%B2%D0%BE%D0%B8-%D0%BD%D0%B5%D0%BF%D1%80%D0%B8%D0%BB%D0%B8%D1%87%D0%BD%D0%B8-%D0%B2%D1%8A%D0%BF%D1%80%D0%BE%D1%81%D0%B8-news898974.html", "text": "Колко видим е задният ми вход по време на секс в кучешка поза? Имам хемороид и не искам да се забелязва. Първо, трябва да се погрижиш за състоянието на дупето си, казва моят секс терапевт Дженифър Смит. „Не само заради свое удобство, но и защото проблемът ще се появи отново, ако не се погрижиш за него както трябва.“ Твоят лекар може да предложи крем, ако въпросът е безобиден, или да ти даде нещо по-силно при по-тежък случай. Тогава можеш да се върнеш към любимата си поза – или да се качиш отгоре, ако все още се притесняваш. Вероятно. „Затова съществува магарето, което действа като възглавница, издигаща таза ти във въздуха“, казва терапевтът Рейчъл Хофман. Този повдигнат ъгъл насочва притока на кръв към твоята вулва, което е ключово условие за оргазъм (другият е ускорено свиване на мускулите). „Още една причина е дълбочината и позицията при проникване“, казва Хофман. С краката ти във въздуха твоят партньор също има повече пространство за по-дълбок тласък и стимулиране на други ерогенни зони, като клитора ти. Така че поздравления за наблюдението! Как да предотвратя схващане на устата ми по време на фелацио? Вземи си почивка! Не е нещо егоистично – просто искаш да запазиш способността си да ядеш и да се прозяваш по-късно същия ден. И не е нужно възбудата на твоя човек да страда, докато челюстта ти си взима почивка. Както казва Емили Морс, секс експерт и водещ на предаването и подкаста „Секс с Емили“ по SiriusXM Radio, „Твоите ръце са най-добрият ти приятел по време на свирка, така че ги използвай.“ Сложи малко лубрикант на дланта си и я движи нагоре и надолу по пениса му с постоянен натиск. „Съсредоточи се върху неговия връх и долна част, които са най-чувствителните“, съветва Морс. Когато ръката ти се умори, можеш да включиш отново устата си, за да свършиш работата. Трябва ли с годеника ми да кажем един на друг с колко хора сме спали преди да се оженим? Честно казано, какъв е смисълът? Ако си стигнала до този етап на връзката, без да разкриваш бройката, и си казала „да“ на това да правиш секс само с този човек (вероятно) до края на своя живот, сексът в миналото не е проблем. Повярвай ми, да знаеш с колко жени е бил твоят годеник – и обратното – вероятно само ще ти пусне мухата, прераствайки в нещо по-голямо, отколкото е необходимо. Това е губеща ситуация и за двама ви. „За двойките е много по-здравословно да споделят какво са научили от миналите си връзки за своите предпочитания в спалнята“, съветва Морс. „Подобна информация може всъщност да помогне за по-добър секс.“ Напоследък изобщо не изпитвам сексуално желание. Какво мога да правя, за да се настройвам по-често на такава вълна? Голяма работа. Случва се на всички ни по едно или друго време...като на мен днес. Докато пиша това, стоя в офиса и се чувствам доста подута, уморена и много стресирана – това е действителността на ежедневието, която може да попречи на женското либидо. Затова, ето няколко противодействия и за двете ни. Първо, раздвижи това тяло. „Упражненията увеличават ендорфините, като стимулират кръвообращението, а това може да ти помогне, за да влезеш в интимно настроение“, обяснява Хофман. „Може също да опиташ с четене на еротичен роман, докато използваш вибратор, или да направиш нещо простичко, като втриване на лосион в кожата си след душ“, добавя Хофман. Моето предложение? Да си разменяш секс съобщения с гаджето преди среща. Проработва всеки път. Мъжете се чудят: „Не искам да бъда задник, но не харесвам преспиванията в началото на една връзка. Какво мога да кажа, за да продължа да виждам това момиче?“ Трябва да бъдеш директен. Когато двамата решите дали се видите у вас, или у нея, кажи: „Предпочитам без преспивания при някого, с когото все още не съм заедно официално. Надявам се, че си съгласна.“ Това ѝ дава време да реши дали все пак ще иска да продължи, или да ти пожелае „лека нощ“. Тя има нужда да почувства, че също има думата. „Приятелката ми става палава след купони. Подозирам, че не е само заради алкохола...“ Текилата сигурно има нещо общо с това, но прибави социалното общуване, танците с хубава музика, забавлението цяла вечер, и на нея ще ѝ се иска да направи нещо с всичката тази енергия...или с теб. Мисля, че с краката ми във въздуха получавам по-добър оргазъм. Дали това влияе? Сподели:", "date": "2020.01.18", "title": "ЧЕТИВО ЗА ПАЛАВНИЦИ: Отговорите на всички твои неприлични въпроси"}
{"url": "https://pik.bg/%D1%82%D0%B8%D1%85%D0%B8-%D1%83%D0%B1%D0%B8%D0%B9%D1%86%D0%B8-%D0%BC%D1%83%D1%85%D1%8A%D0%BB-%D0%B8-%D0%BF%D0%BB%D0%B5%D1%81%D0%B5%D0%BD%D0%B8-%D0%BD%D0%B8-%D0%B4%D0%B5%D0%B1%D0%BD%D0%B0%D1%82-%D0%BE%D1%82-%D1%85%D1%80%D0%B0%D0%BD%D0%B8%D1%82%D0%B5-news898547.html", "text": "Може ли да консумираме немити зеленчуци? А храни, които са леко мухлясали? Какво трябва да знаем, когато приготвяме месо? И как да избегнем разпространяването на бактерии в кухнята? Отговорите дава \"Дойче веле\": Афлатоксините - отровата от плесенните гъби Някои видове микроскопични гъби от групата Aspergillus произвеждат изключително опасни токсини - най-силните от всички биологични отрови. Плесенните гъби се появяват обичайно по орехите и другите ядки, по зърнените култури като царевица и жито, по семената. Ако в кухнята ви има мухлясали храни - дори и само отчасти, най-добре ги изхвърлете. Смъртоносната плесен Дори и в малки дози приемането на афлатоксини може да причини сериозни заболявания - като рак на черния дроб, или пък да доведе до нарушения в развитието на плода в майчината утроба. Високата концентрация на този токсин предизвиква остро отравяне, нерядко с летален изход. Салмонелите Бактериите от групата Salmonella живеят в стомашно-чревния тракт на много животни. Но за човека ентеробактериите често водят до тежки заболявания. Строгото спазване на правилата за хигиена в кухнята, както и топлинната обработка (15 минути са достатъчно) най-вече на месните и рибните продукти помагат да се избегне разпространението на салмонелите. Опасните чревни пръчици От една страна бактериите от групата Escherichia coli изпълняват важни функции в червата на човека. Но при хората с отслабена имунна система особено опасният високопатогенен щам на пръчковидните бактерии (ентерохеморагична ешерихия коли) може да предизвика тежка чревна инфекция. Коварната салата Високата температура може да унищожи и салмонелите, и чревните причици. За съжаление обаче бактерии има не само в продуктите от животински произход, но и в зеленчуците. Преди употреба марулите, краставиците и всички останали зеленчуци трябва внимателно да се измият с топла вода. Важно е да се използват различни ножове за зеленчуци и месо. Това помага за намаляване на риска от зараза. Листериите Пръчковидните бактерии от групата Listeria са известни със способността си да се приспособяват перфектно. Те фактически са навсякъде, включително в хранителните продукти. В организма на човека те са способни да предизвикат заразяване на кръвта или менингит (възпаление на кората на главния мозък). Листериите могат да бъдат победени чрез термична обработка - на 70 градуса за най-малко десет минути. Норовирусът Вирусът Норовирус или Норфолк от групата на норовирусите много често е виновник за разпространението на \"стомашното разстройство\" с гадене, повръщане и диария. Вирусът може да живее до 12 дни по зеленчуците и месните продукти. Борбата с него се води отново чрез термичната обработка и дезинфекцията на ръцете. Чистите ръце - залог за здраве Хранителните продукти влизат в съприкосновение с микробите, още докато се обработват. Най-вече в собствената кухня. Затова спазването на хигиената е най-добрият начин за борбата с бактериите и вирусите. Най-важното е ръцете да бъдат измити внимателно със сапун, преди да се пристъпи към приготвянето на храната. Златните правила на кухненската хигиена След като веднъж сте размразили продукти, не бива да ги замразявате наново. За рязането на месото, рибата и зеленчуците трябва да се използват различни дъски - така може да се предотврати пренасянето на бактериите към продуктите, които не изискват термична обработка. Месото и рибата трябва да се готвят не по-малко от десет минути (на не по-малко от 70 градуса) и трябва да се изяждат още същия ден! Сподели:", "date": "2020.01.18", "title": "ТИХИ УБИЙЦИ: Мухъл и плесени ни дебнат от храните"}
{"url": "https://pik.bg/%D0%B2%D0%B0%D0%B6%D0%BD%D0%BE-%D0%BA%D0%B0%D1%82-%D1%81-%D0%B0%D0%BA%D1%86%D0%B8%D1%8F-%D0%B2-%D1%86%D1%8F%D0%BB%D0%B0%D1%82%D0%B0-%D1%81%D1%82%D1%80%D0%B0%D0%BD%D0%B0-news899049.html", "text": "Пътната полиция провежда акция в цялата страна за контрол на скоростта. Засилено присъствие на патрули има по основните пътища у нас, както и в градовете, съобщи Николай Крушарски от Пътната полиция: „Засилени проверки в цялата страна по отношение на скоростните режими. Това, което забелязваме от статистиката, след направения анализ, е, че за празничните дни – от 20 декември до 1 януари, голям брой от нарушенията на Закона за движение по пътищата са за превишена скорост, както и използване на наркотични вещества и сядане зад волана, така и употреба на алкохол и шофиране след това“. Освен за превишена скорост, ще се следи и за водачи, употребили алкохол и наркотици. В рамките на акцията за едно денонощие пловдивската полиция засече 386 шофьори с превишена скорост. Установено е шофиране с около 100 км/ч в Пловдив, Първомай и Карлово. Най-много шофьори - 183 - са се движили със скорост между 61 и 70 км в час. От Гранична полиция съобщават, че в момента трафикът е нормален на всички гранични контролно-пропускателни пунктове. Сподели:", "date": "2020.01.18", "title": "ВАЖНО: КАТ с акция в цялата страна"}
{"url": "https://pik.bg/%D1%81%D1%8A%D0%B4%D1%8F%D1%82-%D0%BC%D0%BE%D1%82%D0%BE%D1%86%D0%B8%D0%BA%D0%BB%D0%B5%D1%82%D0%B8%D1%81%D1%82-%D1%83%D0%B1%D0%B8%D0%BB-%D0%BF%D0%B5%D1%88%D0%B5%D1%85%D0%BE%D0%B4%D0%B5%D1%86-news898917.html", "text": "Обвиняемият Т. е правоспособен водач на МПС с категория „А“ от 2001 г. и притежава мотоциклет м. „Хонда“. На 28.06.2019 г. Т. го управлявал със скорост 41,5 км/ч по булевард „Втори юни“ в гр. Враца, в посока от центъра към изхода за гр. Мездра. Движел се във външната лента, тъй като във вътрешната имало паркирани автомобили. Същевременно по пешеходната пътека преминавала възрастна двойка – Г.Б. и В.Б. Мотоциклетистът видял бус, който се движел бавно на заден ход, и се усъмнил, че същият може да навлезе в неговата лента. Тъй като бил насочил вниманието си към другото МПС, обвиняемият Т. не забелязал приближаването на хората към пешеходната пътека. Вследствие на това той нито намалил скоростта, нито спрял пред нея, а ударил пресичащия пътното платно осемдесет и четири годишен Г.Б. Тялото на пострадалия паднало на асфалтовото покритие, получавайки тежка черепно-мозъчна травма. След подаден сигнал от свидетели на инцидента на място пристигнал екип на СМП, който транспортирал Б. до болнично заведение. Месец по-късно след пътния инцидент възрастният мъж починал от менингит, развил се в резултат на мозъчна травма и последвала сърдечно-съдова и дихателна недостатъчност. От заключението на автотехническата експертиза е видно, че причината за настъпилото ПТП е отклоненото внимание на обвиняемия и закъснялата му реакция на аварийно спиране или намаляване на скоростта, с което е поставил сам себе си в невъзможност да предотврати ПТП. Предстои делото да продължи в съда, съобщиха от пресцентъра на Апелативна прокуратура - София. Окръжна прокуратура – Враца е внесла за разглеждане в съда обвинителен акт срещу Т.Т. за извършено от него престъпление по транспорта, отнело човешки живот - по чл. 343, ал. 3, пр. посл, б. „в“, пр. първо, вр. чл. 342, ал. 1 от НК. Сподели:", "date": "2020.01.18", "title": "Съдят мотоциклетист, убил пешеходец"}
{"url": "https://pik.bg/%D0%B2%D0%B5%D1%81%D0%B5%D0%BB%D0%B8%D0%BD-%D1%82%D0%BE%D0%BF%D0%B0%D0%BB%D0%BE%D0%B2-%D0%B8-%D0%B0%D0%BD%D1%82%D0%BE%D0%B0%D0%BD%D0%B5%D1%82%D0%B0-%D1%81%D1%82%D0%B5%D1%84%D0%B0%D0%BD%D0%BE%D0%B2%D0%B0-%D1%81%D0%B5-%D0%BF%D1%83%D1%81%D0%BA%D0%B0%D1%82-%D0%BD%D0%B0-%D1%88%D0%B0%D1%85%D0%BC%D0%B0%D1%82%D0%BD%D0%B8%D1%8F-%D1%84%D0%B5%D1%81%D1%82%D0%B8%D0%B2%D0%B0%D0%BB-%D0%B2-%D0%B3%D0%B8%D0%B1%D1%80%D0%B0%D0%BB%D1%82%D0%B0%D1%80-news899041.html", "text": "Българските гросмайстори Веселин Топалов и Антоанета Стефанова ще участват в 18-ото издание на шахматния фестивал в Гибралтар, съобщава „Спортал”. Надпреварата с награден фонд 200 000 лири ще се състои от 21 до 30 януари в десет кръга по швейцарската система. Топалов е четвърти от поставените с ЕЛО 2738, а водачи с ЕЛО 2770 са Шахрияр Мамедяров (Азербайджан) и Максим Вашие-Лаграв (Франция). В турнира ще се включи и 16-годишната българка Нургюл Салимова, която е международен майстор и гросмайстор при жените, а през миналия сезон оглавяваше световната ранглиста за девойки до 16 години. Състезаващият се за Грузия българин Иван Чепаринов също ще участва в надпреварата, в която са записани общо 238 шахматисти. Победителят в Оупън турнира ще заработи 30 000 лири, като първите 15 ще получат парични премии. Предвижда се и отделно класиране за жените, като най-добрата при дамите ще вземе 20 000 лири, а първите 15 също ще заработят парични бонуси. Сподели:", "date": "2020.01.18", "title": "Веселин Топалов и Антоанета Стефанова се пускат на шахматния фестивал в Гибралтар"}
{"url": "https://pik.bg/%D0%BF%D0%BE%D1%81%D0%BB%D0%B0%D0%BD%D0%B8%D0%BA%D1%8A%D1%82-%D0%BD%D0%B0-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%B5%D0%BC%D0%B0-%D1%85%D0%BE%D0%BF%D0%BA%D0%B8%D0%BD%D1%81-%D1%89%D0%B5-%D0%BD%D0%B8-%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82-news898941.html", "text": "Заради неизвестните покрай Брекзит във Великобритания се очаква много българи да изберат обратния път към родината, смятат наблюдатели на трудовия пазар. С много въпросителни е и следването на наши студенти там. Посланикът на Великобритания Нейно превъзходителство г-жа Ема Хопкинс предприема серия от срещи с бизнеса и обществеността в България, които стартират от Пловдив. Основната тема е Брекзит и последствията от излизането на страната от ЕС. Събитието е насрочено за понеделник от 11 часа в \"Лимакон център\". Сподели:", "date": "2020.01.18", "title": "Посланикът на Великобритания Ема Хопкинс ще ни говори за Брекзит"}
{"url": "https://pik.bg/%D0%B5%D1%82%D0%BE-%D0%BA%D1%8A%D0%B4%D0%B5-%D1%81%D0%BF%D0%B8%D1%80%D0%B0%D1%82-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%BF%D0%BE-%D0%B0%D0%BC-%D1%82%D1%80%D0%B0%D0%BA%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D0%BC%D0%BE%D0%BD%D1%82%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D1%80%D0%B0%D0%BC%D0%BA%D0%B8-%D0%B7%D0%B0-%D1%82%D0%BE%D0%BB%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0-news898982.html", "text": "Това съобщиха от Агенцията „Пътна инфраструктура\". Всички автомобили до 12 т, пътуващи към София, ще се пренасочват от пътния възел „Вакарел\" на АМ „Тракия\" по обходен маршрут по път I-8 /Вакарел-София/, след което - по път III-105 /Елешница-Нови хан/ и път I-6 /Елин Пелин- София/. За тежкотоварните автомобили над 12 т се осигурява паркинг при км 53 /след тунела „Траянови врата\"/, както и в участъка от км 34 до км 37. При необходимост ще бъде осигурен и паркинг при км 55 /преди тунела \"Траянови врата\"/. В посока София ще бъде ограничено движението и при връзката на път I-8 с път III-105 /Елешница-Нови хан/. Ще бъде затворена за преминаване и връзката на ул. „Верила\" от село Равно поле с АМ „Тракия\". Движениeто по АМ „Тракия\" - в посока София, от км 25 до км „нула\", ще бъде временно ограничено днес, поради монтирането на портални рамки за толсистемата на две места в участъка. Сподели:", "date": "2020.01.18", "title": "Ето къде спират движението по АМ \"Тракия\" заради монтирането на рамки за толсистемата"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BF%D1%80%D0%B8%D0%BC%D0%B0%D1%82%D0%B0-%D0%BD%D0%B0-%D1%84%D0%BE%D0%BB%D0%BA%D0%B0-%D0%B3%D0%BB%D0%BE%D1%80%D0%B8%D1%8F-%D1%81-%D1%87%D0%B0%D0%BD%D1%82%D0%B0-%D0%B7%D0%B0-1800-%D0%BB%D0%B5%D0%B2%D0%B0-%D0%BF%D0%B0%D0%BF%D0%B0%D1%80%D0%B0%D1%88%D0%BA%D0%B8-%D1%81%D0%BD%D0%B8%D0%BC%D0%BA%D0%B8-news898306.html", "text": "Издокарана като за бал се разхожда посред бял ден примата на фолка Глория, видяха фотографите на „Ретро“. Чалга звездата бе на обедна среща със своя приятелка, но дори когато не е на сцената, тя държи да изглежда като холивудска звезда. Ветеранката на „Пайнер“ събра погледите на столичани с къса червена рокля, елегантно палто от лисича кожа и обувки на 15-сантиметров ток. Акцентът в тоалета й за лежерна разходка обаче бе малката дамска чанта, която е част от последната колекция на вече покойния моден гуру Карл Лагерфелд и се продава на цена от 1857 лева. Глория винаги е била почитателка на скъпите тоалети, същото важи и за автомобилите, в които се вози. Последната й придобивка е лъскава лимузина „Ауди“, която Гло, противно на очакванията и напук на по-младите си колежки, които движат с шофьори и гардове, управлява сама. Запознати издават, че возилото за неколкостотин хиляди й било подарък от новия мъж в живота й – бизнесмена от Пловдив Йордан Джермански, който навремето имаше любовна афера с топмоделката Ирен Онтева. Преди броени дни самата Глория призна, че е получила предложение за брак от своя любим и макар да е на 46 години, иска да бъде булка. По всяка вероятност новоизлюпената двойка ще мине под венчилото през лятото на 2020-а, като церемонията най-вероятно ще бъде в съседна Гърция, където неотдавна чалга фурията си купи вила за чудо и приказ. Още отсега Глория минала на спешна диета, за да извае перфектна фигура за сватбата. Въпреки че на няколко пъти е посягала към скалпела, стройното си тяло тя дължи най-вече на волята си и съветите на д-р Людмила Емилова, която от години й помага да слабее. Сподели:", "date": "2020.01.18", "title": "САМО В ПИК И \"РЕТРО\": Примата на фолка Глория с чанта за 1800 лева (ПАПАРАШКИ СНИМКИ)"}
{"url": "https://pik.bg/%D1%81%D0%BB%D0%B5%D0%B4%D0%B2%D0%B0%D1%89%D0%B0%D1%82%D0%B0-%D1%81%D0%B5%D0%B4%D0%BC%D0%B8%D1%86%D0%B0-%D0%BE%D1%82%D0%BA%D1%80%D0%B8%D0%B2%D0%B0%D1%82-%D0%B2%D0%B8%D1%81%D1%88%D0%B5%D1%82%D0%BE-%D0%B2%D0%BE%D0%B5%D0%BD%D0%BD%D0%BE%D0%B2%D1%8A%D0%B7%D0%B4%D1%83%D1%88%D0%BD%D0%BE-%D1%83%D1%87%D0%B8%D0%BB%D0%B8%D1%89%D0%B5-%E2%80%9E%D0%B3%D0%B5%D0%BE%D1%80%D0%B3%D0%B8-%D0%B1%D0%B5%D0%BD%D0%BA%D0%BE%D0%B2%D1%81%D0%BA%D0%B8-news899035.html", "text": "Министърът на отбраната Красимир Каракачанов и заместник-началникът на отбраната генерал-лейтенант Димитър Илиев ще участват в официалното откриване на Висшето военновъздушно училище (ВВВУ) „Георги Бенковски“ в Долна Митрополия на 20 януари (понеделник). Това съобщиха от пресцентъра на Министерството на отбраната. На церемонията е поканен и президентът и върховен главнокомандващ на Въоръжените сили на Република България Румен Радев. Тържественият ритуал за откриването на най-новото висше военно училище ще започне в 11:00 ч. На личния състав ще бъде връчено бойното знаме на училището, което бе осветено на 17 януари. От 20 януари започва и подаването на документи за ранен и за редовен прием на курсанти във ВВВУ „Георги Бенковски“ за учебната 2020/2021 година. Сподели:", "date": "2020.01.18", "title": "Следващата седмица откриват Висшето военновъздушно училище „Георги Бенковски\""}
