{"url": "http://pik.bg/%D0%B1%D0%BE%D0%BB%D0%BD%D0%B8%D1%86%D0%B8-%D0%B8%D0%B7%D1%85%D0%B2%D1%8A%D1%80%D0%BB%D1%8F%D1%82-%D1%81%D0%BA%D1%8A%D0%BF%D0%B8-%D0%B8%D0%BB%D0%B0%D1%87%D0%B8-%D0%B7%D0%B0-%D1%80%D0%B0%D0%BA-news744568.html", "text": "Болници изхвърлят скъпи лекарства за рак заради неправилно приложение. Това се посочва в доклад на медицинската ДАНС. „Прилаганата в лечебните заведения процедура за подготовка на лекарствените продукти за системно лечение на злокачествени заболявания във вид за директно приложение за пациента е с ниска ефективност и води до значителни загуби на финансови средства при унищожаването на остатъчните количества лекарствени продукти”, пише в документа на Изпълнителната агенция „Медицински одит” за дейността ѝ през 2017 г. Сподели:", "date": "2018.04.22", "title": "Болници изхвърлят скъпи илачи за рак"}
{"url": "http://pik.bg/%D0%BD%D0%B5%D0%B7%D0%B4%D1%80%D0%B0%D0%B2%D0%BE%D1%81%D0%BB%D0%BE%D0%B2%D0%BD%D0%BE-%D0%BF%D0%BE%D0%B3%D1%8A%D0%BB%D0%BD%D0%B0%D1%85%D0%BC%D0%B5-14-%D1%82-%D0%BF%D0%B0%D0%BB%D0%BC%D0%BE%D0%B2%D0%BE-%D0%BC%D0%B0%D1%81%D0%BB%D0%BE-%D0%BE%D1%82-%D1%81%D0%B8%D1%80%D0%B5%D0%BD%D0%B5-%D0%B8-%D0%BA%D0%B0%D1%88%D0%BA%D0%B0%D0%B2%D0%B0%D0%BB-news744571.html", "text": "Близо 14 хил. тона палмово масло, вложено в производството на сирене, кашкавал и други млечни продукти, сме изяли за година. Това показват данните на Центъра за икономически изследвания в селското стопанство. „По-евтините варианти, използвани в състава на млечните храни, безспорно са вредни, а колко точно - зависи от количеството им“, казват специалистите. По думите им, когато палмовото масло се превърне в още по-твърда консистенция, вече става въпрос за хидрогенирано масло, представляващо още по-рискови характеристики за здравето. Все пак по официални данни през 2017 г. се отчита около 15% намаление на декларираните млечни продукти в сравнение с миналата година. Сподели:", "date": "2018.04.22", "title": "НЕЗДРАВОСЛОВНО! Погълнахме 14 т палмово масло от сирене и кашкавал"}
{"url": "http://pik.bg/%D0%B1%D0%B5%D0%B7%D0%B0%D0%BF%D0%B5%D0%BB%D0%B0%D1%86%D0%B8%D0%BE%D0%BD%D0%BD%D0%BE-%D0%BA%D1%80%D0%B0%D0%BB%D1%8F%D1%82-%D0%B5-%D1%81%D0%B0%D0%BC%D0%BE-%D0%B5%D0%B4%D0%B8%D0%BD-%D1%80%D0%B0%D1%84%D0%B0-%D0%BD%D0%B0%D0%B4%D0%B0%D0%BB-%D1%81-%D1%80%D0%B5%D0%BA%D0%BE%D1%80%D0%B4%D0%BD%D0%B0-%D1%82%D0%B8%D1%82%D0%BB%D0%B0-news744567.html", "text": "Носителят на 16 титли от “Големия шлем” и световен номер 1 Рафаел Надал триумфира за безпрецедентен 11-и път в тенис турнира от сериите “Мастърс” в Монте Карло. Матадора съкруши възраждащия се Кей Нишикори с 6:3, 6:2 за час и 33 минути игра и ознаменува с успех 12-ия си финал в Княжеството. Левчарят от Манакор вече има спечелени 34 поредни сета на клей, като отново бе убедителен и отстъпи само общо пет гейма на Нишикори, който не можа да му се противопостави толкова ефективно, колкото Григор Димитров в първия сет на полуфинала в събота. Великият испанец вече има 31 “Мастърс” трофея, с което изпревари Новак Джокович на върха по този показател и се откъсна още от Роджър Федерер, който има 27 отличия на сметката си. Също така Надал запазва първото място в световната ранглиста, но следващата седмица отново има отговорната задача да защити трофея си от АТР500 в Барселона, където Григор Димитров е втори поставен в схемата. Любопитен факт е, че Нишикори бе спечелил последния (преди Монте Карло) двубой с Рафаел Надал и грабна бронзов олимпийски медал в Рио 2016. Японецът не можа да се присъедини към “не-европейските шампиони” в “Мастърс”-ите, след като последните три бяха отишли на сметката на Джон Иснър (Маями), Хуан Мартин дел Потро (Индиън Уелс) и Джак Сок (Париж). Нишикори остава без титла от АТР1000, като бе загубил и предишните си два финала от Новак Джокович в Маями и Торонто 2016. Двубоят започна много обещаващо за Нишикори, който стана първият тенисист в Монте Карло, защитил първия си сервис-гейм срещу Надал, като дори успя да го пробие за 2:1. Матадора обаче моментално направи рибрейк и съответно за целия турнир само Григор Димитров успя да затвърди пробив срещу испанеца, който допусна общо три пъти да бъде пробит в целия турнир, но и Карен Хачанов не го затвърди. Негативното за Нишикори бе, че грешките му бързо биваха наказвани от Краля на клея, а и той твърде рядко намираше очертанията на корта с опитите си за печеливши удари - японецът направи само 13 уинъра срещу цели 20 на Надал, а непредизвиканите грешки бяха почти равни - 19 за Нишикори и 21 за испанеца. Матадора бе брилянтен от бекхенд, а и форхендът му бе познатото сериозно оръжие, като той рядко губеше разиграванията от основната линия и по прекрасен начин миксираше играта си с успешни излизания на мрежата и печеливши волета. В крайна сметка логиката възтържествува и след 93 минути игра Монте Карло се поклони за 11-и път на величието на Матадора. Сподели:", "date": "2018.04.22", "title": "БЕЗАПЕЛАЦИОННО! Кралят е само един! Рафа Надал с рекордна титла"}
{"url": "http://pik.bg/%D0%BA%D1%80%D0%B0%D0%B9-%D0%BD%D0%B0-%D0%B1%D1%8F%D0%B3%D1%81%D1%82%D0%B2%D0%B0%D1%82%D0%B0-%D1%81%D1%82%D1%80%D0%BE%D0%B8%D0%BC-%D0%BD%D0%BE%D0%B2-%D0%BC%D0%BE%D0%B4%D0%B5%D1%80%D0%B5%D0%BD-%D0%B7%D0%B0%D1%82%D0%B2%D0%BE%D1%80-%D0%BA%D1%80%D0%B0%D0%B9-%D1%81%D0%BE%D1%84%D0%B8%D1%8F-news744596.html", "text": "Българската държава ще строи нов затвор край София. След бягството на двамата опасни рецидивисти Владимир Пелов и Радослав Колев правосъдното министерство обяви, че проектът ще струва 35 млн. лв. Надзирателите в Софийския затвор си мечтаят някой ден да работят в затвор като Сан Куентин, заснет в един от най-известните хитове на рок групата Металика. Или пък в затвор като „Черният делфин” в Русия, където излежават присъдите си терористи и серийни убийци, предава Би Ти Ви. За да бъде сигурен, затворът трябва да има заглушителна система за дронове, мобилни телефони и интернет. Освен постовите надзиратели трябва да има и бойно звено, което да е на разположение и да е в готовност да изпълнява служебните си задължения във всеки един момент. Бившият директор на затвора Димитър Христозов препоръчва и подборът на надзиратели да се промени. Първите планове за строеж на затвор край София са от 1957 г. През 1992 г. на оглед за строеж идвал френски екип, а после и българи предложили проект за затвор. За новия затвор тепърва ще се правят проекти. Засега е ясно, че той ще се строи край Кремиковци и че трябва да е готов до 2024 г. Сподели:", "date": "2018.04.22", "title": "Край на бягствата! Строим нов модерен затвор край София"}
{"url": "http://pik.bg/%D0%B4%D0%B6%D0%B5%D0%B9%D0%BC%D1%81-%D0%B1%D0%BE%D0%BD%D0%B4-%D1%81%D1%82%D0%B0%D0%B2%D0%B0-%D1%82%D0%B0%D1%82%D0%BA%D0%BE-%D0%BD%D0%B0-50-news744547.html", "text": "Тази година Джеймс Бонд ще стане татко за втори път в живота си. Съпругата на Даниел Крейг Рейчъл Уайз сподели сама щастливата новина. След седем години брак 48-годишната звезда и 50-годишният екшън герой очакват първия си общ наследник. „Скоро ще ми проличи. С Даниел сме много щастливи. Ще си имаме малко човече. Нямаме търпение да се срещнем с него или нея“, сподели Рейчъл пред Ню Йорк Таймс, цитиран от Тялото.бг. И двете знаменитости имат деца от предишни връзки. Уайз е майка на 11-годишния Хенри от режисьора Дарън Аронофски, докато Крейг е баща на 25-годишната Ела, чиято майка е актрисата Фиона Лаудън. Популярната двойка рядко се появява заедно на публични събития, а самата Рейчъл неотдавна призна, че и двамата предпочитат да държат настрани от медиите личния си живот. „С Даниел си приличаме. И двамата не обичаме да говорим за личния си живот и не го правим. Аз съм много щастлива омъжена жена“, коментира пред таблоиди преди време Уайз. Сподели:", "date": "2018.04.22", "title": "Джеймс Бонд става татко на 50"}
{"url": "http://pik.bg/%D1%84%D1%83%D1%82%D0%B1%D0%BE%D0%BB%D0%B8%D1%81%D1%82-%D0%BD%D0%B0-%D0%BB%D0%B5%D0%B2%D1%81%D0%BA%D0%B8-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D0%B8-%D0%BD%D0%B0-%D0%B8%D0%BD%D0%B8%D0%B5%D1%81%D1%82%D0%B0-news744572.html", "text": "Португалският ляв бек на Левски Афонсо Фигейредо обяви причината все още да играе футбол. 25-годишният футболист, който е при „сините“ под наем от Рен, отдаде почит на Андрес Иниеста от Барселона, който се очаква да напусне каталунците след края на сезона. На профила си в „Туитър“ Фигейредо публикува снимка на Иниеста с Кралската купа, която вчера Барса спечели след успех с 5:0 над Севиля на финала. „Една от причините все още да играя футбол. Благодаря ти, магьоснико“, пише Афонсо Фигейредо в текста към снимката. Сподели:", "date": "2018.04.22", "title": "Футболист на Левски благодари на Иниеста"}
{"url": "http://pik.bg/%D0%B1%D0%BB%D0%B8%D0%B7%D0%BE-150-000-%D0%B8%D0%BD%D0%B2%D0%B0%D0%BB%D0%B8%D0%B4%D0%BD%D0%B8-%D0%BF%D0%B5%D0%BD%D1%81%D0%B8%D0%B8-%D1%81%D0%B0-%D1%84%D0%B0%D0%BB%D1%88%D0%B8%D0%B2%D0%B8-news744570.html", "text": "Между 100 000 и 150 000 от инвалидните пенсии са фалшиви. Това заяви вицепремиерът Валери Симеонов след среща с организациите на хора с увреждания. „В системата продължава да има фалшиви ТЕЛК-ове, от които се губят стотици милиони левове“, заяви той. По думите му реформа в издаването на медицинска експертиза е необходима, за да спре изтичането на средства от НОИ. От организациите на хората с увреждания обаче смятат, че спестените средства от преустановени инвалидни пенсии трябва да бъдат насочени към насърчителни мерки. Заради недоволството на хората с увреждания срещу готвената реформа на медицинската експертиза във вторник Министерството на здравеопазването оттегли концепцията си. Сподели:", "date": "2018.04.22", "title": "Близо! 150 000 инвалидни пенсии са фалшиви"}
{"url": "http://pik.bg/%D0%BA%D1%8A%D1%80%D0%B2%D0%B0%D0%B2-%D0%B5%D0%BA%D1%88%D1%8A%D0%BD-%D0%B2-%D0%B1%D1%83%D1%80%D0%B3%D0%B0%D1%81-%D0%BF%D1%80%D0%BE%D1%81%D1%82%D1%80%D0%B5%D0%BB%D1%8F%D0%BD%D0%BE%D1%82%D0%BE-%D0%BC%D0%BB%D0%B0%D0%B4%D0%BE-%D0%BC%D0%BE%D0%BC%D1%87%D0%B5-%D0%B2-%D0%BF%D0%BE%D0%B4%D0%B7%D0%B5%D0%BC%D0%BD%D0%B8%D1%8F-%D0%BF%D0%B0%D1%80%D0%BA%D0%B8%D0%BD%D0%B3-%D0%B5-%D0%B2-%D0%BA%D0%BE%D0%BC%D0%B0-%D0%BE%D0%B1%D0%BD%D0%BE%D0%B2%D0%B5%D0%BD%D0%B0-news744605.html", "text": "Младият мъж, който тази вечер падна прострелян в подземния гараж на бл. 161 в бургаския ж.к. „Славейков” е намерен целият в кръв на свободно паркомясто. Той е живеел с приятелката си на квартира в жилищната сграда, която е една от най-новите в района. Тези вечер те са имали гости, но всички са били в абсолютно адекватно състояние. Към 22:30 ч. той  казал, че слиза за малко до долу без да оповести причината  но се забавил твърде дълго. Малко след това негов приятел го намерил в безпомощно състояние. Жителите на околните блокове чуха неистови писъци на жена, наподобяващи дори зов за помощ от дете. Един от първите отзовали се на място завари младия мъж в кръв около главата, а край него един от неговите млади приятели. Пострадалият е бил облечен с дънки и кожено яке, на външен вид е добре сложен мъж, предава репортер на БургасИнфо. „Няма да умреш, няма да умреш”, зовеше младият мъж. Той търсеше спешно кърпи за спиране на кръвта, докато дойде линейката на място. Лекарският екип се отзова скоростно на мястото на инцидента и буквално в рамките на 5 минути вдигна и транспортира пострадалия младеж в болницата. На място дойде екип на Второ РУП, който разговаря с приятелите на пострадалия млад мъж. Приятелката му е в шок, докато младите мъже все още имат надежда, че той ще се възстанови. Те казаха, че не са го виждали с оръжие. Младите хора търиха постоянно информация за състаонието на своя приятел. По последни данни младежът е в кома, има огнестрелна рана в главата с  входно и изходно отверстие и е преведен в Реанимация. Сподели:", "date": "2018.04.22", "title": "КЪРВАВ ЕКШЪН В БУРГАС! Простреляното младо момче в подземния паркинг е в кома (ОБНОВЕНА)"}
{"url": "http://pik.bg/%D0%B2%D0%BD%D0%B8%D0%BC%D0%B0%D0%BD%D0%B8%D0%B5-%D1%83%D0%B4%D1%80%D1%8F-%D0%BD%D0%B8-%D0%BC%D0%BE%D1%89%D0%BD%D0%B0-%D0%B3%D0%B5%D0%BE%D0%BC%D0%B0%D0%B3%D0%BD%D0%B8%D1%82%D0%BD%D0%B0-%D0%B1%D1%83%D1%80%D1%8F-news744576.html", "text": "Геомагнитна буря ще удари Земята в близките часове. Явлението, което ще е с пик в петък, се дължи на факта, че в слънчевата корона (атмосферата на нашето светило) се е отворила гигантска дупка, през която се излива поток от слънчев вятър към Земята. Короналните дупки са области, в които температурата и плътността на слънчевата плазма е намаляла няколко десетки пъти. В резултат на това се образува отвор в магнитното поле на Слънцето, откъдето се излива поток йонизирани частици. Това оказва влияние върху хора, животни и прибори на нашата планета. Сподели:", "date": "2018.04.22", "title": "ВНИМАНИЕ! Удря ни мощна геомагнитна буря"}
{"url": "http://pik.bg/%D1%80%D0%BE%D0%B4%D0%BD%D0%B8%D1%8F%D1%82-%D1%82%D1%80%D0%B8%D0%B1%D0%B0%D0%B3%D1%80%D0%B5%D0%BD%D0%B8%D0%BA-%D1%81%D0%B5-%D1%80%D0%B0%D0%B7%D0%B2%D1%8F-%D1%80%D0%B5%D0%B4%D0%BE%D0%BC-%D0%B4%D0%BE-%D1%8F%D0%BF%D0%BE%D0%BD%D1%81%D0%BA%D0%B8%D1%8F-%D0%B2-%D1%81%D0%B0%D0%BF%D0%BE%D1%80%D0%BE-%D0%B2-%D0%B7%D0%BD%D0%B0%D0%BA-%D0%BD%D0%B0-%D1%83%D0%B2%D0%B0%D0%B6%D0%B5%D0%BD%D0%B8%D0%B5-%D0%BA%D1%8A%D0%BC-%D0%B3%D1%83%D0%B1%D0%B5%D1%80%D0%BD%D0%B0%D1%82%D0%BE%D1%80%D0%B0-news744590.html", "text": "Областният управител на Софийска област Илиан Тодоров се срещна с кмета на Сапоро Кацухиро Акимото и го запозна с възможностите за инвестиции в СПА и ски туризъм, както и с възможностите, които предлагат индустриалните зони в Софийска област. Специално внимание по време на разговора беше обърнато на развитието на високите технологии и възможностите, които предлага гр. Правец в сектора. Тодоров покани Акимото да посети България, като кметът на Сапоро получи и специална покана да присъства на националния събор на народното творчество „Копривщица пее“. Кметът на Сапоро прие поканата и заяви, че е впечатлен от разказа за нашите традиции и култура и иска да опознае страната ни. Той сподели, че досега е чувал за България само покрай българското кисело мляко. Акимото и Тодоров се съгласиха, че има много прилики между Сапоро и Софийска област като цяло, но най-вече в развитието на ски спорта и зимния туризъм. Областният управител и кметът на Сапоро обсъдиха и възможностите за приятелство и сътрудничество между двата региона в дългосрочен план. От своя страна губернаторът на Софийска област сподели, че е впечатлен от Сапоро и възможностите на града, но това от което най- много е впечатлен е приветливостта на гражданите на Сапоро. Тодоров заяви, че според него Сапоро има едно огромно богатство и това са жителите му. На срещата присъстваха заместник-кметът на Сапоро, началникът на кабинета на Акимото, посланикът ни в Япония Борислав Костов и кметът на гр. Елин Пелин Ивайло Симеонов. Ивайло Симеонов предложи побратимяване между Сапоро и Елин Пелин. В чест на Тодоров пред кметството на Сапоро българското знаме беше издигнато до знамето на Япония. Сподели:", "date": "2018.04.22", "title": "Родният трибагреник се развя редом до японския в Сапоро в знак на уважение към губернатора на Софийска област Илиан Тодоров (СНИМКИ)"}
{"url": "http://pik.bg/%D0%BF%D0%BE%D0%BA%D0%B0%D0%B7%D0%B2%D0%B0%D1%82-%D0%BF%D0%B5%D1%87%D0%B0%D1%82%D0%B0-%D0%BD%D0%B0-%D0%B1%D0%B0%D0%B3%D1%80%D1%8F%D0%BD%D0%B0-news744577.html", "text": "Печатът за книги на Елисавета Багряна е показан в изложба в Мраморното фоайе на Столичната библиотека. Поводът е 125-годишнината от рождението на голямата българска поетеса. В изложбата „Аз, Багряна“ са включени таблото „София и Багряна\", книги и снимки на поетесата от фонда на Столичната библиотека и лични вещи и снимки, предоставени от близките ѝ. Сподели:", "date": "2018.04.22", "title": "Показват печата на Багряна"}
{"url": "http://pik.bg/%D0%BF%D0%B8%D0%BF%D0%B0-%D0%BC%D0%B8%D0%B4%D1%8A%D0%BB%D1%82%D1%8A%D0%BD-%D0%B5-%D0%B1%D1%80%D0%B5%D0%BC%D0%B5%D0%BD%D0%BD%D0%B0-news744558.html", "text": "Пипа Мидълтън, по-малката сестра на херцогинята на Кембридж и балдъза на принц Уилям, е бременна с първата си рожба, съобщава в. \"Сън\", цитиран от агенция Ройтерс. 34-годишната Пипа Мидълтън се сдоби със световна популярност, когато бе избрана за кума на сватбата на сестра си Катрин с принц Уилям през 2011 година. Бебето на Мидълтън и на нейния съпруг - финансиста Джеймс Матюс, се очаква през октомври. Херцогинята на Кембридж Катрин се очаква да роди този месец своята трета рожба, припомня изданието. Сподели:", "date": "2018.04.22", "title": "Пипа Мидълтън е бременна"}
{"url": "http://pik.bg/%D0%BA%D0%BB%D0%B0%D1%83%D0%B4%D0%B8%D1%8F-%D0%BA%D0%B0%D1%80%D0%B4%D0%B8%D0%BD%D0%B0%D0%BB%D0%B5-%D0%BF%D1%80%D0%B0%D0%B7%D0%BD%D1%83%D0%B2%D0%B0-80-%D1%81-%D0%B2%D0%B4%D0%BE%D0%B2%D0%B8%D1%86%D0%B0%D1%82%D0%B0-%D0%BD%D0%B0-%D0%B1%D0%B8%D0%B2%D1%88%D0%B8%D1%8F-%D1%81%D0%B8-news744562.html", "text": "Клаудия Кардинале отпразнува своята 80-годишнина на работа. Родената в Тунис на 15 април 1938 г. актриса, която през 60-годишната си кариера е изиграла над 130 роли в киното, обича да казва: „Никога не съм криела годините си и никога не съм била, нито ще бъда звезда. Аз съм една нормална жена като всички останали“. Въпреки напредналата възраст Клаудия нямала намерение да се спира и да изменя на имиджа си на вечна бунтарка. От няколко месеца тя е на турне из цяла Италия с постановката „Странната двойка“, в която си партнира с Октавия Фуско - вдовицата на бившия ѝ съпруг Паскуале Скуатиери, който почина миналата година и който от години мечтаел да види двете жени на живота си на една сцена. Навръх рождения си ден Кардинале първо изиграла представлението пред неаполитанската публика, след което взела участие в празненствата в театър „Сан Карло“, които Неапол и неаполитанците ѝ подготвили. Животът на Кардинале е пряко свързан с Неапол и актрисата искрено се радвала, че отпразнувала юбилея си точно в града на Паскуале Скуатиери. Тя винаги го е наричала мъжа на живота си, с когото живеят заедно 26 г. и имат 38-годишна дъщеря. Сподели:", "date": "2018.04.22", "title": "Клаудия Кардинале празнува 80 с вдовицата на бившия си"}
{"url": "http://pik.bg/%D1%8F%D1%80%D0%B5%D0%BD-%D0%BE%D1%82-%E2%80%9E%D1%81%D0%B5%D0%B3%D0%B0-%D0%B8-%D0%B7%D0%B0%D0%B2%D0%B8%D0%BD%D0%B0%D0%B3%D0%B8%E2%80%9C-%D0%BA%D1%80%D0%B8%D0%B5-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%BF%D1%80%D0%BE%D0%B8%D0%B7%D1%85%D0%BE%D0%B4-news744559.html", "text": "Турската звезда Еге Кьокенли, която стана известна у нас с ролята на Ярен от „Сега и завинаги“, призна, че е наполовина българка, а корените ѝ в България се оказаха дълбоки. Kpacaвицaтa e poдeнa в Лoзeнгpaд пpeз 1993 г., тoчнo нa гpaницaтa мeждy Бългapия и Typция. Ceмeйcтвoтo ѝ e oт пpeceлници oт Бългapия, нo cĸopo cлeд paждaнeтo ѝ ce пpeмecтвaт в Иcтaнбyл, за да търсят по-добър живот. „Бяx дocтa пaлaвo дeтe. Oбичax дa ce движa. Poдитeлитe ми peшиxa, чe e нaй-дoбpe зa мeн дa тpeниpaм нeщo и мe зaпиcaxa нa ypoци пo тeaтъp. Πocлe и тeниc, мyзиĸa, плyвaнe…“, cпoмня cи тя. Koгaтo e нa 8 гoдини, ceмeйcтвoтo ѝ я вoди нa ĸacтинг зa cepиaл и я пoĸaнвaт зa глaвнaтa poля. Πpoeĸтът oбaчe e зaмpaзeн, нo Eгe пpoдължaвa дa пoлyчaвa пoĸaни зa yчacтия. Cлeд oщe eдин cepиaл тя e зaпиcaнa дa yчи в пpecтижния фpeнcĸи лицeй „Ceн Жoзeф“. „Poлятa ми нa Mapи в „Чyчyлигaтa“ дo гoлямa cтeпeн e oглeдaлo нa живoтa ми в пaнcиoнa“, paзĸaзвa тя. Ceмeйcтвoтo ѝ дъpжи дa имa дoбpa пpoфecия и тя гpaди ĸapиepa в oблacттa нa мeждyнapoднитe oтнoшeния. Уcпopeднo пpoдължaвa дa cнимa c Xюлия Aшвap, Чeтин Teĸиндop и мнoгo дpyги звeзди. Учи тeaтpaлнo изĸycтвo и aĸтьopcĸo мaйcтopcтвo, a ypoцитe пo диĸция в ĸoнcepвaтopиятa ca ĸлючoви зa ycпexa ѝ. Cлeд poлитe нa тийнeйджъpĸи Eгe peшaвa дa влeзe в дpyг oбpaз и тaĸa пoпaдa нa poлятa нa Яpeн oт „Ceгa и зaвинaги“. Учacтиeтo ѝ e eпизoдичнo в cepиaлa, нo въпpeĸи тoвa - дocтa ycпeшнo. Poлятa ѝ нa злaтa oтмъcтитeлĸa зa Ямyp ce пpeвpъщa в eдно oт нaй-дoбpитe ѝ пpeвъплъщeния. Cлeд „Ceгa и зaвинaги“ тя влизa в ĸoжaтa нa лeĸapĸa в cepиaлa „Cъpдeчeн pитъм“. И пoдoбнo нa гepoинятa cи, в живoтa cъщo ce oĸaзвa влюбeнa, и тo лyдo, в Лиop Axитyв. Двaмaтa ce ĸpият oт пpecaтa, дoĸoлĸoтo e възмoжнo, a пyбличнocттa e тaбy зa тяx. Екранната Ярен споделя, че не си спомня почти нищо от България, но се чувства някак свързана с нашите земи. Мечтата ѝ била да намери време да обиколи страната ни, като най-добри отзиви била чувала за Черноморието и Родопите. Турската звезда искала да открие и българските си роднини, но знаела, че това е прекалено трудна задача, за която ще ѝ е необходима помощ не само от нейното семейство, а и от институциите у нас. Смятала обаче да предприеме действия в най-скоро време, защото искала да запълни пъзела на родословното си дърво и да разбере повече за роднините си. Най-любопитно ѝ било от кого е наследила актьорския си талант, защото сред най-близките ѝ нямало творчески натури. Сподели:", "date": "2018.04.22", "title": "Ярен от „Сега и завинаги“ крие български произход"}
{"url": "http://pik.bg/%D0%B5%D1%80%D0%B4%D0%BE%D0%B3%D0%B0%D0%BD-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B4%D0%B8-%D0%B7%D0%B0%D0%BF%D0%BB%D0%B0%D1%85%D0%B0%D1%82%D0%B0-%D0%B8%D0%B4%D0%B2%D0%B0-%D0%BE%D1%82-%D1%81%D1%82%D1%80%D0%B0%D1%82%D0%B5%D0%B3%D0%B8%D1%87%D0%B5%D1%81%D0%BA%D0%B8%D1%82%D0%B5-%D0%BD%D0%B8-%D0%BF%D0%B0%D1%80%D1%82%D0%BD%D1%8C%D0%BE%D1%80%D0%B8-news744548.html", "text": "Президентът на Турция Реджеп Таийп Ердоган заяви, че САЩ и съюзниците им снабдяват терористите с безплатно оръжие, докато в същото време отказват да продават същите оръжия на Турция, пише електронното издание на турския ежедневник Yeni Safak, цитирано от \"Фокус\". В интервю пред турската телевизия NTV той заяви: “Откъде идва заплахата? Идва предимно от стратегическите ни партньори. Ние не можем да купим оръжия от САЩ с нашите пари, но, за съжаление, САЩ и коалиционните сили дават тези оръжия, заедно с амуниции, на терористичните организации безплатно“. „Йени Шафак“ обяснява, че подкрепата на САЩ за терористичната групировка отдавна дразни Анкара и по-конкретно това, че Вашингтон гледа на ПКК (Работническата партия на Кюрдистан) и издънката й в Сирия – „Демократически съюз“ (ДС) и военното й крило „Отряди за народна самоотбрана“ (ОНС), като на „надежден партньор“ в борбата срещу „Ислямска държава“ и продължава да я снабдява с оръжия и оборудване въпреки яростните протести на Турция. Що се отнася до предстоящите предсрочни избори, Ердоган заяви, че управляващата „Партия на справедливостта и развитието“ ще продължи да управлява ако народът желае това и ще отстъпи ако той каже „достатъчно“. В петък, припомня турското издание, турският парламент прие закон, с който назначи провеждането на предсрочни президентски избори на 24 юни т.г. Преди това тези избори бяха назначени за ноември 2019 година (С тях ще завърши прехода на властовата система в Турция от парламентарна към президентска – бел. ред.) Сподели:", "date": "2018.04.22", "title": "Ердоган предупреди: Заплахата идва от стратегическите ни партньори"}
{"url": "http://pik.bg/%D0%BA%D0%B0%D0%BA-%D0%B4%D0%B0-%D0%BD%D0%B0%D0%BF%D1%80%D0%B0%D0%B2%D0%B8%D0%BC-%D0%BF%D1%80%D0%BE%D0%BB%D0%B5%D1%82%D0%BD%D0%BE-%D0%BF%D1%80%D0%B5%D0%B7%D0%B0%D1%80%D0%B5%D0%B6%D0%B4%D0%B0%D0%BD%D0%B5-%D0%BD%D0%B0-%D1%82%D1%8F%D0%BB%D0%BE%D1%82%D0%BE-%D0%B8-%D1%83%D0%BC%D0%B0-news744546.html", "text": "Мислим, че с настъпването на пролетта и хубавото време ще се почувстваме по-жизнерадостни и бодри. Дните са все по-дълги, слънцето грее, лятото е толкова близо... Но не – всъщност едва се събуждаме сутрин и през целия ден се чувстваме недоспали и изтощени. Липсва ни концентрация на работа, служебните задачи ни се струват все по-непосилни, а доброто настроение изглежда като някакъв мираж. Какво не е наред? Колкото и странно да изглежда, пролетта е тежък период за организма. Това е времето, когато е възможно да има дефицит на витамини. Резките промени на времето изискват бърза адаптация, но изтощават тялото. Ситуацията се влошава от драстичните промени в климата през последните години - дори и в рамките на един ден са възможни значителни колебания в температурата и атмосферното налягане. Краят на март по принцип е период на остри респираторни инфекции - едно боледуване в края на зимата, когато организмът е вече изтощен, води до още по-дълго време за възстановяване и април сякаш не стига, пише Пулс.бг. При наличие на сериозни оплаквания и в случай, че състоянието се задълбочава или продължава в течение на седмици е нужно да се потърси консултация със специалист. Какво може да се направи междувременно, за да преборите пролетната умора, да се заредите с повече енергия и да си върнете усмивката през един от най-красивите годишни сезони? На първо място, пролетта е времето, когато е добре да се съобразяваме с природните биоритми и да спазваме здравословен режим в ежедневието: да си лягаме и ставаме навреме, да се храним редовно (не набързо и на крак), да си осигурим време за пълна почивка. Нужно е да отделим повече време за физическа активност, спорт и разходки на открито. И, разбира се, да се преборим с дефицита на витамини. Но какво още трябва да знаем, за да си направим успешно едно пролетно презареждане? Внимание – витамини с шепи или...? Важно е да се знае, че приемането на несъвместими витамини може да обезсмисли опитите за профилактика и коригиране на дефицити в организма. Освен това много случаи дали ще се усвоят витамините, които приемаме, зависи от състоянието на храносмилателната ни система. Например, при проблеми с панкреаса е затруднено усвояването на мастноразтворимите витамини А, D и Е. Ако има намалена секреция на стомашен сок, витамините от групата В също не могат да се усвоят, включително витамин В12, чиято липса може да доведе до редица сериозни заболявания. Затова е добре периодично да се проверява състоянието на храносмилателния тракт, дори и при оплаквания като умора, безсъние и чести главоболия. Потърсете лекарска препоръка кои са подходящите витамини за вас. И не забравяйте, че природата, както винаги, е най-добрият лечител. Добре балансираното хранене през пролетта е най-добрата ви гаранция, че дефицитътна витамини бързо ще бъде преодолян. И заедно с това бързо ще си върнете енергията и радостта от живота! Здраве от... чинията Нашето ежедневно меню през пролетта трябва да бъде разнообразно: пресни сокове, зеленчуци, плодове, зърнени храни и продукти от животински произход. Многообразието е важно именно защото не съществува универсален продукт, който да съдържа всички необходими за организма витамини и минерали! На първо място са живите храни – плодовете и зеленчуците. Няма „хапче“, което може напълно да замести живата храна. Взаимодействието между съдържащите се в тях вещества (витамини, минерали, микроелементи, баластни вещества и цяла поредица от т. нар. „вторични растителни вещества”) поддържа здравето ни и ни предпазва от различни увреждания. Вегетарианците са значително облагодетелствани благодарение на начина си на хранене. Нещо повече - установено е, че хора, които консумират много плодове и зеленчуци, боледуват значително по-рядко от злокачествени заболявания. Освен да внимаваме какво слагаме в чинията си, нека не забравяме да пием вода. Дехидратацията е причина да усещаме умора, както и да изпитваме пристъпи на глад. Дневно отделяме 1,5 – 2 литра вода и тази загуба на течности трябва да се възстанови. По принцип важи правилото: човек се нуждае от около 30 мл вода на килограм тегло. Т.е. ако човек тежи 60 кг, трябва да пие минимум 1,8 – 2 литра вода дневно. Ако на всеки час изпиваме по 1 чаша вода, създаваме най-добрите условия за организма да „натовари” върху водата разтворените шлаки и токсини и да ги изхвърли заедно с нея. Ето и някои храни, които ще доведат до бърз прилив на енергия в ежедневието: Бадеми – богати на магнезий и витамин В, които помагат на храната да се превърне в енергия за тялото. Сьомга – богата на Омега 3, за да подпомогнете работата на мозъка. Банани – освен че са идеалната лесна закуска „подръка”, те са богати на фибри, витамин B6 и калий, които подпомагат да се поддържат нивата на енергия. Хумус - средиземноморски дип от няколко прости съставки – нахут, тахан, зехтин и лимонов сок, богати на хранителни вещества за енергия. Фибрите и протеините, с които ни зарежда стабилизират кръвната захар, премахват глада и повишават енергията. И не последно място – за да имаме енергия и сила, се нуждаем от фосфор. Фосфорът е нужен за производството на енергия и нейното оползотворяване в клетките, както и за пълноценното усвояване на храната. Участва в почти всички биохимични процеси, регулира функцията на бъбреците, сърцето и алкално-киселинния баланс. Среща се в почти всички храни, така че при пълноценно хранене, острите дефицити при здрави хора се срещат сравнително рядко. За да сме сигурни обаче, че организмът успява да го усвои на ниво клетка, можем да подпомогнем това с прием на минерални соли. Шуслеровите соли, които съдържат фосфор в състава си, са №2, №3, №5 и №7. Общото между тях е, че зареждат организма с много енергия. Могат да се приемат поотделно или в комбинация, като дават сили, помагат за преодоляване на усещането за изтощения и бърза умора, подпомагат нервната система и носят добро настроение. Сподели:", "date": "2018.04.22", "title": "Как да направим пролетно презареждане на тялото и ума"}
{"url": "http://pik.bg/%D1%83%D0%BD%D0%B8%D0%BA%D0%B0%D0%BB%D0%BD%D0%BE-%D0%B3%D0%BE%D0%BB%D1%8F%D0%BC%D0%BE-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE-%D1%85%D0%BE%D1%80%D0%BE-%D1%81%D0%B5-%D0%B8%D0%B7%D0%B2%D0%B8-%D0%B2-%D1%81%D1%8A%D1%80%D1%86%D0%B5%D1%82%D0%BE-%D0%BD%D0%B0-%D0%B5%D0%B2%D1%80%D0%BE%D0%BF%D0%B0-%D1%81%D0%BD%D0%B8%D0%BC%D0%BA%D0%B8-news744578.html", "text": "Българският фолклор превзе сърцето на Европа. Стотици се включиха в станалото традиционно Голямо българско хоро на централния площад в Брюксел. То продължи повече от пет часа. Над 100 изпълнители от различни краища на България участваха в концерт. „За мен е гордост да представим българските традиции, култура и фолклор – нещо, с което можем и трябва да се гордеем“, заяви министър Лиляна Павлова пред всички, събрали се в сърцето на Брюксел. За втора поредна година събитието се организира от българския евродепутат Ева Майдел, а традицията бе поставена преди шест години от тогавашния еврокомисар на България Кристалина Георгиева. „Вече 11 години като членове на ЕС допринасяме за културното многообразие на Европа. Ние сме достойни европейци, имаме какво да покажем, има с какво да се гордеем. На този фон виждаме и усещаме участието на Балканите с нас като една пълноправна и пълноценна част на Европа“, каза още министър Павлова. Голямото българско хоро тази година е и част от програмата на фестивала „Балкан Трафик“, който се провежда в Брюксел в момента и е най-значимият форум за балканска музика в Западна Европа. Специална задача на форума е също да популяризира Пловдив като бъдеща европейска столица на културата през 2019 г. Малко по-късно се очаква статуята на Манекен Пис символно да бъде облечена в българска носия. Сподели:", "date": "2018.04.22", "title": "УНИКАЛНО! Голямо българско хоро се изви в сърцето на Европа (СНИМКИ)"}
{"url": "http://pik.bg/%D1%82%D0%BE%D0%B2%D0%B0-%D0%BD%D0%B5-%D1%81%D0%B5-%D0%B2%D0%B8%D0%B6%D0%B4%D0%B0-%D0%B2%D1%81%D0%B5%D0%BA%D0%B8-%D0%B4%D0%B5%D0%BD-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D0%BF%D0%BE%D0%B1%D0%B5%D0%B4%D0%B8-%D0%B3%D1%80%D0%B8%D0%B3%D0%BE%D1%80-%D0%BD%D0%B0%D0%B4%D0%B0%D0%BB-%D0%B8%D0%B7%D0%B2%D0%B0%D0%B4%D0%B8-%D1%82%D0%B5%D0%BB%D0%B5%D1%84%D0%BE%D0%BD%D0%B0-%D1%81%D0%B8-%D0%B8-%D0%B2%D0%B8%D0%B4%D0%B5%D0%BE-news744549.html", "text": "Веднага, след като спечели своя полуфинал в Монте Карло и стисна ръката на Григор Димитров, световният №1 Рафаел Надал извади своя телефон от сака и видимо пращаше някакво съобщение. Но защо и какво бе съобщението? Може би в това се крие и една от тайните на феноменалните успехи на \"Краля на клея\". \"Писах на Карлос (Моя, треньорът му б.р.) да му кажа, че трябва бързо да резервираме корт. Това е всичко\", призна Надал. И така, въпреки че в последните 34 сета на клей не бе давал повече от 4 гейма на съперника, веднага след успеха над българина Матадора отново бе на корта. \"Правил съм го много пъти през кариерата ми\", сподели Надал относно тренировката веднага след мача. \"Бях малко по-нервен в началото на мача, просто исках да отиграя няколко форхенд уинъра, от които ще се нуждая във финала.\" ВИЖТЕ ВИДЕО Сподели:", "date": "2018.04.22", "title": "Това не се вижда всеки ден! След като победи Григор, Надал извади телефона си и... (ВИДЕО)"}
{"url": "http://pik.bg/%D1%83%D0%BD%D0%B8%D0%BA%D0%B0%D0%BB%D0%BD%D0%BE-%D0%BD%D0%B0%D1%81%D0%B0-%D1%80%D0%B0%D0%B7%D0%BF%D1%80%D0%BE%D1%81%D1%82%D1%80%D0%B0%D0%BD%D0%B8-%D0%BD%D0%BE%D0%B2%D0%B8-%D0%BA%D0%B0%D0%B4%D1%80%D0%B8-%D0%BD%D0%B0-%D0%BC%D1%8A%D0%B3%D0%BB%D1%8F%D0%B2%D0%B8%D0%BD%D0%B0%D1%82%D0%B0-%D0%BD%D0%B5%D0%B1%D1%83%D0%BB%D0%B0-%D0%B2%D0%B8%D0%B4%D0%B5%D0%BE-news744550.html", "text": "НАСА разпространи нови снимки на мъглявината Небула, заснети от космическия телескоп „Хъбъл” в чест на 28-ия му рожден ден, който беше на 20 април. Снимките на мъглявината, която е на само 4000 светлинни години, ни показват интересни детайли. „Хъбъл” е заснел Небула както във видимия спектър, така и в инфрачервения, което позволява на учените да надникнат отвъд прахта и да видят самото сформиране на звезди. Този нов поглед наистина ни помогна да видим още веднъж на какво е способен „Хъбъл”, пише БГНЕС. „Небула е огромна. В небето е около пет пъти по-голямо от пълната Луна, но е твърде неясно, за да се види с просто око”, казва астрономът от НАСА Майкъл Тейлър. „Прилича на петно, ако се гледа с бинокъл или малък телескоп. Но когато се гледа през „Хъбъл” е изключително красиво, прилича на преплитащо се торнадо”, допълва той. Телескопът „Хъбъл” за първи път е изстрелян през 1990 г. и оттогава обикаля Земята, като улавя както видимата, така инфрачервената светлина, за да изучи нощното небето. Може да ви се струва, че 28 години са твърде много за един научен проект, но телескопът всеки ден доказва себе си. Наскоро той засне най-далечната самотна звезда. „Хъбъл” прави снимки, използвайки единични дължини на вълните, които се излъчват от различен вид атоми. Учените след това изучават и картографират тези изображения, след което подреждат изображенията по цвят, така че да се получат изображенията, които ние виждаме. Сподели:", "date": "2018.04.22", "title": "УНИКАЛНО! НАСА разпространи нови кадри на мъглявината Небула (ВИДЕО)"}
{"url": "http://pik.bg/%D1%80%D0%B8%D1%81%D0%BA%D1%8A%D1%82-%D1%84%D0%B5%D0%B9%D1%81%D0%B1%D1%83%D0%BA-23-%D0%BE%D1%82-%D0%BF%D0%BE%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B5-%D1%81%D0%B0-%D0%B7%D0%B0%D1%89%D0%B8%D1%82%D0%B5%D0%BD%D0%B8-%D0%BA%D0%B0%D0%BA-%D0%BD%D0%B8-%D0%BB%D0%BE%D0%B2%D0%B8-%D1%81%D0%BE%D1%86%D0%B8%D0%B0%D0%BB%D0%BD%D0%B0%D1%82%D0%B0-%D0%BC%D1%80%D0%B5%D0%B6%D0%B0-news742785.html", "text": "Фейсбук на кръстосан разпит пред американския Сенат. Социална мрежа или мрежа за контрол на масите се оказа платформата? За това шефът на Фейсбук Марк Зукърбърг вече разпитван от сенаторите повече от осем часа. Всичко се разви като сценарий на филм. Петият най-богат човек в света и основател на най-голямата социална платформа в историята на човечеството бе подложен на кръстосан огън от политиците. Причината - скандалът с теч на информация на потребители, която впоследствие е била използвана с пропагандни цели около последните президентски избори в САЩ. „Допуснахме грешка. Аз сбърках и съжалявам. Създадох Фейсбук, аз го управлявам и аз нося отговорност за това, което се случи”, заяви Зукърбърг пред Сената. Оказа се, че над 80 милиона потребители на социалната мрежа са засегнати от изтичането на лични данни. Компанията майка призна, че, съобщава Нова телевизия. „Не преценихме колко е голяма отговорността ни и това беше огромна грешка. Това беше моя грешка. И съжалявам”, категоричен бе Зукърбърг. 35 000 българи са били засегнати от скандала. Вече можем да проверим дали и ние сме сред тях. Това отнема няколко секунди. Оказва се, че няколко лайка във Фейсбук са напълно достатъчни добре подготвеното око твърде точно да предскаже за кого бихте гласували, от какъв пол сте и с каква сексуална ориентация или колко сте интелигентен, както и коя тактика за влияние върху психиката би ви подействала най-добре. Макар Фейсбук да не продава данните за потребителите си на трети страни, компанията със сигурност печели добре от тях - около 40 млрд. долара през миналата година. Това й отрежда второ място след Гугъл на пазара на дигитална реклама. За пръв път Марк Зукърбърг заговори формално за платена версия на Фейсбук, която да не включва реклами. За момента обаче това не изглежда сериозно обмисляна идея. По време на кръстосания разпит стана ясно още, че Фейсбук може да следи хора дори извън социалната мрежа. Например, при четене на статия има опция \"харесай\" (Like) и \"сподели\" (Share) във Фейсбук. Компанията на Зукърбърг може да следи дали потребителите натискат тези бутони, което означава още повече информация за рекламодателите. Заговори се и за \"профилите в сянка\". Доказателство за тях е как дори човек, който за първи път влиза във Facebook, веднага получава покани за приятели, които имат телефонния му номер и от други източници. В крайна сметка Зукърбърг обеща разследване и по-строги мерки за сигурност. Сподели:", "date": "2018.04.22", "title": "РИСКЪТ ФЕЙСБУК! 2/3 от потребителите не са защитени! Как ни \"лови\" социалната мрежа "}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B5%D1%82%D0%BE-%D0%B3%D0%BE-%D0%B9%D0%BE%D1%80%D0%B4%D0%B0%D0%BD-%D0%B8%D1%81%D0%B0%D0%B5%D0%B2-%D0%BA%D0%BE%D0%B9%D1%82%D0%BE-%D0%B7%D0%B0-%D0%BC%D0%B0%D0%BB%D0%BA%D0%BE-%D0%BD%D0%B5-%D1%83%D0%B1%D0%B8-%D0%BF%D0%BE%D0%BB%D0%B8%D1%86%D0%B0%D0%B9%D0%BA%D0%B0-%D1%81-%D0%B1%D0%BE%D0%BC%D0%B1%D0%B8%D1%87%D0%BA%D0%B0-%D1%81%D0%BD%D0%B8%D0%BC%D0%BA%D0%B8-news744586.html", "text": "Полицията задържа предполагаемия футболен хулиган, който рани с бомбичка двама полицаи по време на дербито ЦСКА – „Левски” в сряда. От тогава МВР издирва извършителя. Задържаният е Йордан Исаев, на 25 години. Той се е предал доброволно и е задържан за 72 часа. Заради извършеното престъпление го грозят до 15 години затвор, предава Би Ти Ви. 25-годишният Йордан Исаев не е бил познат на полицията. Няма криминални регистрации , нито пък е бил осъждан. Той е част от твърдото ядро на агитката на „Левски”. Късно снощи е отишъл в СДВР заедно с адвокат. След като самоличността му е била изяснена от полицията, заподозреният се е укривал, но разговор по телефона с разследващите го е накарал да се предаде. Исаев не е сред първоначално задържаните 40 души след края на мача в сряда. В процеса на разследването става ясно, че 25-годишният фен е разказал на свои близки за стореното още преди да бъде арестуван. „Направи пълни самопризнания, първите му думи към нас бяха, че съжалява за стореното”, заяви директорът на СДВР Ивайло Иванов. Задържаният разказал, че бомбичката и маската му били дадени от непознат. Ако престъплението му бъде доказано в съда, Исаев очаква тежка присъда. „На лицето е повдигнато обвинение за това, че е причинена тежка телесна повреда на повече от един служител на МВР по хулигански подбуди. Предвиденото наказание е от 5 до 15 години лишаване от свобода”, обясни градският прокурор на София Емилия Русинова. Исаев е задържан за 72 часа, след което прокуратурата ще настоява за най-тежката мярка „задържане под стража”. От думите на разследващите стана ясно, че видеонаблюдението на стадиона не е помогнало особено при разкриването на извършителя. Законът пък спъвал адекватната охрана на дербитата. „Има редица законодателни и нормативни пречки, които ни пречат за ефективността в работата”, коментира зам.-директорът на СДВР Антон Златанов. В сряда предстои поредното дерби между червени и сини. Все още съществува риск за зрението на едното око на ранената полицайка Гергана Зашева, съобщиха от СДВР. Сподели:", "date": "2018.04.22", "title": "ЕКСКЛУЗИВНО! Ето го Йордан Исаев, който за малко не уби полицайка с бомбичка (СНИМКИ)"}
{"url": "http://pik.bg/%D0%BD%D0%B0%D0%BC%D0%B5%D1%80%D0%B8%D0%BB%D0%B8-%D1%87%D0%B5%D1%80%D0%B5%D0%BF%D0%B0-%D0%BD%D0%B0-%D0%B1%D0%B5%D0%BD%D0%BA%D0%BE%D0%B2%D1%81%D0%BA%D0%B8-%D0%B2-%D1%81%D0%B5%D0%BB%D1%81%D0%BA%D0%B0-%D1%87%D0%B5%D1%80%D0%BA%D0%B2%D0%B0-news744556.html", "text": "Главата на войводата Георги Бенковски пада край Кървавото кладенче в местността Костина, която е на 3 км южно от Рибарица в Тетевенския Балкан. Зловещата дата е 15 май 1876 г. Причакан в засада в мъглата и мрака на вечерта, той е прострелян от 16 дебнещи турски заптиета, опитвайки се да прекоси мост на река Костина. Последните думи на Бенковски, отправени към неговите сподвижници, които изразяват съмнение относно сигурността на моста, са: \"Ти трябва да знаеш, че не се намираме на пловдивския мост върху Марица, но в Тетевенския Балкан, на река Костина\". Турците умиват главата му в кладенчето и я дават на предателя на войводата - дядо Въльо, да си я носи. Десет години по-късно Въльо сам изработва дървен кръст, с който обозначава лобното място на Бенковски. На буково дърво до това място Захарий Стоянов издълбава кръст с инициалите \"Г.Б.”. Този бук е отсечен през 1950 г. при преустройването на паметника на Бенковски. Oзверелите башибозуци, черкези, татари и арнаути след разгрома на четите и дружините на въстаниците са режели главите на техните предводители. Забивали са ги на кол и ги разнасяли, за да всяват страх сред раята. Това се е случило със Стоил и Таньо войвода, с поп Харитон. И по тази причина не се знае къде са техните гробове и тленни останки. Интересното е, че след толкова години има вероятност да са запазени останки на основния водач на Априлското въстание, чиято отрязана глава също е разнасяна на показ. Според новопоявили се данни черепът на Бенковски е намерен в село Голяма Желязна, далече от лобното му място. Както е известно, Георги Бенковски, чието истинско име е Гаврил Груев Хлътев, е основна фигура в организацията и ръководител на Априлското въстание от 1876 г. в Четвърти революционен окръг. Сам той казва малко преди погрома на въстанието и своята смърт: „Моята цел е постигната вече! В сърцето на тирана аз отворих такава люта рана, която никога няма да заздравее!”. Хлътев е роден в Копривщица на 21 септември 1843 г. Има две сестри – Куна и Василя. Има тежко детство. Баща му Грую Хлътев, дребен и почтен търговец, умира през 1848 г. и това принуждава Гаврил да учи само до трети клас в основното копривщенско училище, а след това майка му го дава да учи занаят – терзийство. По-късно, неудовлетворен от тази перспектива, става абаджийски чирак, после се отделя от майстора си и сам се залавя с търговия. Обикаля големите пазари в Цариград и на юг из Анадола. Има голям успех, печели и харчи много, но преживява внезапни обрати, които променят мисленето му и отношението му към живота и пътя, който трябва да следва един човек. Според неговите собствени думи пред Захарий Стоянов човек трябва да умее да лъже, за да бъде успешен търговец. В продължение на десет години живее на различни места в Ориента – Смирна, Цариград, Анадола, Александрия, работейки всевъзможни неща. Една година е бил гавазин на персийския консул и носел такава хубава униформа, че хората го взимали за самия консул. Говорел седем езика – български, турски, гръцки, италиански, полски, румънски и персийски. Част е от местната \"златна младеж\" и другарува със синовете на местните турски бейове и богаташи - нещо, което по-късно неговите съвременници, общо взето, премълчават. Търгува с афион - опиумен мак, и има платена любовница арменка. Единствената му запазена снимка e от Цариград. Тя е направена през 1862-ра, когато е на 19 години. Това вече е истински мъж, с огнен поглед, с извити като гайтани вежди и плътна, чувствена уста. Облечен е по последната мода. Носел гиздава копривщенска риза \"смахрама\" и два елека \"от джанфес и кадифе с огнена бродерия от синци и цветни орнаменти\". Към всичко това прибавял още и кон с голяма златна монета - пендар, сред мощна гръд. А на пендара личал юнашки надпис: \"Машалла (слава) на ездача!\". Приемайки името Георги Бенковски, той активно се включва в предприетите от българската революционна емиграция действия по организирането на неуспялото Старозагорско въстание (1875 г.) с подпалване на Цариград и саможертвеното Априлско въстание, което единствено в ръководения от него Четвърти революционен окръг избухва истински. А жестокото му потушаване довежда до обявяване на Руско-турската освободителна война. В Букурещ Бенковски се запознава със Стоян Заимов и се запалва по революционното дело. През лятото на 1875 г. той е включен в групата революционери подпалвачи на Цариград. Целта на акта е да се предизвика смут в Османската империя. Групата пристига в имперската столица, но получава указания от Христо Ботев да прекъсне изпълнението на мисията, тъй като с нея би се компрометирало българското освободително движение. Бенковски се връща в Букурещ, където взема дейно участие в сформирането и работата на Гюргевския комитет, заседавал в периода 11 ноември – 25 декември 1875 г. и взел решение за въстание в България през пролетта на 1876 г. Сподели:", "date": "2018.04.22", "title": "Намерили черепа на Бенковски в селска черква"}
{"url": "http://pik.bg/%D1%81%D0%BD%D0%B8%D0%BC%D0%BA%D0%B8-%D0%B8-%D0%BF%D0%BE%D1%80%D1%82%D1%80%D0%B5%D1%82%D0%B8-%D0%B2%D0%BA%D0%B0%D1%80%D0%B2%D0%B0%D1%82-%D0%B7%D0%BB%D0%B8-%D0%B4%D1%83%D1%85%D0%BE%D0%B2%D0%B5-%D0%B2-%D0%B4%D0%BE%D0%BC%D0%B0-news744561.html", "text": "Cпeциaлиcтитe пo биoeнepгeтиĸa ĸaзвaт, чe нa вcяĸa cнимĸa ce cъxpaнявa чacтицa eнepгия - ĸaĸтo пoлoжитeлнa, тaĸa и oтpицaтeлнa. Hяĸoи cнимĸи мoгaт дa зaпaзят в ceбe cи нeщacтнa eнepгия, ĸoятo дa ce пpeдaвa нa coбcтвeниĸa нa cнимĸaтa. Kpaтĸитe мигoвe, ĸoитo зaпeчaтвaмe нa cнимĸaтa, ca oтpaжeниe нa нaшитe миcли, чyвcтвa и eмoции. Te взимaт чacтицa oт нaшaтa дyшa и я зaпaзвaт зa мнoгo гoдини. Πopaди тaзи пpичинa e мнoгo oпacнo в дoмa дa ce пaзят cнимĸи, ĸoитo ca зapeдeни c нeщacтиe. Oщe в дpeвнocттa xopaтa вяpвaли, чe cъщecтвyвa нepyшимa вpъзĸa мeждy чoвeĸa и нeгoвия пopтpeт. Cъщo тaĸa тe пpeдпoлaгaли, чe цялaтa жизнeнa eнepгия cлeд cмъpттa нa чoвeĸ ce пpexвъpля въpxy нapиcyвaнитe oбpaзи. Mнoгo вeщици и мaгьocници изпoлзвaли фaмилнитe пoтpeти, зa дa нaнacят вpeди. Днec ĸyлтът ĸъм cнимĸaтa e в cвoя пиĸ. Moдepнитe фoтoaпapaти и тeлeфoни c ĸaмepa ca зaдължитeлeн aтpибyт зa пoчти вceĸи. Чoвeĸ ce oпитвa дa зaпeчaтa вcяĸo paдocтнo cъбитиe, бeз дa пoдoзиpa, чe няĸoи cнимĸи мoгaт дa нocят бeдa. He дpъжтe в дoмa cи изoбpaжeния нa cyxи, мъpтви гopи. Избaвeтe ce и oт cнимĸи, нa ĸoитo ca зaпeчaтaни изceчeни дъpвeтa, yвexнaли цвeтя, изгopeли ĸлoни и т.н., т.e. вcичĸo, ĸoeтo e cвъpзaнo cъc cмъpттa нa pacтeниятa. Teзи cнимĸи мoгaт дa пpoвoĸиpaт вaшия paздop c пo-виcшa cилa, зaщoтo ca зapeдeни c oтpицaтeлнa eнepгия. Cнимĸи, изoбpaзявaщи изocтaвeни cгpaди, пocтpoйĸи и cъopъжeния, cъщo ca изпълнeни c paзpyшитeлeн eнepгиeн пoтoĸ. Cнимĸи нa cтapинни дoмoвe, ĸoитo имaт лoшa peпyтaция и зaгaдъчнo минaлo, cнимĸи нa paзpyшeни oт вoйнaтa cъopъжeния, paзвaлини и cмeтищa – вcичĸo тoвa нe бивa дa бъдe в дoмa ви. Ocвeн тoвa нeчиcтaтa и тъмнa cилa e cпocoбнa дa пpoниĸнe в живoтa ви чpeз eнepгиятa нa изoбpaзeни нa cнимĸa изocтaвeни ceлa, гpaдoвe, чpeз cнимĸи нa блaта. C oтpицaтeлнa eнepгия ca зapeдeни и cнимĸи oт ĸaтacтpoфи, пoгpeбeния и caмoлeтни aвapии. Kaĸтo и cнимĸи нa cчyпeни и пoвpeдeни пpeдмeти. Bcяĸa cнимĸa имa cвoeтo мяcтo в дoмa. Дopи тeзи, ĸoитo нeгaтивeн зapяд, нo имaт няĸaĸвa cтoйнocт зa вac, мoжe дa oбeзвpeдитe, избиpaйĸи пpaвилнoтo мяcтo. Cъxpaнявaйтe cнимĸитe в aлбyм, a мeждy cтpaницитe cлoжeтe xapтия, oтдeляйĸи вcяĸa eнepгия eднa oт дpyгa. Сподели:", "date": "2018.04.22", "title": "Снимки и портрети вкарват зли духове в дома"}
{"url": "http://pik.bg/%D0%B1%D0%BE%D0%B3%D0%BE%D1%80%D0%BE%D0%B4%D0%B8%D1%86%D0%B0-%D0%BE%D1%82-%D0%B1%D0%B0%D1%87%D0%BA%D0%BE%D0%B2%D1%81%D0%BA%D0%B8%D1%8F-%D0%BC%D0%B0%D0%BD%D0%B0%D1%81%D1%82%D0%B8%D1%80-%D1%86%D0%B5%D1%80%D0%B8-%D0%BE%D0%BD%D0%BA%D0%BE%D0%B1%D0%BE%D0%BB%D0%BD%D0%B8-news744584.html", "text": "Чудотворната икона на света Богородица в Бачковския манастир е помогнала на стотици вярващи в молбите им за изцеление или сдобиване с първа рожба. Една от историите, записана в манастирските хроники, е на Маруда от Асеновград. В началото на 80-те години на миналия век тя отишла в манастира да търси утеха, защото имала рак на носа. Видяла отец Михаил пред манастира и го помолила да отидат заедно до местността Клувията, където е била открита навремето чудотворната икона. Влезли в малката пещера и започнали да се молят, като по някое време Маруда усетила, че силата на изцерението идва от страната на отеца. След като слезли от Клувията, жената отишла веднага на лекар, който установил, че няма следа нито от тумора, нито от неговите разсейки. Според друга история, развила се буквално преди няма и месец, бизнесмен от Пловдив, който бил на среща с игумена на обителта архимандрит Самуил, проходил. Човекът имал много силни болки в единия си крак и изключително трудно се качвал по стълбища. Бил по прегледи и лекарите били категорични, че това трябва да се оправи с операция. След срещата при отец Самуил бизнесменът докоснал чудотворната икона на света Богородица, помолил се и тръгнал да си ходи. Веднага, още докато слизал по стълбите от втория етаж в манастира, възкликнал, че не усеща пронизващата болка. Отишъл и на лекар, който установил, че нуждата от операция чудодейно е отпаднала, разказа игуменът на обителта архимандрит Самуил. Той знае и друга история с щастлив край. Жена не можела много години да си има дете. Молила се на чудотворната икона и чудото станало. В знак на смиреност тя отишла в манастира, за да работи, и започнала да продава свещи на вярващите. На всеки Великден в Бачковската света обител по традиция има литийно шествие с чудотворната икона от манастира до местността Клувията, където е била намерена от две овчарчета. Това е единственото литийно шествие с чудотворна икона по време на великденските празници в страната. Хората плетат венци и с тях окичват дървения постамент, върху който слагат чудотворната икона и я носят на ръце над 5 км в едната посока. И тази година от манастира към Клувията вярващите изнесоха първото копие на чудотворната икона, което има същите сили като оригинала, казва архимандрит Самуил. Иконата е на територията на манастира най-вероятно от времето на неговото основаване и винаги е оставала център на вниманието на монаси, вярващи и посетители. Самото разположение е по волята на изобразената Божия майка и е свързано със скриването и намирането ѝ. Съществува също така предание, че чудотворната икона е копие на легендарната икона на Богородица, нарисувана от ев. Лука и прелетяла сама от Грузия до манастира. Изображението на Божията майка е от типа „умиление”, облечено в сребърни и златни обкови. Все още частичните проучвания върху живописта ѝ сочат като най-вероятна датировка ХІ в. или края му. Отстрани на образа на св. Богородица може да се разчете надписът „влахерниотиса”, което говори, че тя повтаря живописния тип или пък е копие на прочутата Влахернска Богородица – покровителка на Константинопол. Сподели:", "date": "2018.04.22", "title": "Богородица от Бачковския манастир цери онкоболни"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BB%D1%8E%D0%B1%D0%BE-%D0%BD%D0%B5%D0%B9%D0%BA%D0%BE%D0%B2-%D0%BF%D1%80%D0%BE%D0%B4%D0%B0%D0%B2%D0%B0-%D1%80%D0%BE%D0%B4%D0%BD%D0%B0%D1%82%D0%B0-%D1%81%D0%B8-%D0%BA%D1%8A%D1%89%D0%B0-news744485.html", "text": "Любо Нейков имал намерение да обяви за продан родната си къща в Червен бряг, където само преди няколко седмици издъхна неговата майка. Цеца си отиде навръх Благовещение и остави сам своя мъж Иван, с когото били свикнали да се гледат и да си помагат взаимно в последните по-тежки години. Звездата на „Столичани в повече“ изпитал нужда да се отърве от имота не защото му трябвали парите от продажбата, а защото му навявал лоши спомени. Освен това след серията трагедии в тяхното семейство се усъмнил, че имали направена и хвърлена магия именно някъде из бащиния му дом. В момента Любо се опитвал да убеди татко си, че това решение е по-разумно, но пенсионерът искал още малко да поживее в Червен бряг, поне докато духът на жена му напуснел този свят. После доброволно щял да дойде в София и да живее със сина си и снаха си Гинка, която му била по-мила от родна дъщеря. Все пак бащата на Нейков споделял на съседи, че му било неудобно и не искал да бъде в тежест на сина си, но пък и сам като кукувица едва ли щял да открие покой. Било му мъчно, че никога вече с жена му нямало да посрещат роднини в двора, да сеят зеленчуци и да гледат цветя, но кураж му давали двете му внучки. От своя страна Любо не спирал да мисли за татко си ежеминутно, защото и той имал здравословни проблеми. Бащата на Нейков от години се борел с тежка форма на диабет, високо кръвно и слабо сърце. Още преди десетилетие се случвало да му прилошава, но не бил съгласен да го водят по доктори и казвал, че не те решават докога един човек ще живее. Остарявайки обаче, всяка минута му станала ценна. Тогава склонил глава пред стотната молба на комика да го вземе за седмица-две в София и специалисти да го прегледат. Любо впрегнал всички свои връзки, за да осигури на татко си адекватно лечение, а приятелите му доктори успели да вдигнат стареца на крака. След като загубил съпругата си, оплакванията му се възобновили, но гледал да се прикрива и да не тревожи сина си излишно. Когато се пренесял в столицата, обаче щял да бъде под постоянно наблюдение. Сподели:", "date": "2018.04.22", "title": "САМО В ПИК И \"РЕТРО\"! Любо Нейков продава родната си къща"}
{"url": "http://pik.bg/%D1%82%D0%BE%D1%82%D0%B0%D0%BB%D0%B5%D0%BD-%D1%88%D0%BE%D0%BA-%D1%81%D1%83%D0%B7%D0%B0%D0%BD%D0%B8%D1%82%D0%B0-%D1%83%D0%B4%D0%B0%D1%80%D0%B8-%D0%B4%D1%8A%D0%BD%D0%BE%D1%82%D0%BE---%D0%BF%D0%B0%D1%84%D0%BA%D0%B0-%D1%82%D1%80%D0%B5%D0%B2%D0%B0-%D0%B8-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D1%84%D1%80%D0%B5%D0%BD%D1%81%D0%BA%D0%B8-%D0%BB%D0%B0%D1%81%D0%BA%D0%B8-%D0%B2-%D0%BD%D0%BE%D0%B2%D0%B8%D1%8F-%D1%81%D0%B8-%D0%BA%D0%BB%D0%B8%D0%BF-news744592.html", "text": "Тийн сензацията Сузанита сякаш няма граници. В новия си клип, който бе качен в Ютюб едва преди няколко часа, тя надскочи себе си по простотии. Парчето се казва \"К'во става брат\" и в него участва позабравеният поп фолк изпълнител Ангел. 15-годишната дъщеря на Орхан Мурад играе ролята на гаджето на певеца, който пък е мутра. Имитирайки Гери Никол, тийнейджърката разтриса дупара в туърк, но не яка, а детска. Следват още втрещяващи кадри. На тях лолитката пуши трева и прави френска любов на предната седалка на колата на певеца. Във видеото може да бъде забелязано и гаджето на певицата, който очевидно няма против изявите й. Новото видео на щерката на Орхан Мурад отново предизвика вълна от негативни коментари. А хората, престрашили се да гледат клипа, го определиха като чиста порнография. Много от феновете се подиграха на Сузанита, че във всяка песен изглежда все по-евтино. \"Орхан Мурад, оправи си дъщерята! Градиш имидж с години, а тя го съсипва\", категорични са онлайн потребителите, предават от \"Телеграф\". Сподели:", "date": "2018.04.22", "title": "ТОТАЛЕН ШОК! Сузанита удари дъното - пафка трева и предлага френски ласки в новия си клип"}
{"url": "http://pik.bg/%D0%BE%D1%82%D0%BA%D1%80%D0%B8%D0%B2%D0%B0%D1%82-%D0%BC%D0%BE%D1%80%D1%81%D0%BA%D0%B8%D1%8F-%D1%81%D0%B5%D0%B7%D0%BE%D0%BD-%D0%B7%D0%B0-%D0%B3%D0%B5%D1%80%D0%B3%D1%8C%D0%BE%D0%B2%D0%B4%D0%B5%D0%BD-news744557.html", "text": "Родното Черноморие открива летния сезон, като пуска промоционални оферти за Гергьовден. Срещу 337 лв. за четири дни на човек на база олинклузив може да се ползва четиризвезден хотел. За всяка резервация може да се получи безплатна нощувка. За 53 лева на човек с празничен обяд на Гергьовден може да сте в Слънчев бряг, отново при условията на олинклузив. Офертата включва чадър и шезлонг на басейна на хотела и плажа. Друг хотел на Слънчев бряг предлага две нощувки за 94 лева в апартамент вместо в двойна стая. Сподели:", "date": "2018.04.22", "title": "Откриват морския сезон за Гергьовден"}
{"url": "http://pik.bg/%D0%B4%D1%8A%D0%B6%D0%B4-%D0%B8-33%C2%B0-%D0%B4%D0%BE-%D0%BA%D1%80%D0%B0%D1%8F-%D0%BD%D0%B0-%D0%B0%D0%BF%D1%80%D0%B8%D0%BB-news744575.html", "text": "Дъждовете няма да спрат до края на април, прогнозират синоптици от БАН. Те ще продължат до края на работната седмица и ще бъдат придружени с хладен вятър от североизток. Температурите ще се понижат и в петък максималните ще са не повече от 14-15°. Този ден ще се окаже и най-студеният до края на месеца. Като цяло обаче температурите през целия април ще са значително по-високи от обичайните за това време на годината. Още в неделя ще започне бързо затопляне. Дъждовете се завръщат около 26-и. Тогава ще има условия за по-интензивни валежи с гръмотевици и захлаждане. В самия край на месеца живакът отново ще тръгне нагоре. Според прогнозата най-високата априлска температура ще бъде 33°. Сподели:", "date": "2018.04.22", "title": "Дъжд и 33° до края на април"}
{"url": "http://pik.bg/%D0%BD%D0%B5%D0%B2%D0%B8%D0%B6%D0%B4%D0%B0%D0%BD-%D0%BD%D0%B0%D0%BF%D0%BB%D0%B8%D0%B2-%D0%B7%D0%B0-%D0%BC%D0%BE%D1%80%D1%8F%D1%86%D0%B8-%D0%B2-%D0%B1%D1%83%D1%80%D0%B3%D0%B0%D1%81-%D0%BF%D0%BE-%D1%82%D1%80%D0%B8%D0%BC%D0%B0-%D1%81%D0%B5-%D0%B1%D0%BE%D1%80%D1%8F%D1%82-%D0%B7%D0%B0-%D0%BC%D1%8F%D1%81%D1%82%D0%BE-news744532.html", "text": "70 души са кандидатствали за 25 вакантни длъжности във Военноморските сили на територията на област Бургас, съобщи\"Флагман\",позовавайки се на информация от военното министерство. за едно място се борят почти по трима кандидати. Предстои провеждане на конкурс по график от 23 април до 4 май във Военноморското училище във Варна. Състезанието включва три елемента – изпит за определяне на физическата годност, тест за проверка на общата култура и събеседване. По същата процедура 90 души са подали документи за 50 места за област Варна. Половината от матросите се набират за корабните поделения, които участват в операциите на НАТО и Европейския съюз, както и за военните формирования с най-висока готовност, които трябва да гарантират сигурността в Черно море Останалите 50% ще работят в брегови поделения. най-атрактивните специалности били радиотелеграфист, радиомайстор, мерач на лека картечница, електротехник и палубен моряк. Според изискванията на Закона за отбраната матросите следва да имат чисто съдебно минало, средно образование и добро медицинско и психологическо състояние. Това означава, че Срокът за подаване на документи беше 30 март. Кандидатите, спечелили конкурса, се приемат на военна служба във ВМС и сключват договор, информират от МО. Т.е. общо вакантните матроски длъжности са 75. . Това съобщи през март пред БНТ контраадмирал Митко Петев – командир на ВМС. Сред Сподели:", "date": "2018.04.22", "title": "Невиждан наплив за моряци в Бургас, по трима се борят за място"}
{"url": "http://pik.bg/%D0%B0%D1%82%D0%B0%D0%BD%D0%B0%D1%81-%D0%B7%D0%B0%D0%BF%D1%80%D1%8F%D0%BD%D0%BE%D0%B2-%D1%82%D0%B5%D1%80%D0%BE%D1%80%D0%B8%D0%B7%D0%BC%D1%8A%D1%82-%D0%B8-%D0%B1%D0%B5%D0%B6%D0%B0%D0%BD%D1%81%D0%BA%D0%B8%D1%82%D0%B5-%D0%BF%D0%BE%D1%82%D0%BE%D1%86%D0%B8-%D0%BE%D1%81%D1%82%D0%B0%D0%B2%D0%B0%D1%82-%D0%BE%D1%81%D0%BD%D0%BE%D0%B2%D0%BD%D0%B8%D1%8F%D1%82-%D0%B3%D0%B5%D0%BE%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D1%80%D0%B8%D1%81%D0%BA-%D0%B7%D0%B0-%D0%B1%D1%8A-news744524.html", "text": "Основната причина за свикването на този Консултативен съвет за национална сигурност (КСНС) не беше състояние на Българската армия, а влошената геополитическа обстановка във връзка с нанесените удари в Сирия и въобще развитието на войната в Сирия, но така или иначе на политическо ниво отново остана разговор за това кои са най-важните геополитически рискове за нашата страна в този момент. Тероризмът остава основният геополитически риск за нас като непосредствена заплаха за нашата територия и бежанските потоци евентуално, които биха се развили отново във връзка с кризата в Сирия. Това заяви заместник-министърът на отбраната Атанас Запрянов в ефира на БНР. „Трябва категорично да кажем, че обсъждането на състоянието на нашите въоръжени сили по никакъв начин не означава, че нашето политическо и държавно ръководство е видяло някаква непосредствена военна заплаха за нашата територия, но моментът е бил подходящ да се обсъди и тази тема“, добави още той. По повод на кадровото състояние на Българската армия, заместник-министърът обясни: „През 2017 г. са освободени около 887 души, които са навършили години за пенсия, или са пожелали да се уволнят, и тази година имаме още 205 души, до края на година може би още 91 души ще напуснат армията. Но забележете, че след КСНС през миналата година, неговите решения да възстановим битката за персонала в армията доведоха до това, че правителството увеличи парите за личен състав и само допълнително за 2018 г. са разчетени пари за попълване на 1300 бройки. Т.е. ако за две години имаме 1000 души, които са излезли, ние имаме стартирани процедури миналата година и реално назначени около 500 души. Освен това са стартирани още 626 длъжности да бъдат набрани, а предстои до края на годината да обявим конкурси за още 174 длъжности. След КСНС миналата година, базата на инвестициите в персонал сме успели горе-долу колкото напускат, толкова и да наемем.“ Той уточни, че конкурсите не са само за наемане на войници, но и на офицери, който да бъдат назначени повторно на военна служба. „Миналата година випускът във военните училища беше от 71 офицери. Тази година ще завършат 113, а догодина – 136. В битката за компенсиране на недостига на офицери няма как да обявим конкурси за 1000 офицера и за това там основна роля ще играе образователната ни система, но тя е инерционна и това, че ние сме приели тази година над 170 курсанта означава, че те ще завършат след 4-5 години и затова с офицерите по-трудно ще се справим“, каза Запрянов. Той бе категоричен, че есента ще започне преглед на отбраната и 2019 г. ще бъде посветена на преглед на състоянието на сектора за отбрана. „Бюджетът ще играе основна роля, той е основният параметър, по който ще трябва да планираме и ако нямаме стабилност във финансирането, няма да имаме стабилност и в изграждането на способностите“, посочи заместник-министърът на отбраната. Той заяви още, че проектът за придобиване на нов многоцелеви самолет е минал цялостно съгласуване във всички структури на министерството и вече са на междуведомствено съгласуване в Министерски съвет (МС). До две седмици се очаква МС да се произнесе по тях, а след това и парламентът. „Политическото внушение, че правителството се е отказало от модернизацията, не отговаря на истината. Ние за първи път се сблъскваме в нашите въоръжени сили в толкова мащабна модернизация, за толкова много пари. Оказа се, че Министерството на отбраната няма достатъчен капацитет да се справи с тази задача. Странно е, че в България ние сме възложили проектите на командирите на видовете въоръжени сили, защото те единствени разполагат с най-добрата експертиза. Проектите не са на трупчета“, подчерта Атанас Запрянов. Сподели:", "date": "2018.04.22", "title": "Атанас Запрянов: Тероризмът и бежанските потоци остават основният геополитически риск за България"}
{"url": "http://pik.bg/%D0%BF%D0%BE%D1%82%D1%80%D0%B5%D1%81%D0%B0%D0%B2%D0%B0%D1%89%D0%BE-%D1%80%D0%BE%D0%BC%D0%B8-%D0%BF%D1%80%D0%B5%D0%B1%D0%B8%D1%85%D0%B0-%D0%B4%D0%B2%D0%B5-15-%D0%B3%D0%BE%D0%B4%D0%B8%D1%88%D0%BD%D0%B8-%D0%BC%D0%BE%D0%BC%D1%87%D0%B5%D1%82%D0%B0-%D0%BA%D1%80%D0%B0%D0%B9-%D0%B7%D0%B0%D0%BF%D0%B0%D0%B4%D0%BD%D0%B8%D1%8F-%D0%BF%D0%B0%D1%80%D0%BA-%D0%B2-%D1%81%D0%BE%D1%84%D0%B8%D1%8F-news744595.html", "text": "Две 15-годишни момчета бяха нападнати и бити жестоко от цигани в София. Инцидентът е станал в петък близо до Западния парк. Родителите са подали сигнали в полицията. Момчетата минавали край парка, когато се засекли с четирима роми, разказа пред Би Ти Ви Даниела Николова, майка на един от пострадалите. Нападнати са на алея, близо до релсите. Пред полицията разказали, че по никакъв начин не са провокирали нападателите. „Единият удря сина ми, скача и другият. Той е вече на земята от първите удари. Пада по гръб, пада му телефонът, чупи се на земята”, допълни майката. Синът й не успял да се защити. „Успял е само да се предпази, да се свие на кълбо с лице към земята. Момчетата са ги пребили и са избягали”, допълни Даниела Николова. И двамата са с рани по главата и като по чудо – без тежки травми, но са в шок. След инцидента са отишли в „Пирогов”, а после и в Трето районно, където срещнали още трима пребити. „И нашите момчета, които са били бити посред бял ден, и трите момчета, които са били нападнати от по-голяма група, са имали пари и телефони, но никой не е обран. Те не го правят с цел обир”, подчерта Даниела Николова. Полицията издирва нападателите, а майката се надява да бъдат заловени и да получат наказание. Сподели:", "date": "2018.04.22", "title": "ПОТРЕСАВАЩО! Роми пребиха две 15-годишни момчета край Западния парк в София"}
{"url": "http://pik.bg/%D0%BF%D1%8A%D1%82%D0%BD%D0%B8%D1%87%D0%B5%D1%81%D0%BA%D0%B8-%D1%81%D0%B0%D0%BC%D0%BE%D0%BB%D0%B5%D1%82-%D1%81%D0%B5-%D0%B2%D1%8A%D1%80%D0%BD%D0%B0-%D0%BF%D1%80%D0%B8%D0%BD%D1%83%D0%B4%D0%B8%D1%82%D0%B5%D0%BB%D0%BD%D0%BE-%D0%B2-%D0%B1%D1%83%D0%BA%D1%83%D1%80%D0%B5%D1%89-%D0%B7%D0%B0%D1%80%D0%B0%D0%B4%D0%B8-%D1%82%D0%B5%D1%85%D0%BD%D0%B8%D1%87%D0%B5%D1%81%D0%BA%D0%B8-%D0%BF%D1%80%D0%BE%D0%B1%D0%BB%D0%B5%D0%BC-news744528.html", "text": "Пътнически самолет Boeing 737-800NG е извършил извънредно кацане на летище „Отопени“ Букурещ, съобщава ТАСС. Според информацията, самолетът е излетял от Букурещ към Тел Авив. Екипажът обаче се принудил да вдърне машината на летище „Откопени“ заради технически проблем. Самолетът, който е собственост на авиокомпанията Blue Air, излетял от Букурещ в 07:44 часа тази сутрин. Около 40 минути по-късно обаче пилотът е съобщил на пътниците за задимяване, заради което екипажът е решил да върне машината в Букурещ. При аварийното кацане никой не е пострадал. Пътниците са заминали за Тел Авив с друг полет. Сподели:", "date": "2018.04.22", "title": "Пътнически самолет се върна принудително в Букурещ заради технически проблем"}
{"url": "http://pik.bg/%D1%85%D0%B8%D0%BB%D1%8F%D0%B4%D0%B8-%D0%BF%D0%BE%D0%BB%D1%83%D1%87%D0%B8%D1%85%D0%B0-%D0%BA%D0%BD%D0%B8%D0%B3%D0%B8-%D0%B7%D0%B0-%D1%81%D0%BC%D0%B5%D1%82-%D0%B2-%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%8F-%D0%B4%D0%B5%D0%BD-%D0%BD%D0%B0-%D0%B7%D0%B5%D0%BC%D1%8F%D1%82%D0%B0-news744589.html", "text": "В Световния ден на Земята хиляди получиха книги за смет. В пет града на страната бяха предадени над 12 тона пластмаса, предава Нова телевизия. Тази година тя е във фокуса на борбата за по-чиста планета. Пластмасовите отпадъци са най-бавно разградимите, нарушават екосистемата и застрашават здравето. В акцията \"Книги за смет\" всеки получи по една книга за първия предаден килограм пластмаса. Сподели:", "date": "2018.04.22", "title": "Хиляди получиха книги за смет в Световния ден на Земята"}
{"url": "http://pik.bg/%D0%BF%D0%BB%D0%B0%D0%BC%D0%B5%D0%BD-%D0%B3%D0%B5%D0%BE%D1%80%D0%B3%D0%B8%D0%B5%D0%B2-%D0%B8%D0%BC%D0%B0%D0%BC%D0%B5-%D0%B4%D0%BE%D1%81%D1%82%D0%B0-%D1%81%D0%B8%D0%B3%D0%BD%D0%B0%D0%BB%D0%B8-%D0%BF%D0%BE%D0%B4%D0%BE%D0%B1%D0%BD%D0%B8-%D0%BD%D0%B0-%D1%82%D0%BE%D0%B7%D0%B8-%D0%B7%D0%B0-%D0%B4%D0%B5%D1%81%D0%B8%D1%81%D0%BB%D0%B0%D0%B2%D0%B0-%D0%B8%D0%B2%D0%B0%D0%BD%D1%87%D0%B5%D0%B2%D0%B0-news744526.html", "text": "Десислава Иванчева доста бързо се е ориентирала в обстановката, но това не означава, че и други не се възползват от тези вратички в закона. Имаме доста сигнали, така че тепърва предстои действие. Това заяви председателят на новосъздадената Комисия за противодействие на корупцията и отнемане на незаконно придобито имущество (КПКОНПИ) Пламен Георгиев в ефира на БНР. Георгиев обясни, че пропуски в закона са причината за това строители да бъдат изнудвани и даде подробности за получаването на подкупа от кмета на столичния район „Младост“ Десислава Иванчева. „Реално вече има издадено разрешение за строеж, но той не може да започне без кметът на община да уведоми всички страни. Разбира се, това уведомление има чисто съобщителен характер, но последствията от неизвършването му са много сериозни, а именно - не може да се започне строителство“, каза шефът на КПКОНПИ. И добави: „Десислава Иванчева е забавила това уведомление с 7 или 8 месеца, което е много над двуседмичния срок, като недвусмислено е дадено да се разбере, че това разрешение няма да бъде издадено, ако не получи определена сума.“ Според него човекът, който е подаде сигнал, е теглил кредити, върху които текат лихви, а в същото време той не може да започне строителство докато това чисто съобщително действие на кмета не бъде извършено. „От тази гледна точка аз мисля, че има и пропуск в закона, така че ще предприемем действия евентуално да се измени законът и когато не се свърши такова действие от страна на кмета, това да се счита за мълчаливо съгласие от страна на кмета, за да се премахне тази корупционна предпоставка“, каза Георгиев. Той отговори и на твърденията на защитата, че парите са били при разследващите цели 11 дни, преди да бъде поискан подкупът и обясни и как е протекла подготовката за ареста на Иванчева: „Имаше поискване на подкупа много преди датата, на която този подкуп беше даден. Три или четири пъти срещите се отлагаха за получаване на този подкуп поради една или друга причина. Парите на няколко пъти се предоставяха от г-н Ваклин, ние ги белязваме, след което подкупът се отлагаше. И ние връщаме парите на г-н Ваклин, защото нямахме на какво основание да ги държим. Когато се постигна уговорка за следваща среща, парите отново бяха предоставени от него на нас, за да се провери дали маркировката е все още актуална, след което ние му ги предоставяме, за да може той да ги даде на кметицата на „Младост“. Няколко пъти се отлагаше получаването на подкупа и от всички данни, и от СРС-тата, се вижда, че неколкократно тези пари циркулираха между разследващите и лицето, което трябваше да ги даде. Парите в момента са при разследващите и се прави химическа експертиза… След като са описани, те са част от протокола и няма как да бъдат върнати. Странно твърдение на защитата е да казва веднага след мярката за неотклонение, че няма нито едно доказателство срещу г-жа Иванчева. Законът, чл. 63, предвижда, че мярка за неотклонение „задържане под стража“, може да се вземе само когато въз основа на доказателствата може да се направи обосновано предположение, че лицето е извършило престъпление“. По думите му следствието не само разполага с изобилни доказателства, но вече са се обадили и още нови свидетели по случая с кмета на столичния район \"Младост\". По повод на мнението на министъра на правосъдието Екатерина Захариева, че при акцията са преминати границите, Георгиев коментира: „В акцията всичко се случи пред очите на всички, но тук вече проблемът е чисто законодателен, защото законът изрично предвижда, че претърсването и изземването на помещения или в случая на автомобил се случва в присъствието на лицето, което ползва автомобила, в случая г-жа Иванчева. Законът го изисква. Огромен обем бяха парите. Трябваше да се опишат банкнота по банкнота“. Георгиев смята, че прокуратурата си е свършила перфектно работата по време на ареста на Иванчева: „Там на място, пред очите на всички, да видят как се намират парите в колата, изваждат се, описват се в присъствието на Иванчева, което и брани и нейния интерес – да види, че никой не пипа нищо и всичко е запазено така както е. Ако ние бяхме преместили автомобила, чисто процесуално щеше да има проблем, защото претърсването и изземването се извършва в присъствието на лицето, което ползва  автомобила и тогава протоколът щеше да е атакуван. Ако този протокол падне, разбирате, че  рискът делото да се провали е огромен. Може би има законодателен проблем. Това обсъждахме с г-жа Екатерина Захариева“. Сподели:", "date": "2018.04.22", "title": "Пламен Георгиев: Имаме доста сигнали, подобни на този за Десислава Иванчева"}
{"url": "http://pik.bg/%D0%B2%D0%B8%D0%B6%D1%82%D0%B5-%D1%82%D1%80%D0%B8%D1%82%D0%B5-%D0%B3%D1%80%D0%B5%D1%88%D0%BA%D0%B8-%D0%BA%D0%BE%D0%B8%D1%82%D0%BE-%D0%B4%D0%BE%D0%BF%D1%83%D1%81%D0%BA%D0%B0%D0%BC%D0%B5-%D0%B2-%D0%B1%D0%B0%D0%BD%D1%8F%D1%82%D0%B0-news744527.html", "text": "Понеже повечето хора не са професионални дизайнери, а се заемат сами да декорират банята, се допускат някои грешки, сходни в много домове. Ето кои са те и как да ги решите. Основна грешка в много бани е осветлението и по-точно това, че осветителното тяло е само едно. Така банята става светла на едно място и тъмна в останалата част от пространството. Или като цяло усещането за помещението е, че е тъмно. А банята е място, което използвате всеки ден и то не само за основните неща като тоалетна и къпане. Банята е място за бръснене и разкрасяване, така че се очаваква да бъде светло. Дори по-светло от другите помещения у дома. Ето защо е важно да приложите зониране на осветлението. Това ще рече, че може да заложите на окачен таван с лунички, чийто брой е съобразен със зоните в банята и се намират точно върху всяка една от тях. Много важно също е допълнителното осветление около огледалото. Ако банята ви е бяла, постигането на идеална осветеност във всеки ъгъл на банята е далеч по-лесно. Но в случай, че банята ви е тъмна и няма прозорец, тогава броят осветителни тела, зонирането на осветлението и силата на светлината са от особено значение, за да бъде банята ви функционална и удобна за ползване. Мястото за съхранение в банята е важно по две причини. От една страна е хубаво всичко, което ползвате в банята, да бъде в банята - козметика, хавлии, препарати и т.н. От друга страна, колкото повече място за съхранение имате в банята, толкова по-организирана и подредена ще е банята ви, без всичко да е натрупано и видимо като в килер. Повечето хора приемат банята за място, в което не прекарват време и не влагат много усилия и средства в дизайна й. Но всъщност това е мястото, в което първо влизате сутрин и ако обстановката е приветлива, закачлива и прочие, то и денят ви е твърде вероятно да бъде такъв. Така че дизайнът на банята е нещо, от което може да зависи добрият старт на деня ви. Сподели:", "date": "2018.04.22", "title": "Вижте трите грешки, които допускаме в банята"}
{"url": "http://pik.bg/%D0%BD%D0%B0%D0%B4-250-000-%D0%BA%D0%BB%D0%B8%D0%B5%D0%BD%D1%82%D0%B8-%D0%BD%D0%B0-%D1%87%D0%B5%D0%B7-%D0%BF%D0%BB%D0%B0%D1%89%D0%B0%D1%82-%D0%B1%D0%B5%D0%B7%D0%BA%D0%B0%D1%81%D0%BE%D0%B2%D0%BE-%D1%81%D0%BC%D0%B5%D1%82%D0%BA%D0%B8%D1%82%D0%B5-%D1%81%D0%B8-news744502.html", "text": "Над 250 000 битови клиенти на ЧЕЗ предпочитат да плащат безкасово сметките си за електроенергия. Това съобщиха от пресцентъра на дружеството. За целта те използват банките, интернет, терминални устройства или мобилния си телефон. Най-предпочитаните начини за безкасово разплащане са по интернет и директния дебит на банките. Броят на осъществените безкасови транзакции за периода януари - март е 752 000, с което достигна 17 на сто от общия брой плащания през тези месеци. От тях 281 000 плащания са извършени по банков път. За първото тримесечие на тази година се регистрира и ръст от 14 на сто при интернет плащанията - над 468 000, спрямо същия период на миналата 2017 година, отчитат от дружеството. Безкасовите начини на плащане спестяват време и усилия на потребителите и ги правят независими от мястото и работното време на касите. През последните години устойчиво нараства броят на клиентите на ЧЕЗ, които предпочитат да бъдат обслужвани от разстояние, допълват от ЧЕЗ. Сподели:", "date": "2018.04.22", "title": "Над 250 000 клиенти на ЧЕЗ плащат безкасово сметките си"}
{"url": "http://pik.bg/%D0%B3%D1%80%D0%B0%D0%B6%D0%B4%D0%B0%D0%BD%D0%B8-%D0%B8%D0%B7%D0%BB%D1%8F%D0%B7%D0%BE%D1%85%D0%B0-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82-%D0%BD%D0%B0-%D0%BF%D0%BB%D0%B0%D0%B6-%E2%80%9E%D0%BA%D0%BE%D1%80%D0%B0%D0%BB%E2%80%9D-news744496.html", "text": "Граждани се събраха днес на протест на плаж „Корал” в Царево, съобщи Нова телевизия. Причината е вдигането на ограда около терен, собственост на испанска фирма. На мястото трябвало да се изгради ваканционно селище. Парцелът е с площ 120 декара. От фирмата-подизпълнител са категорични, че имат всички необходими разрешителни за строителство. Кметът на Царево Георги Лапчев твърди, че няма как подобни дейности да започнат, тъй като общият устройствен план на общината не е изготвен. Сподели:", "date": "2018.04.22", "title": "Граждани излязоха на протест на плаж „Корал”"}
{"url": "http://pik.bg/%D0%B8%D0%B7%D0%B2%D0%B5%D1%80%D0%B3-%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%BC%D1%8A%D0%B6-%D0%BE%D1%82-%D1%80%D0%B8%D0%BB%D0%B0-%D0%B7%D0%B0-%D0%B8%D0%B7%D0%BD%D0%B0%D1%81%D0%B8%D0%BB%D0%B2%D0%B0%D0%BD%D0%B5-%D0%BD%D0%B0-%D0%B4%D0%B5%D1%82%D0%B5-news744503.html", "text": "35-годишен мъж от град Рила е задържан късно снощи за многократно извършвани насилствени действия спрямо 4-годишно момиче, дете на негов първи братовчед, съобщи БТВ, цитирани от Булнюз. Към 16:30 часа на 21 април (събота) в спешното отделение на МБАЛ Благоевград е дошло за преглед 4-годишно момиче от ромски произход заедно с роднини. То е разказало на своя близка, че „татко й няколко пъти й правил лоши неща“. Бащата на момичето две години е лежал в затвора, поради което детето е отглеждано от негов първи братовчед, който не живее в ромската махала на Рила. Детето е наричало въпросния братовчед „татко“. След като близката разказала на родителите споделеното от момиченцето, те отишли в полицейски участък в Рила, за да съобщят, че детето им е насилвано от близкия родственик. Полицаите им казали, че първо трябва да отидат на преглед при гинеколог. Към 19:00 часа  д-р Здравко Карагогов от АГ отделението на МБАЛ „Благоевград“ е констатирал, че дето е насилвано и има разкъсвания. Към 20:00 часа след установяването на насилие над детето в болницата е пристигнал екип от РПУ Рила със следовател, които са взели детето и родителите му и са ги отвели в участъка да дават показания. След това 35-годишният Бисер Т. е задържан с полицейска заповед за 24 часа. Уведомена е и районна прокуратура Дупница. Сподели:", "date": "2018.04.22", "title": "Изверг! Арестуваха мъж от Рила за изнасилване на дете"}
{"url": "http://pik.bg/%D0%BE%D1%82-%D0%BF%D1%8A%D1%80%D0%B2%D0%BE-%D0%BB%D0%B8%D1%86%D0%B5-%D0%BC%D0%B8%D0%BB%D0%B5%D0%BD%D0%B0-%D1%81%D0%BB%D0%B0%D0%B2%D0%BE%D0%B2%D0%B0-%D1%81-%D0%BF%D0%BE%D0%BA%D1%8A%D1%80%D1%82%D0%B8%D1%82%D0%B5%D0%BB%D0%B5%D0%BD-%D1%80%D0%B0%D0%B7%D0%BA%D0%B0%D0%B7-%D0%B7%D0%B0-%D1%84%D0%B0%D1%82%D0%B8%D0%BA-%D0%B8-%D0%B3%D0%B5%D0%BE%D1%80%D0%B3%D0%B8-%D0%B8%D0%BB%D0%B8%D0%B5%D0%B2-news744501.html", "text": "Задушавах се, че нищо ново не ми се случваше, разочаровах се от някои хора и затова реших да се махна от България. Това заяви пред Мариян Станков Мон Дьо от сутрешния блок на Нова телевизия певицата Милена Славова. „Животът е като виенско колело - ту си горе, ту долу. Когато си стигнал тавана и няма накъде да вървиш повече, си като в клетка. Предателите в моя живот са много. Първите 3-4 години в чужбина ми бяха страхотни, ожених се, записах албум. Направихме група и имахме страхотен успех в клубовете. След това обаче дойдоха и разочарованията“. Славова признава, че световният шоубизнес от близо е пълен с измама и фалш. \"Помня Леми Килмистър от „Моторхед“. Не знаеше къде се намира. Беше винаги на опиати. Дори не знаеше в кой град\", разказа Милена Славова. Певицата говори и за личните си срещи с Фатик и Георги Илиев. \"Соня Васи ме покани на вечеря и тогава се запознах с Фатик – спомня си Славова. -  Той поръча огромни бутилки с уиски, като сам изпи една. Охраната му извади пистолетите си на масата. Фотографът на Соня, който също бе с нас, се стъписа и забрави да снима. На прибиране караха с максимална скорост, можеше да се размажем и убием. Отидохме в едно заведение. Там Той стреля в тавана и мазилката падна върху хора. Стреля и по една маса. Правеше си каквото иска. С Жоро Илиев се запознах по подобен начин. Той беше усмихнат и готин, черпеше всички. Мацките стояха на отделна маса, а аз бях до Жоро Илиев, на неговата маса. Това значеше, че съм повече от тях. Аз не обичам жените, които си пъчат гърдите. За мен жената трябва да има повече в главата, отколкото там\". Връщайки се към самотните си дни в Лондон Миленар Славова не успя да спре сълзите си. „Тогава разбрах, че трябва да се прибера\", каза тя Сподели:", "date": "2018.04.22", "title": "ОТ ПЪРВО ЛИЦЕ! Милена Славова с покъртителен разказ за Фатик и Георги Илиев "}
{"url": "http://pik.bg/%D0%B8%D0%B7%D0%B4%D0%B8%D1%80%D0%B2%D0%B0%D1%82-%D0%B1%D1%80%D0%B8%D1%82%D0%B0%D0%BD%D0%B5%D1%86-%D0%BA%D0%BE%D0%B9%D1%82%D0%BE-%D0%B8%D1%81%D0%BA%D0%B0%D0%BB-%D0%B4%D0%B0-%D1%81%D0%B5-%D0%BE%D0%B6%D0%B5%D0%BD%D0%B8-%D0%B7%D0%B0-%D0%BF%D0%BE%D1%80%D1%86%D0%B8%D1%8F-%D0%BF%D0%B8%D0%BB%D0%B5-%D1%81-%D0%BA%D1%8A%D1%80%D0%B8-news744469.html", "text": "Ресторант в английския град Нортхамптън издирва посетител, който изявил желание да се ожени за своето любимо ястие от пилешко месо, съобщава в. \"Дейли Мирър\", цитиран от БТА и Нова телевизия. \"Ако можех да се венчая с това блюдо с къри, пилешко и манго, бих го направил без да се замисля\", написал в интернет доволният клиент. На отзива се натъкнал собственикът на ресторанта, който от своя ред написал: \"Блюдото наистина се харесва на не един посетител, но това е първото предложение за брак, което получаваме!\" Сега заведението се опитва да открие автора на ласкавия отзив. Ако той наистина се съгласи да сключи брак с пилето от менюто, ресторантът е готов да поеме всички разноски, свързани със сватбата. Като сватбен подарък ресторантът ще предложи едногодишно изпращане на адрес на готови ястия за обяд. Сподели:", "date": "2018.04.22", "title": "Издирват британец, който искал да се ожени за порция пиле с къри"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B2%D0%B5%D1%80%D0%B0-%D0%BA%D0%BE%D1%87%D0%BE%D0%B2%D1%81%D0%BA%D0%B0-%D1%81%D0%BF%D0%B0%D1%81%D0%B8%D0%BB%D0%B0-%D0%B4%D1%8A%D1%89%D0%B5%D1%80%D1%8F-%D1%81%D0%B8-%D0%BE%D1%82-%D0%BE%D1%82%D0%B2%D1%8A%D0%B4%D0%BD%D0%BE%D1%82%D0%BE-news743673.html", "text": "Една от най-известните български лечителки – Вера Кочовска, продължавала да пази дъщеря си Десислава от отвъдното. Приживе за Вера се казваше, че притежава силите на трима от най-големите световни феномени. Според експерти тя имала биополето на Джуна, била силна ясновидка като Ванга и можела да въздейства от разстояние, подобно на Кашпировски. Очевидно 7 години след кончината ѝ нейните способности все още живеят на този свят. Щерката на феномена разказва, че наскоро се е спасила от сигурна смърт благодарение на намесата на майка си. „Тръгнахме с приятеля ми за Варна и катастрофирахме още преди да излезем от София. Колата беше намачкана, а на нас абсолютно нищо ни нямаше. Така всъщност тя ни спря, защото ние имахме намерение да вложим пари в един бизнес, но явно майка ми е преценила, че ще бъдем на загуба и затова не ни позволи да отидем. И наистина се оказа по-късно, че е имала право“, споделя Деси. Вече 7-а година тя не можела да преживее кончината на най-близкия си човек и често се разплаквала, когато виждала нейни снимки или просто чуела, че непознати я споменават. Останала обаче разочарована от повечето по-известни приятели на майка си, които през годините висели пред вратата ѝ и търсели помощ, а сега не се сещали за нея дори около датата на смъртта ѝ. Десислава Кочовска се чувствала обидена, но пък виждала обичта на обикновените хора към ясновидката почти ежедневно. „Момичета и момчета на по 20 години ми пишат във „Фейсбук”, че знаят за нея. На гроба ѝ постоянно заварвам цветя, хора палят свещи, виждам оставено кафе, личи си, че са я посещавали”, споделя дъщерята на българския феномен, която напусна този свят на 11 февруари преди 7 години. След като получава инсулт през 2001 г., Кочовска отива в Русия, за да се лекува при проф. Брюховецки. При него тя си слагала стволови клетки. Лекарското светило не бил чувал за нея, а когато дошъл на първата среща, тя започнала да му гледа. Казала му какво да очаква в бъдеще, а тези събития наистина се случили. След време друг професор там искал да отвори черепа на ясновидката, за да видел какво имало в мозъка ѝ. Тя му казала: „Няма да ти позволя да ми отваряш главата, но теб Господ ще те накаже и ще ти влезе пирон в крака!“. Той се изсмял и напуснал стаята, а на другия ден дошъл на работа с бинтован крак. „Както каза, така стана - пирон ми влезе в крака! Няма да ти отварям главата, няма да се докосвам до тебе, че кой знае какво още може да ми се случи!”, споделил лекарят. Кочовска получила дарбата си на 13-годишна възраст, когато играела с децата, качила се на някаква каруца, а след слизането я блъснал камион. Закарали я в пернишката болница. Два месеца изкарала в кома, цялата в гипс. Започнала да вижда вътрешните органи на лекарите, които са около нея, и да им казва какво ще им се случи в бъдеще. Сега щерка ѝ искала да продължи делото ѝ, като помага на бедните, а освен това се борела да създаде фондация на нейно име. Сподели:", "date": "2018.04.22", "title": "САМО В ПИК И \"РЕТРО\"! Вера Кочовска спасила дъщеря си от отвъдното"}
{"url": "http://pik.bg/%D0%BC%D0%BE%D1%82%D0%BE%D1%86%D0%B8%D0%BA%D0%BB%D0%B5%D1%82%D0%B8%D1%81%D1%82-%D0%B8%D0%B7%D0%BF%D1%80%D0%B0%D0%B2%D0%B8-%D0%BD%D0%B0-%D0%BD%D0%BE%D0%BA%D1%82%D0%B8-%D0%B3%D1%80%D0%B0%D0%BD%D0%B8%D1%87%D0%BD%D0%B8-%D0%BF%D0%BE%D0%BB%D0%B8%D1%86%D0%B0%D0%B8-%D0%B8-%D0%B8%D0%B7%D0%B1%D1%8F%D0%B3%D0%B0-%D0%B2-%D0%BC%D0%BE%D0%BD%D1%82%D0%B0%D0%BD%D1%81%D0%BA%D0%BE-news744510.html", "text": "Мотоциклетист е изправил на нокти гранични полицаи, след като не спрял на палка „Стоп”, обърнал возилото и хукнал към близката гора, съобщава Конкурент, като се позовава на информация от пресслужбата на областната дирекция на полицията в Монтана. Граничарите открили само мотора, а от мъжа няма следа. Случката се разиграла във вечелните часове на 21 април (събота)край село Гаврил Геново. Гранични полицаи от участъка в Чипровци, които имали пост близо до бензиностанцията на Гаврил Геново,  подали сигнал за спиране на моторист, чието превозно средство било без номера. Вместо да се подчини, мъжът направил обратен завой и поел по пътя към местността Балова шума. На около 300 метра след разклона, моторът излязъл от пътното платно и се преобърнал. Водачът останал невредим, измъкнал се и се покрил в гората край селото. Гранична полиция все още го издирва. Сподели:", "date": "2018.04.22", "title": "Мотоциклетист изправи на нокти гранични полицаи и избяга в Монтанско"}
{"url": "http://pik.bg/%D0%B3%D0%BE%D1%80%D0%B5%D1%89%D0%BE-%D0%B1%D0%B5%D1%80%D0%B1%D0%B0%D1%82%D0%BE%D0%B2-%D0%B2-%D0%BE%D1%82%D0%BA%D1%80%D0%BE%D0%B2%D0%B5%D0%BD%D0%B0-%D0%B8%D0%B7%D0%BF%D0%BE%D0%B2%D0%B5%D0%B4-%D0%B7%D0%B0-%D0%B1%D1%8A%D0%B4%D0%B5%D1%89%D0%B5%D1%82%D0%BE-%D1%81%D0%BB%D0%B5%D0%B4-%D1%84%D1%83%D1%82%D0%B1%D0%BE%D0%BB%D0%B0-%D1%84%D0%BE%D0%BD%D0%B4%D0%B0%D1%86%D0%B8%D1%8F%D1%82%D0%B0-%D1%81%D0%B8-%D0%B8-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE%D1%82%D0%BE-news744478.html", "text": "Моментът, в който се почувствах наистина успял за първи път, бе когато подписах договора си с Манчестър Юнайтед. Това заяви Димитър Бербатов ексклузивно пред сутрешния блок на Нова телевизия. Доскоро Бербатов бе в Дубай, където работи с малки деца. „Бях в Дубай да тренирам деца – коментира Бербатов. -  Бях скептичен към поканата и веднага ги проверих. Посъветвах се и с Рио Фърдинанд. Той ме успокои, че не става дума за измама и отидох. Беше супер. В главата ми е, че може и с треньорство да се занимавам един ден. Наистина не е лесно да обясниш на децата какво точно искаш и как. Може би ще дойде и този момент да стана треньор, но трябва наистина да съм готов за него“. Бербатов се връща в спомените си и към пристигането си в София. „Дойдох на 18 години, но още в Благоевград бях готов да съм самостоятелен – разказва нападателят. - Там играех за удоволствие. Помня махалата, площадката, където играехме. Как ни гонеха съседите, че им блъскаме по гаражите с топката“. Футболистът подготвя мемоари. „Почти готови са – заяви Бербатов. - Не е лесно. Когато пиша и нови неща ми излизат, така че ще стане доста голяма книга. Вървя към края на кариерата ми. Вижда ми се удачен момента, когато си свършил футболния си път, да напишеш това, през което си преминал – от Марикостиново и Благоевград до Манчестър Юнайтед. Ако някой вземе нещо от тази книга, ще е добре“. За баща си казва, че той е бил типичния футболист от старото поколение. „С поглед може да ти каже за какво става дума – признава Бербатов. - Първоначално ми бе трудно да го разбирам, но постепенно свикнах с това мъжкарско общуване. Сега като родител дъщерите ми се качват на главата“. Нападателят коментира, че най-трудният момент за него е бил, когато за първи път е излязъл да играе в чужбина. „Трудното е когато като младо момче отидеш сам в чужбина – казва Бербатов. - Така бе с мен в Германия. Трябваше да свиквам с език и култура. В първите месеци и години беше – ставаш, тренираш, пребираш се и пак. Това ме превърна донякъде в единак, но ми е помогнало много в живота“. За момента, в който наистина се е почувствал успял във футбола Бербатов е категоричен, че това е когато е подписал договора си с Манчестър Юнайтед. „Момента, в който се почувствах успял, бе когато подписах договора си с Манчестър Юнайтед – каза Бербатов. -  Във всеки един тим съм се чувствал в едни моменти във вихъра си, но в други – слаб. Винаги обаче съм влагал хъс и страст. Винаги съм се старал отборът да е на първо място и усилията на тима да са над всичко. Философията ми е, че никога не съм бил егоист и не съм изпъквал. Заради това и първият човек, който винаги съм поздравявал след гол е този, който ми е подал. От неуспехите може да научиш доста и винаги съм опитвал да го правя и продължавам да опитвам. Всички треньори, с които съм работил, всеки ми е оставил по нещо. Сър Алекс Фърюгсън умееше да говори, да надъхва футболисти, да амбицира. Казва ти го в очите. Говори ти директно. От всеки треньор съм получавал по нещо, като ако реша един ден да се занимавам с треньорство това ще ми е от полза. Продължавам и да уча. В Германия основно научих дисциплината. ЦСКА ми дадоха шанс да играя футбол, за да ме забележат хората, които ме забелязаха. В Манчестър Юнайтед не можех да се отпусна и за секунда, защото и най-малкото отпускане струва много. За всичко, през което минаваш обаче има награда“. Димитър Бербатов говори и за семейството и дъщерите си. „След като бях успял в кариерата, реших че е време и за деца – каза Бербатов. -  С дъщерите ми успявам да съм сериозен точно за две секунди. Манипулират си ме. Опитвам да ги възпитавам да са хора. Парите са важни, но те не могат да заместят присъствието ти като родител и сега опитвам да им давам това присъствие. Видял съм как е да нямаш, как в интерната на „Червено знаме“ сме си събирали трохите и да ядем. Като дойдох в ЦСКА Мартин Петров и Стилян Петров бяха бате Мартине и бате Стиляне“. Бербатов не пропуска и темата около фондацията му. „Много е трудно да правиш нещо за някой друг – казва той. - Да отделиш време и да правиш нещо добро. Горд съм с фондацията ми и това, което се случва вече 10 години. Уча се от всичко. И от децата. Радвам се на успехите им и се надявам да продължават по този път. Подкрепяме и родителите и учителите да държат децата си в този път. Опитваме се да променим отношението към талантливите деца, да бъде по-добро. Проблемите, които ги имаме тука в България, същите ги има и по света. Живял съм и в други държави и знам, че и там се случва абсолютно същото. Ако не си обичам държавата, няма да съм тук. Колкото до това, че края на състезателната ми кариера е близо, наясно съм, че ако не е вече тук, то наближава. Ако до лятото не намеря тим, в който да играя, вероятно това ще е и края. Никой футболист обаче не е готов. Мислиш, че си готов, но накрая се прибираш и започваш да ревеш. Това е любовта на живота ми. Като свършиш, малка част от тебе умира. Заради това и много играчи като се пенсионират изпадат в депресия и банкрутират, защото нямат представа какво да правят. След футбола ще започна нова глава в живота ми. Знам, че няма да е лесно, но ще се уча за да се справям“. За българския шампионат Бербатов заявява, че му е трудно да прави генерални оценки. „Гледам мачове сега от българското първенство, държане на футболисти, на хора, които управляват футбола – признава Бербатов. - Вижда се, че няма уважение между хората, които са във футбола тук. Няма го примера за младите“. Сподели:", "date": "2018.04.22", "title": "ГОРЕЩО! Бербатов в откровена изповед за бъдещето след футбола, фондацията си и семейството"}
{"url": "http://pik.bg/%D1%81%D0%BF%D0%B0%D1%81%D0%B8%D1%85%D0%B0-%D1%82%D1%80%D0%B8-%D0%BC%D0%B0%D0%BB%D0%BA%D0%B8-%D0%BC%D0%B5%D1%87%D0%B5%D1%82%D0%B0-%D0%BA%D1%80%D0%B0%D0%B9-%D1%81%D0%B5%D0%BB%D0%BE-%D0%B1%D0%B0%D1%80%D1%83%D1%82%D0%B8%D0%BD-news744518.html", "text": "Спасиха три малки мечета при съвместна акция на Министерство на околната среда и води, Регионалната инспекция по околна среда и води в Смолян и фондация „Четири лапи“, съобщи БНР. Спасените мечета на възраст не повече от четири месеца са открити без майка им в района на доспатското село Барутин. С цел безопасност, както за мечетата, така и за жителите на селото, те са прибрани от Спешната група към екоинспекцията. Извършен е няколко часов оглед в района, като са търсени следи от майката. Тъй като тя не е открита, със съдействието на министерството, са предприети мерки по координиране на съвместни дейности с фондация „Четири лапи“. Поради факта, че мечетата са кърмачета и дълъг престой без мляко би довел до смъртта им, те веднага са транспортирани и приети в Парка за танцуващи мечки край Белица, стопанисван от „Четири лапи“ и фондацията на Бриджит Бардо. Там за тях ще бъдат полагани грижи от опитни специалисти. От смолянската екоинспекция в района на село Барутин ще поставят фотокапани, за да се проследи дали ще се появи майката на мечетата. Ако тя не бъде открита в рамките на следващата седмица, те ще бъдат настанени в спасителен център в Гърция, който е специализиран в оказването на помощ на осиротели мечета и връщането им в естествена среда. Сподели:", "date": "2018.04.22", "title": "Спасиха три малки мечета край село Барутин"}
{"url": "http://pik.bg/%D0%B4%D1%80%D0%B0%D0%BC%D0%B0-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BB%D0%B8%D0%BB%D0%B8-%D0%B7%D0%B0%D1%80%D1%8F%D0%B7%D0%B0-%D0%BC%D1%8A%D0%B6%D0%B0-%D1%81%D0%B8-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-news740711.html", "text": "Лили Иванова надминала дори собствената си коравосърдечност, като дори не звъннала на бившия си съпруг Иван Пеев, който постъпил по спешност в болница. 80-годишният композитор бил транспортиран от дома си до столична клиника с линейка, защото изведнъж се почувствал изключително зле и се притеснил за живота си. След поредица изследвания и адекватно лечение се оказало, че проблемът му не е сериозен, но старческите му заболявания си казвали думата и лошите моменти щели да стават все повече. Бившият съпруг на примата прекарал в болничната стая почти седмица, за да изкара клиничната си пътека до края, а през цялото време телефонът му бил все така безмълвен. Новината за неговото неразположение стигнала до Лили още ден след случката, но тя не нарушила стриктния си график и не му отишла на свиждане, както всички очаквали. Дори санитарките в болницата разпознали композитора, спомнили си за бурната му любов с естрадната дива и предполагали, че тя ще се появи до изписването му, но това не се случило. Иван се разочаровал, макар да знаел, че е много заета и не направила подобен компромис дори когато собствената ѝ сестра влязла в болница, след като кола я помела на улицата пред блока ѝ в София. Надявал се само на един телефонен разговор. Въпреки това създателят на огромна част от хитовете на Лили ѝ бил безкрайно благодарен, защото години наред му помагала финансово и стопявала задълженията му към „Топлофикация-София“, които той не можел да плаща със скромната си пенсия. За миг обаче през главата му минало, че бившата му жена няма да се е сбогувала с него, ако напусне ненадейно този свят както другата ѝ голяма любов – Асен Гаргов. Музикантът почина на 68-годишна възраст в края на миналото лято след тежка битка с рака. За последно сбогом на погребението му се стече цялата естрадна гилдия, но бившата му жена Лили не се появи. По същото време певицата репетирала за концерт във Варна и прекъснала разпяването си, щом ѝ съобщили скръбната вест. За няколко минути се оттеглила в гримьорната си, но после отново излязла на сцената, а вечерта не отменила изявата си, както дори нейните фенове очаквали, че ще постъпи. Въпреки скандалната раздяла на Асен и Лили, който я изоставил заради друга жена, а после ѝ забранил да изпълнява всички написани от него песни, сред които и емблематичната „Детелини“, по време на борбата му с коварната болест тя била сред анонимните дарители, които финансирали лечението му в чужбина. Сподели:", "date": "2018.04.22", "title": "ДРАМА В ПИК И \"РЕТРО\"! Лили заряза мъжа си в болница"}
{"url": "http://pik.bg/%D0%B1%D0%B4%D0%B6-%D0%B2%D1%8A%D0%B2%D0%B5%D0%B6%D0%B4%D0%B0-%D0%BF%D1%80%D0%B5%D0%B4%D0%B2%D0%B0%D1%80%D0%B8%D1%82%D0%B5%D0%BB%D0%BD%D0%B0-%D0%BF%D1%80%D0%BE%D0%B4%D0%B0%D0%B6%D0%B1%D0%B0-%D0%BD%D0%B0-%D0%B1%D0%B8%D0%BB%D0%B5%D1%82%D0%B8-%D0%B7%D0%B0-%D0%BF%D1%80%D0%B0%D0%B7%D0%BD%D0%B8%D1%87%D0%BD%D0%B8%D1%82%D0%B5-%D0%B4%D0%BD%D0%B8-%D0%BF%D1%80%D0%B5%D0%B7-%D0%BC%D0%B5%D1%81%D0%B5%D1%86-%D0%BC%D0%B0%D0%B9-news744514.html", "text": "От утре \"БДЖ-Пътнически превози” ЕООД въвежда предварителна продажба на билети за всички бързи влакове през периода на почивните дни по повод Деня на храбростта (Гергьовден), съобщиха от дружеството. С цел осигуряване на комфортно пътуване за пътниците през празничните дни, ще бъде въведена организация за повече влакове по основните направления в страната да се извършва задължително закупуване на запазено място. Обичайният срок за предварителната продажба на билети и седящи места за бързите влакове е 5 дни, но националният железопътен превозвач има практиката да удължава този срок, в случаите когато предстоят по-дълги празнични периоди. По този начин се дава възможност на клиентите да планират предварително своите пътувания, както и своевременно да закупят билет и резервация за седящо място за предпочитания от тях влак в срок от 15 дни преди самото пътуване. Предварителната продажба на билети, която железопътният превозвач стартира, ще се извършва във всички гари и железопътни бюра в страната от утре (23-и април) до 7-и май. Информация за изчерпаните места във влаковете ще се подава постоянно на място на билетните каси и по високоговорителната уредба в гарите, както и на официалната интернет страница на БДЖ ( ). Пътниците ще бъдат информирани на билетните каси в случаите, когато са изчерпани седящите места и ще им бъде издаван билет за правостоящ само след изричното им съгласие. В обявените влакове със задължителна резервация на седящи места ще се продават билети за правостоящи до 20 пътника в купейните вагони и до 10 пътника в безкупейните вагони. При изчерпване на допустимите правостоящи места, на клиентите ще бъде предложен вариант за пътуване с влак в друг час. *** Националният железопътен превозвач напомня на своите клиенти, че за определени влакове могат да закупят онлайн билет за своето пътуване. Системата за онлайн резервации и продажба на билети предлага бърз, лесен и модерен начин за закупуване на железопътни билети, независимо от местонахождението на клиента, като позволява и възможност за визуален избор на спални и седящи места, съгласно композицията на всеки влак. Разплащането се осъществява по електронен път с най-масово разпространените кредитни и дебитни карти. Билетът се получава на електронната поща на регистрирания клиент, след което се разпечатва на хартиен носител. Особено удобна за клиентите е възможността да се закупуват билети от таблети и смартфони. По този начин не е задължително билетът да се разпечатва на принтер, тъй като той се валидира от кондуктора във влака директно от мобилното устройство. Системата е достъпна на официалната интернет страница на „Холдинг БДЖ” ЕАД – , както и на електронен адрес – . Сподели:", "date": "2018.04.22", "title": "БДЖ въвежда предварителна продажба на билети за празничните дни през месец май"}
{"url": "http://pik.bg/%D1%81%D0%B0%D0%B3%D0%B0-%D0%B4%D0%B6%D0%B5%D0%B9%D0%BC%D1%81-%D0%BA%D0%B0%D0%BC%D0%B5%D1%80%D1%8A%D0%BD-%D0%BF%D0%BE%D1%82%D0%B2%D1%8A%D1%80%D0%B4%D0%B8-%D1%87%D0%B5-%D0%B8%D1%81%D0%BA%D0%B0-%D0%B4%D0%B0-%D0%B7%D0%B0%D1%81%D0%BD%D0%B5%D0%BC%D0%B5-%D0%BE%D1%89%D0%B5-%D1%87%D0%B5%D1%82%D0%B8%D1%80%D0%B8-%D1%84%D0%B8%D0%BB%D0%BC%D0%B0-%D0%BE%D1%82-%D1%81%D0%B2%D0%B5%D1%82%D0%B0-%D0%BD%D0%B0-%E2%80%9E%D0%B0%D0%B2%D0%B0%D1%82%D0%B0%D1%80%E2%80%9C-news744515.html", "text": "Култовият кинорежисьор Джеймс Камерън има намерение да заснеме още четири филма от вселената на „Аватар“, съобщава Ройтерс. Камерън вече работи по втория и третия филм. Ако те се окажат успешни и осигурят добър боксофис, режисьорът има готовност веднага да пристъпи към риализацията на още два филма. Сценария за тях дори е вече готов. В края на миналата година се появиха информации, че Камерън е стартирал снимките успоредно на втората и третата част. Плановете са вторият филм да се появи по екраните през 2020 година. Сподели:", "date": "2018.04.22", "title": "Сага! Джеймс Камерън потвърди, че иска да заснеме още четири филма от света на „Аватар“"}
{"url": "http://pik.bg/%D0%BA%D0%B0%D1%84%D0%B5%D1%82%D0%BE-%D0%BD%D0%B0%D0%BC%D0%B0%D0%BB%D1%8F%D0%B2%D0%B0-%D1%80%D0%B8%D1%81%D0%BA%D0%B0-%D0%BE%D1%82-%D0%B4%D0%B5%D0%BF%D1%80%D0%B5%D1%81%D0%B8%D1%8F-news744507.html", "text": "Всяка чаша изпито кафе, съдържащо кофеин, намалява риска от развитие на депресия с 8 процента. Това твърди  философът и психолог Берит Брогаард, цитиран от Новини.бг. Кафето оказва ред позитивни въздействия върху настроението. Главно го използваме за старт на деня, а също така и в течение на работния процес, за да ни ободрява. Носи и други ползи, които не са свързани с настроението. Много изследвания показват, че горещата напитка е способна да предотврати лека и умерена депресия – разстройство, което поразява 15 процента от населението в страните с високо ниво на доходите. Неотдавна учени от медицинския колеж към университета в Циндао, Китай, анализираха резултатите от 15 изследвания, свързани с отношението между консумацията на кафе и депресията. Така бе установено, че всяка чаша изпито кафе, съдържащо кофеин, понижава риска от развитие на депресия с 8 процента. Засега не е известно как точно напитката се противопоставя на депресията. Изследователите предполагат, че са възможни два механизма. Смята се, че депресията е следствие на ниското ниво на серотонина. Има и друга хипотеза. Ако й се вярва, то депресията е резултат от лоша имунна реакция, която води до възпаление на мозъка. Китайските изследователи смятат, че кафето е способно да намали възпалителния процес, благодарение на комбинация от антиоксиданти. Друга хипотеза гласи, че антидепресивният ефект на кафето е обусловен от съдържанието на кофеин. Последният представлява психостимулатор, който повишава бодростта и мотивацията. Когато се събуждаме и бодърстваме след пълноценен нощен сън, в централната нервна система има малко аденозин. В рамките на няколко часа след събуждането той бавно се натрупва и активира рецептори, които провокират сънливост, а също така липса на мотивация и енергия. Подобно на аденозина, кофеинът се свързва със същите рецептори в централната нервна система. За разлика от него, той не ги активира. Блокира рецепторите, като им пречи да понижат мотивацията и енергичността. Това въздействие обяснява как консумацията на кафе ни помага да оставаме бодри в краткосрочен план. Не дава разяснение обаче защо намалява риска от депресия в дългосрочна перспектива. Китайските изследователи смятат, че кафето подпомага по-ефективното изработване на допамин. Свързва се с аденозиновите рецептори и повишава количеството му. Допаминът на свой ред се свързва с допаминовите рецептори в участък от мозъка, който отговаря за вземането на решения, мотивацията и др. Две типични характеристики на депресията са ангедония – неспособност да чувстваме удоволствие, и отсъствие на мотивация. Ако кафето спомага за подобряване на мотивацията и способността да чувстваме удоволствие, то има логика да действа и срещу депресията. Сподели:", "date": "2018.04.22", "title": "Кафето намалява риска от депресия"}
{"url": "http://pik.bg/%D0%BA%D0%B0%D1%80%D0%B0%D1%8F%D0%BD%D1%87%D0%B5%D0%B2%D0%B0-%D0%BE%D1%82%D0%B8%D0%B2%D0%B0-%D0%BD%D0%B0-%D0%BA%D0%BE%D0%BD%D1%84%D0%B5%D1%80%D0%B5%D0%BD%D1%86%D0%B8%D1%8F%D1%82%D0%B0-%D0%BD%D0%B0-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B8%D1%82%D0%B5-%D0%BD%D0%B0-%D1%81%D1%82%D1%80%D0%B0%D0%BD%D0%B8%D1%82%D0%B5-%D1%87%D0%BB%D0%B5%D0%BD%D0%BA%D0%B8-%D0%BD%D0%B0--news744517.html", "text": "на 23 април 2018 г Председателят на Народното събрание Цвета Караянчева ще участва в Конференцията на председателите на парламентите на страните-членки на ЕС в Талин, Естония. Форумът ще бъде открит от председателя на Държавното събрание на Естония Ейки Нестор. Основно изказване в началото на конференцията ще направи председателят на Европейския парламент Антонио Таяни. Председателят на Народното събрание Цвета Караянчева ще направи изказване в рамките на първата сесия, която ще бъде на тема „Бъдещето на Европейския съюз”. Говорители по темата ще бъдат маршалът на Сейма на Полша Марек Кухчински, председателят на Националния съвет на Словакия Андрей Данко и председателят на Националното събрание на Франция Франсоа дьо Рюжи. В рамките на форума председателят на Народното събрание ще има срещи с председателя на Скупщината на Република Черна гора Иван Брайович, с председателите на Сената и на Националното събрание на Франция Жерар Ларше и Франсоа дьо Рюжи, с председателя на Долната камара на парламента на Нидерландия Хадиджа Ариб и с председателя на Камарата на депутатите на парламента на Чехия Радек Вондрачек. На 24 април 2018 г . председателите на парламентите на страните-членки на ЕС ще обсъдят въпроси, свързани с европейска сигурност и отбрана. Основни изказвания е предвидено да направят председателят на Сейма на Латвия Инара Мурниеце, председателят на германския Бундестаг Волфганг Шойбле и председателят на Националния съвет на Австрия Волфганг Соботка. Председателят на Народното събрание Цвета Караянчева ще има двустранни разговори с председателя на Германския Бундестаг Волфганг Шойбле и с председателя на Националния съвет на Република Австрия Волфганг Соботка. Сподели:", "date": "2018.04.22", "title": "Караянчева отива на конференцията на председателите на парламентите на страните-членки на ЕС в Талин"}
{"url": "http://pik.bg/%D0%B2%D0%B0%D0%B6%D0%BD%D0%BE-%D0%B5%D1%82%D0%BE-%D0%BA%D0%BE%D0%B8-%D1%87%D0%B0%D1%81%D1%82%D0%B8-%D0%BD%D0%B0-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0-%D1%89%D0%B5-%D0%BE%D1%81%D1%82%D0%B0%D0%BD%D0%B0%D1%82-%D0%B1%D0%B5%D0%B7-%D0%B2%D0%BE%D0%B4%D0%B0-%D0%BD%D0%B0-23-%D0%B0%D0%BF%D1%80%D0%B8%D0%BB-news744497.html", "text": "„Софийска вода” временно ще прекъсне водоснабдяването в някои части на столицата на 23 април (понеделник), съобщиха от пресцентъра на дружеството, цитирани от „Фокус“. , се налага спиране на водоподаването от 09:00 до 21:00 часа на клиентите на „Софийска вода”, живеещи в района на: - по ул. „Партений Нишавски“ от ул. „Одрин“ до бул. „Ген.Михаил Д.Скобелев“; - по ул. „Осогово“ от ул. „Партений Нишавски“ до ул. „Позитано“; - по ул. „Българска морава“ от ул. „Партений Нишавски“ до ул. „Камен Андреев“ + бл.15, 18 и бл.2 на бул. „Ген.Михаил Д.Скобелев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Партений Нишавски“ ъгъла с ул. „Българска морава“. , се налага спиране на водоподаването от 09:00 до 21:00 часа на клиентите на „Софийска вода”, живеещи в района на ул. „Борис Арсов“, ул. „Нилс Бор“, ул. „Проф. Станчо Ваклинов“, ул. „Петър Карапетров“, ул. „Йордан Радичков“, ул. „Проф. Милко Борисов“ и ж.к. „Градините“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Борис Арсов“ ъгъла с ул. „Йордан Радичков“. , се налага спиране на водоподаването от 10:00 до 22:00 часа на клиентите на „Софийска вода”, живеещи в района на ул. „Крушева градина“, ул. „Ненко Балкански“, ул. „Гергьовче“, ул. „Кимчовец“, ул. „Еловица“, ул. „Захари Зограф“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Крушова градина“ №56. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx. Сподели:", "date": "2018.04.22", "title": "Важно! Ето кои части на  столицата ще останат без вода на 23 април"}
{"url": "http://pik.bg/%D0%BC%D0%B8%D0%BD%D0%B8%D1%81%D1%82%D1%8A%D1%80%D1%8A%D1%82-%D0%BD%D0%B0-%D0%BE%D1%82%D0%B1%D1%80%D0%B0%D0%BD%D0%B0%D1%82%D0%B0-%D0%BD%D0%B0-%D1%81%D1%8A%D1%80%D0%B1%D0%B8%D1%8F-%D0%BE%D1%82%D0%BC%D0%B5%D0%BD%D0%B8-%D0%B2%D0%B8%D0%B7%D0%B8%D1%82%D0%B0%D1%82%D0%B0-%D1%81%D0%B8-%D0%B2-%D1%85%D1%8A%D1%80%D0%B2%D0%B0%D1%82%D0%B8%D1%8F-news744530.html", "text": "Министърът на отбраната на Сърбия Александър Вулин отмени посещението си на ежегодната мемориална служба на Сръбската православна църква за жертвите на лагер на смъртта от Втората световна война в Хърватия, която се проведе днес, съобщава Ройтерс, цитирана от „Фокус“. Решението на Вулин дойде след изявлението на Хърватия, че той не е добре дошъл. Двете бивши югославски републики започнаха да си разменят остри реплики миналата седмица, когато хърватска делегация отмени посещението си в Сърбия заради председателя на Сръбската радикална партия Воислав Шешел, който обиждаше делегацията и направи опит да разкъса хърватското знаме. Визитата на делегацията беше част от опит за заздравяване на отношенията между двете съседки. Сподели:", "date": "2018.04.22", "title": "Министърът на отбраната на Сърбия отмени визитата си в Хърватия"}
{"url": "http://pik.bg/%D1%81%D0%B0%D0%BC%D0%BE%D0%BB%D0%B5%D1%82-%D0%BA%D0%B0%D1%86%D0%BD%D0%B0-%D0%B0%D0%B2%D0%B0%D1%80%D0%B8%D0%B9%D0%BD%D0%BE-%D0%B2-%D1%8F%D0%BF%D0%BE%D0%BD%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D0%BF%D1%80%D0%BE%D0%B1%D0%BB%D0%B5%D0%BC-%D1%81-%D0%B5%D0%B4%D0%B8%D0%BD%D0%B8%D1%8F-%D0%BE%D1%82-%D0%B4%D0%B2%D0%B8%D0%B3%D0%B0%D1%82%D0%B5%D0%BB%D0%B8%D1%82%D0%B5-news744525.html", "text": "Пътнически самолет на авиокомпанията United Airlines е извършил аварийно кацане на международното летище „Нарита“, съобщава агенция  Kyodo. Машината е изпълнявала полет между Лос Анджелис и Шанхай. Екипажът забелязал проблем в работата на единия от двигателите, заради което било решено самолетът да бъде спешно приземен в Япония. Съобщава се, че никой не е пострадал по време на аварийното кацане. Сподели:", "date": "2018.04.22", "title": "Самолет кацна аварийно в Япония заради проблем с единия от двигателите"}
{"url": "http://pik.bg/%D0%BE%D0%B3%D0%BD%D0%B5%D0%BD-%D0%B0%D0%B4-%D0%BF%D0%BB%D0%B0%D0%BC%D0%BD%D0%B0-%D0%B7%D0%B0%D0%B2%D0%B5%D0%B4%D0%B5%D0%BD%D0%B8%D0%B5-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-news744543.html", "text": "Пожар е възникнал в ресторант на бул. “Кн. Мария Луиза“ в Пловдив. Няма данни за пострадали хора. Това съобщиха от РДПБЗН – Пловдив за \"Фокус\". Сигналът за пожара е подаден около 12.00 часа, а причината за възникването му е проблем с аспирацията, след което е огънят пламнал от комина на заведението. На мястото на инцидента са изпратени два екипа, за да потушат пламъците. Сподели:", "date": "2018.04.22", "title": "ОГНЕН АД! Пламна заведение в Пловдив"}
{"url": "http://pik.bg/%D1%82%D0%B5%D0%B6%D1%8A%D0%BA-%D0%B8%D0%BD%D1%86%D0%B8%D0%B4%D0%B5%D0%BD%D1%82-%D0%B0%D0%B2%D1%82%D0%BE%D0%B1%D1%83%D1%81-%D0%BF%D0%BE%D0%BC%D0%B5%D1%82%D0%B5-%D0%B1%D0%B0%D0%B1%D0%B0-%D0%BD%D0%B0-%D0%BF%D0%B5%D1%88%D0%B5%D1%85%D0%BE%D0%B4%D0%BD%D0%B0-%D0%BF%D1%8A%D1%82%D0%B5%D0%BA%D0%B0-%D0%B2-%D0%BF%D0%B0%D0%B7%D0%B0%D1%80%D0%B4%D0%B6%D0%B8%D0%BA-news744537.html", "text": "Автобус блъсна жена в Пазарджик. Ударът стана днес по обяд в района на пешеходната пътека на ул. „Любен Боянов“. Пешеходката е на 82-години и е пресичала улицата. Сигнал за инцидента е подаден малко сред 12.00 часа на 112, съобщава \"Фокус\". Пострадалата е настанена в болница и е в тежко състояние. Изясняват се причините за инцидента. Сподели:", "date": "2018.04.22", "title": "ТЕЖЪК ИНЦИДЕНТ! Автобус помете баба на пешеходна пътека в Пазарджик"}
{"url": "http://pik.bg/%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D0%BC%D0%B5%D0%B6%D0%B4%D1%83-%D0%BF%D1%8A%D1%80%D0%B2%D0%B8%D1%82%D0%B5-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0-%D1%86%D0%B2%D0%B5%D1%82%D0%B0-%D0%BA%D0%B0%D1%80%D0%B0%D1%8F%D0%BD%D1%87%D0%B5%D0%B2%D0%B0-%D1%81%D1%80%D0%B0%D0%B7%D0%B8-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%B4%D0%B0-%D0%BA%D0%B0%D0%B6%D0%B5-news744542.html", "text": "Ако предложението на БСП за намаляване на депутатските заплати и ваканции е надлежно входирано в деловодството на Народното събрание, то ще бъде разпределено по надлежния ред. Така всеки ще има възможност да огласи своята позиция на комисия и в пленарната зала. Това каза председателят на парламента Цвета Караянчева пред БНР. Относно изявленията на президента Румен Радев от изминалата седмица и призива му за изсветляване на процесите в държавата, Караянчева заяви: „Президентът е институция и трябва да говори, да показва проблемите, но не по този начин, по който го прави. Трябва да чува и обратното мнение. Разбирам, че е военен, но не бива да реагира първосигнално и да напада личностно човек, който се е опитал да го критикува\". \"Мисля, че това което той направи и личностното нападане на г-н Цветанов, не му прави чест. Така не се прави\", отбеляза тя. По повод критиките за некачествено законодателство на сегашния парламент Цвета Караянчева отчете, че „законодателството, което сега се прави, е по-качествено от правеното през годините назад, а парламентът е една от прозрачните институции“. Относно апела на държавния глава за повече светлина в държавата и „да се включат прожекторите“, Караянчева изтъкна: „Нямаме драма в това. Аз не знам къде още трябва да се включат прожекторите в парламента. Всичко е отворено. Всичко е пред погледа на гражданите. Нека президентът да каже да спрем ли санирането, да спрем ли магистралите.“ Сподели:", "date": "2018.04.22", "title": "НАПРЕЖЕНИЕ МЕЖДУ ПЪРВИТЕ В СТРАНАТА! Цвета Караянчева срази Румен Радев: Президентът да каже да спрем ли санирането и магистралите"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B5%D0%BC%D0%B0%D0%BD%D1%83%D0%B8%D0%BB-%D0%B9%D0%BE%D1%80%D0%B4%D0%B0%D0%BD%D0%BE%D0%B2-%D0%BA%D0%BE%D1%82%D0%B0%D1%80%D0%B0%D0%BA%D1%8A%D1%82-%D0%BC%D0%B8-%D1%81%D0%B5-%D0%BA%D0%B0%D0%B7%D0%B2%D0%B0-%D1%81%D0%B5%D1%80%D0%B3%D0%B5%D0%B9-%D1%81%D1%82%D0%B0%D0%BD%D0%B8%D1%88%D0%B5%D0%B2-%D1%83%D0%BD%D0%B8%D0%BA%D0%B0%D0%BB%D0%BD%D0%B8-%D1%81%D0%BD%D0%B8%D0%BC%D0%BA%D0%B8-news744519.html", "text": "Емануил Йорданов е роден на 10 август 1960 г. в София. Произхожда от семейство, репресирано след 9 септември 1944-та. Основното си образование завършва в 46-о училище „Константин Фотинов“, а средното - в електротехникума „Александър Попов“. Дипломира се като юрист в Софийския университет „Св. Климент Охридски“. Адвокат на свободна практика е от 1987 г. Бил е народен представител от СДС в периода 1997-1999 г. От 1999-а до лятото на 2001 г. е министър на вътрешните работи във втория мандат на правителството на Иван Костов. Кандидат е за вицепрезидент в двойка с Румен Христов. Семеен е, има една дъщеря. Съпругата му е банков служител. - Роден съм и съм израснал в бедния софийски център. Родната ми къща е на ъгъла на „Софроний Врачански“ и „Кирил и Методий“. Баща ми Никола е съден като войник и е лежал в затвора, защото е бил религиозен. Тази драстична мярка е неразбираема с оглед на днешния начин на мислене. Тогава обаче времената са били такива. Майка ми Сърпухи е арменка от Варна. Нейното семейство също е пострадало от онзи режим. Дядо ми е бил майстор дърводелец. Цялата му работилница е била конфискувана, оставен е без препитание. Не съм го усетил като дете. Тази репресия са я усетили по-скоро родителите ми. Стремяха се да ни държат по-встрани от тези неща, да не ни натоварват. Иначе детството ми си беше съвсем нормално. - Не, подобна трактовка би била пресилена. Имахме доста книги. Обичах да чета. Досегът до книгите ме е насочил към правото, защото осъзнах, че интересното за мен е човекът. Като младеж, преди това, учех в слаботоковия електротехникум „Попов“. И очевидно се е разбрало, че от мен техник няма да стане. - Въпреки високата диплома първата ми работа беше като общ работник в Института за заразни и паразитни болести. Не беше страшно, но си беше тежичко. - Първата ми съпруга няма нищо общо с Кюстендил, включително и аз. Там само е родена дъщеря ни. Логиката беше, че поради „лошата“ ми биография нямаше как да се класирам за София. Такива като мен бяха изключение в Юридическия факултет. Дори първоначално, търсейки работа, обикалях България и имах възможност да започна в Ямбол. Предпочетох Кюстендил, защото е по-близо, не са 300 км като до Ямбол. А и тогава пътуванията бяха по-трудни. - Лепна ми го местен кредитен милионер. Иначе в Кюстендил отидох много млад. Бях 27-годишен – 1987-а. А живях в града до 2001 г. Бяхме поколение млади юристи. Колегите ми бяха, освен много добре подготвени професионално, много симпатични хора. Умеехме и да работим, и да се веселим. Затова съм се шегувал, перифразирайки Хемингуей, че когато си млад, животът в Кюстендил е безкраен празник. - Не. Всеки, който се е докоснал до политиката, застава пред изпитанието да съхрани целостта на семейството си. Това са много ангажименти, много нерви. - Това не е сериозно. Името на майка ми в превод на български означава светица. Ние нямаме такова име в езика си. Затова Светла е кръстена на нея. Действително, когато детето се роди, министър беше Светла Даскалова и аз се шегувах, че съм я кръстил на нея. И като ме питаха какво ще правя, ако сменят Светла Даскалова, казвах, че ще правя второ дете, което ще кръстя на новия министър. Но някои хора нямат чувство за хумор и се опитват да изкарат популярния човек от черен по-черен. А имаше период, в който се ползвах с доста широка популярност. - Не. Още когато започна перестройката в България, в нашите професионални среди голяма част от хората бяха свързани с БКП. Тези, които имахме други политически виждания, се брояхме на пръсти. Бил съм опора на много хора, които са работили в рамките на съдебната система и са се притеснявали за това, че могат да ги уволнят, защото не харесват комунистическата партия. - В БКП ме каниха, но първо ме поканиха да стана съдия. Казваха ми, че ако приема, ще ме направят и партиен член, ще получа държавно жилище и не знам какви облаги още. Отказах всичко и си останах адвокат. След 1990 г. ме каниха в партиите от СДС, но аз имах алергия към партиите, защото до този момент всички бяхме расли с една-единствена и нейната патерица БЗНС. - Търсили са ме за какво ли не – да помагам на тогавашната млада опозиция. Участвал съм в избирателни комисии на няколко пъти. 1997 г. вече нещата бяха нетърпими и прецених, че не е достойно човек да стои встрани. Тогава се включих по-активно. Станах член на СДС. Това е единствената ми партия. - В онзи период срещу СДС, като основна партия в управляващата коалиция, имаше много тежки атаки. В това число и медийни. Предполагам, че до голяма степен това е мотивирало премиера да предложи онази голяма промяна в Министерския съвет. Тогава приех, защото не беше оправдано да бягам от ангажименти. Не че не съм съзнавал какво ме чака. Защото Министерството на вътрешните работи е възможно най-тежкият пост, който може да се поеме в едно правителство. Особено в онова време в България. - Този въпрос е към Петър Стоянов. - Не може да има съмнение за вината на Даниела Терзийска, защото съдът се произнесе във време, когато на власт вече беше НДСВ. Не сме били ние управляващи, за да може някой да каже – съдът направи реверанс, за да замаже нещата. Всичко беше установено по безспорен начин. И всички съдебни актове по този случай са влезли в сила. Нещата са такива, каквито бяха огласени. Но става въпрос за една житейска трагедия, която беше използвана по най-циничния начин с политически цели. - В главите на някои хора сигурно е имало бръмбари. Що се отнася до жилищния блок, в който са били поставени устройствата, той е оборудван много преди това. Въпросните устройства не са работели. Голяма част от тях са били повредени от влагата. Факт са устройствата, но е факт и че не са работили. Другият факт е, че имаше няколко дела, които са водени по времето, когато Филчев е главен прокурор. Всички тези дела катастрофират и завършват с оправдателни присъди. Доказа се съвсем ясно, че подслушване не е имало. Нека всичко това тежи на съвестта на Филчев. Показателно е, че когато има скандали за подслушване, обикновено излизат записи и се разбира какво точно е било подслушвано. В случая с Филчев не излезе и една дума. Тогава кой и какво е подслушвал? - Николай Колев беше задържан при акция на прокуратурата, в която пак по искане на прокуратурата бяха включени и служители от специализирания отряд за борба с тероризма. След това Николай Колев обвини прокурорите, които участваха в акцията, че са му подхвърлили оръжие и наркотици. В интерес на истината, до мен беше подадена жалба от съпругата на Николай Колев, в която тя говореше за техните опасения, че на Колев ще бъдат подхвърлени оръжие и наркотици. При това положение, когато те имат подобни очаквания, той би трябвало да е пълен идиот, ако си носи в колата въпросните вещи. - СДС още в самото начало поема в редиците си много хора, които не са за там. И съм склонен да мисля, че те са стигнали до СДС, водени от други помисли. Конкретно мога да кажа, че голяма част от хората, които се водят основатели на СДС, през следващите години преминаха през парламентарната група на БСП. А Стефан Гайтанджиев, който 1990 г. е редил листите на СДС, през 1998-а беше също депутат от БСП. И от трибуната на Народното събрание обясняваше как е бил на \"Раковски\" 134. Аз не знам какво има на тоя номер. Това е един от бащите на СДС. И това, което е обединявало хората в Съюза в началото, е простото отрицание на стария режим. А за някои дори - единствено отрицание на Тодор Живков. Това пречи СДС да има по-сериозна хомогенност и чувството за общност. Освен това демократично настроените хора по-трудно се справят с дисциплината. Когато ние управлявахме, в СДС имаше много богат набор от ярки личности, много силни политици. Но се оказа вярна поговорката, че два остри камъка брашно не мелят. - Не става въпрос за олимпийския принцип. Хората, които са следили по-отблизо тези процеси, си спомнят, че по онова време СДС имаше единствено излъчен кандидат за президент. Много хора бягаха и се криеха, защото едва ли са мислели, че може да се постигне нещо съществено. Не са искали да рискуват една предизвестена загуба. В същото време тогава подкрепата за СДС беше между 2 и 4 процента. Аз се включих, защото щеше да бъде голям срам СДС да не може да оформи президентска двойка. И се включих не в 12 без 5, а в 12 без една. Това, което исках да направя, бе да постигнем някакъв що-годе приличен резултат, за да може това да помогне на партията при следващи избори. Сблъскахме се обаче със страшни проблеми. Най-вече липсата на средства. Не става без пари. Трябваше да записвам някакво обръщение в радиото, а се оказа, че имам 50 секунди. Какво да кажа: \"Пролетарии от всички страни, извинявайте!\". - Когато една партия е на гребена на вълната, много хора са склонни да помагат финансово. По-късно се прие законът, който предвиди държавната субсидия за партиите. Тогава ние нямахме пари, а срещу нас стоеше машината на ГЕРБ, която разполагаше с огромни средства. Операторите вървяха след Плевнелиев и снимаха даже когато кихне и когато се прозява. В кампанията виждах обаче как хора от СДС работят точно за Плевнелиев или за Кунева. Това окончателно помогна за срива на партията. - Вижте банковите сметки на ГЕРБ и ще си отговорите. - Никога не съм имал две семейства. Но дори за хората, които водят нормален живот, идва момент, когато им се налага да се разведат. Тези, които сме се занимавали с политика, сме още по-уязвими. И всеки един от нас носи греховете към собственото си семейство. А и над 50 процента от българите са разведени. Така че не съм някакво явление. Да, появи се статия. Знае се и кой е инициаторът, и защо е пусната невярната информация. - Продължавам да чета книги. Сега чета една хубава книга за Распутин, писана от американски автор. Темата ме интересува, защото обяснява задкулисните влияния, които се оказват върху държавното управление. Как човек, който реално не носи никаква отговорност, има възможност да влияе над взимането на политически решения. Много обичам музика - рок. Другия месец ще съм на концертите на Роджър Уотърс и на Ал ди Меола в София. Обичам кино и театър. - Имам цигулка, но отдавна не съм я пипал. Като дете танцувах в ансамбъла \"Росна китка\" в Двореца на пионерите заедно с Емил Димитров-Ревизоро. Като ученик свирех на бас китара. Имахме група към техникума. - Имам котарак. Казва се Сергей Станишев. Той ми е подарък от един приятел. Казва се така, защото дойде при мен във време, когато обяснявах, че е по-добре БСП да е на власт, отколкото ГЕРБ. - Старичък съм вече. Само табла. Сподели:", "date": "2018.04.22", "title": "САМО В ПИК И \"РЕТРО\"! Емануил Йорданов: Котаракът ми се казва Сергей Станишев! (УНИКАЛНИ СНИМКИ)"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D1%81%D0%BB%D1%83%D1%85-%D0%B7%D0%B0-%D0%B4%D1%8A%D1%80%D0%B6%D0%B0%D0%B2%D0%B5%D0%BD-%D0%BF%D1%80%D0%B5%D0%B2%D1%80%D0%B0%D1%82-%D0%B2-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-%D1%80%D0%B0%D0%B7%D0%B1%D1%83%D0%BD%D0%B8-%D0%B8%D0%BD%D1%82%D0%B5%D1%80%D0%BD%D0%B5%D1%82-news744455.html", "text": "Редица арабски медии и блогъри съобщиха, че върви опит да държавен преврат в Саудитска Арабия, съобщи Епицентър. На разпространени в Мрежата видеозаписи се и виждат и чуват звуци от сериозни сражения в района около кралската резиденция в Рияд. По непотвърдени данни крал Салман е бил преместен в обезопасен бункер в най-близката военно-въздушна база на Въоръжените сили на страната. Властите в Рияд и службите за сигурност опровергават съобщенията за сражения в района на кралския дворец и обвиняват Иран в провеждане на целенасочена информационна провокация. Според съобщенията на официални представители на службите за сигурност на Саудитска Арабия, изстрели са били произведени срещу \"дрон- играчка\", който прелетял над района Хозам, в който е разположена кралската резиденция. Сподели:", "date": "2018.04.22", "title": "ИЗВЪНРЕДНО! Слух за държавен преврат в Саудитска Арабия разбуни Интернет "}
{"url": "http://pik.bg/%D0%BF%D0%BE%D1%87%D0%B8%D0%BD%D0%B0-%D0%BD%D0%B0%D0%B9-%D0%B2%D1%8A%D0%B7%D1%80%D0%B0%D1%81%D1%82%D0%BD%D0%B0%D1%82%D0%B0-%D0%B6%D0%B8%D1%82%D0%B5%D0%BB%D0%BA%D0%B0-%D0%BD%D0%B0-%D0%BF%D0%BB%D0%B0%D0%BD%D0%B5%D1%82%D0%B0%D1%82%D0%B0-news744452.html", "text": "В Япония е починала най-възрастната жителка на планетата, съобщава агенция Kyodo, цитирана от TACC и „Фокус“. Японката Наби Таджима е починала на 117 години и 260 дни на 21 април. Тя е починала в болница, като последните месеци не е ставала от леглото. Сега най-възрастният жител на планетата отново е жена от Япония - Чио Мияко, родена на 2 май 1901 година. Сподели:", "date": "2018.04.22", "title": "Почина най-възрастната жителка на планетата"}
{"url": "http://pik.bg/%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%8F%D1%82-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82-%D0%BC%D0%BE%D0%B6%D0%B5-%D0%B4%D0%B0-%D0%BF%D0%BE%D0%B8%D1%81%D0%BA%D0%B0-%D0%BD%D0%BE%D0%B2-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82-news744454.html", "text": "Има реална възможност британският парламент  да поиска нов референдум за Брекзит, съобщава The Idependent, цитирани от „Фокус“. Министърът за Брекзит Стив Бейкър допусна, че ключовият вот на парламента по сделката за напускане няма да бъде „приема се или се отхвърля“, а депутатите ще имат възможността да внесат промени, включително и нов референдум, като при това ще има много време за провеждането му преди март 2019 година. Това разкритие обнадежди привържениците на нов референдум, които започнаха нова кампания за организирането му само преди няколко дни. „Тереза Мей се опитва да представи на обществото, че гласуването в парламента ще бъде само „приема се или се отхвърля“. Сега нейните собствени министри признават, че това не е вярно. Парламентът, ако реши, може да остави на хората да кажат одобряват ли условията по напускането“, казва Стивън Доути, който е привърженик на кампанията за втори референдум. Сподели:", "date": "2018.04.22", "title": "Британският парламент може да поиска нов референдум за Брекзит"}
{"url": "http://pik.bg/%D0%B2-%D1%81%D0%BE%D1%84%D0%B8%D1%8F-%D1%81%D0%B5-%D0%B2%D1%8A%D0%B2%D0%B5%D0%B6%D0%B4%D0%B0-%D0%B2%D1%80%D0%B5%D0%BC%D0%B5%D0%BD%D0%BD%D0%B0-%D0%BE%D1%80%D0%B3%D0%B0%D0%BD%D0%B8%D0%B7%D0%B0%D1%86%D0%B8%D1%8F-%D0%BD%D0%B0-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%B7%D0%B0%D1%80%D0%B0%D0%B4%D0%B8-%D1%81%D0%BD%D0%B8%D0%BC%D0%B0%D0%BD%D0%B5-%D0%BD%D0%B0-%D1%84%D0%B8%D0%BB%D0%BC-news744459.html", "text": "Столична община Въвежда се временна организация на движението във връзка със заснемането на филма „Падение и спасение”. Това съобщиха от пресцентъра на . Забранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент”, както следва: - От 09.00 до 16.00 часа на ул. „Иван Сергиев”. - От 16.30 до 18.00 часа на ул. „Георги Марков”, срещу паркинга на БТА. - От 16.00 до 19.00 часа на 23 април 2018 г. в ж.к. „Овча купел” пред бл. 609. - От 08.00 до 17.30 часа на 24 април 2018 г. на ул. „Солунска” № 49. - От 10.00 до 22.00 часа на 25 април 2018 г. и от 10.00 до 13.00 часа на 26 април 2018 г. на ул. „Георги Бенковски” № 33. - От 16.00 до 19.00 часа на 26 април 2018 г. пред бл. 1, ж.к. „Дианабад”. От 09.00 до 16.00 часа се забранява влизането на пътни превозни средства за максимум от 3 минути за заснемане на кадър по ул. „Иван Сергиев” между ул. „Христо Халачев” и ул. „Георги Аспарухов-Гунди”. Сподели:", "date": "2018.04.22", "title": "В София се въвежда временна организация на движението заради снимане на филм"}
{"url": "http://pik.bg/%D0%B5%D1%80%D0%B4%D0%BE%D0%B3%D0%B0%D0%BD-%D0%BF%D1%80%D0%B8%D0%B7%D0%BE%D0%B2%D0%B0-%D0%B7%D0%B0-%D0%BC%D0%B8%D1%80-%D1%81-%D0%B3%D1%8A%D1%80%D1%86%D0%B8%D1%8F-news744458.html", "text": "Kathimerini, цитиран от \"Фокус\". Президентът на Турция Реджеп Тайип Ердоган в събота призова за мир с Гърция, според съобщение на държавната „Anadolu Agency”, пише електронното издание на гръцкия вестник „Имаме нужда от мир сега. Нашият мир с вас е като никой друг“, заяви турският президент. Ердоган е заявил още, че гръцкият премиер Алексис Ципрас е „млад и динамичен“ лидер, който има желание „да направи нова стъпка“, както и че гръцкият президент Прокопис Павлопулос е в „същия дух.“ Сподели:", "date": "2018.04.22", "title": "Ердоган призова за мир с Гърция"}
{"url": "http://pik.bg/%D0%BA%D0%B0%D0%BD%D0%B0%D0%B4%D0%B0-%D0%B8-%D1%8F%D0%BF%D0%BE%D0%BD%D0%B8%D1%8F-%D0%BF%D0%BE%D0%B4%D0%BF%D0%B8%D1%81%D0%B0%D1%85%D0%B0-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D0%B7%D0%B0-%D0%B2%D0%BE%D0%B5%D0%BD%D0%BD%D0%BE-%D1%81%D1%8A%D1%82%D1%80%D1%83%D0%B4%D0%BD%D0%B8%D1%87%D0%B5%D1%81%D1%82%D0%B2%D0%BE-news744461.html", "text": "Външните министри на Канада и Япония Кристия Фрийланд и Таро Коно подписаха споразумение за доставки и обслужване на военна техника между въоръжените сили на двете страни, предаде ТАСС, цитирайки изявление на канадското външно министерство. Това споразумение ще засили сътрудничеството между канадските въоръжени сили и японските Сили за самоотбрана. Освен това то ще позволи на двете страни да използват военната си техника при военни учения в Канада, Япония или на други места, се подчертава в изявлението на външното министерство. Документът ще улесни сътрудничеството на страните при реагиране на хуманитарни ситуации и кризи, както и при операции за поддържане на мира. Стабилността в Азиатско-тихоокеанския регион е от голямо значение за сигурността и напредък на Канада и ние смятаме Япония за ключов партньор, подчерта Фрийланд. Сподели:", "date": "2018.04.22", "title": "Канада и Япония подписаха споразумение за военно сътрудничество"}
{"url": "http://pik.bg/%D1%81%D0%B8%D0%B3%D0%BD%D0%B0%D0%BB-%D0%B4%D0%BE-%D0%BF%D0%B8%D0%BA-%D0%B2%D0%B5%D0%BD%D0%B5%D0%BB%D0%B8%D0%BD%D0%B0-%D0%B3%D0%BE%D1%87%D0%B5%D0%B2%D0%B0-%D0%B2-%D1%81%D1%85%D0%B5%D0%BC%D0%B0-%D1%81-%D0%BF%D1%80%D0%BE%D0%BA%D0%BE%D0%BF%D0%B8%D0%B5%D0%B2-%D1%81%D1%80%D0%B5%D1%89%D1%83-%D0%BC%D0%B8%D0%BB%D0%B8%D0%B0%D1%80%D0%B4%D0%B5%D1%80%D0%B0-%D0%BA%D0%B5%D0%BB%D0%BD%D0%B5%D1%80-%D0%BD%D0%BE%D0%B2%D0%B8%D1%8F-%D0%B1%D0%BE%D1%81-%D0%BD%D0%B0-%D0%BD%D0%BE%D0%B2-news744483.html", "text": "Представящата се за издателка на \"24 часа\" Венелина Гочева е влязла в комбина с издателя на \"Капитал\" Иво Прокопиев с цел фронтална атака срещу новия собственик на Нова тв - милиардера Петр Келнер. Това научи ПИК от няколко незивисими един от друг източници. В последните дни Гочева, която иначе от страниците на вестника си воюва с Прокопиев и олигархичния кръг около него, координирала цялата си дейност с капиталци. Гочева и Прокопиев заедно канели на срещи представители на други медии и им предлагали да се включат в колективна жалба срещу чеха Келнер до Комисията за защита на конкуренцията. Целта била да осуетят придобиването на интернет групата \"Нет инфо\", която е част от портфолиото на Нова тв. Ще обвинят Келнер в монополно положение на пазара, поясняват участвали в разговорите. Странното тук е дали реалните собственици на \"24 часа\", които се крият зад Гочева, са наясно с плановете й и с факта, че действа съвместно с Прокопиев, коментира се в съсловието. Както е известно, въпросните реални собственици от години водят тежка корпоративна битка с кръга \"Капитал\". В гилдията се промъква и друга версия. Венелина Гочева участвала в цялостна схема за притискане на Петр Келнер и за поставянето му в зависимост с определени олигархични кръгове у нас. Нека не забравяме все пак къде се излъчва \"Националната лотария\", загадъчно подмятат източниците на ПИК. Сподели:", "date": "2018.04.22", "title": "СИГНАЛ ДО ПИК: Венелина Гочева в схема с Прокопиев срещу милиардера Келнер, новия бос на Нова тв"}
{"url": "http://pik.bg/%D0%BF%D0%B0%D1%80%D0%B0%D0%BD%D0%BE%D1%8F-%D0%B2-%D1%81%D0%B0%D1%89-%D1%81%D0%BC%D1%8F%D1%82%D0%B0%D1%82-%D1%81%D0%BF%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D1%8F%D0%B4%D1%80%D0%B5%D0%BD%D0%B0%D1%82%D0%B0-%D0%BF%D1%80%D0%BE%D0%B3%D1%80%D0%B0%D0%BC%D0%B0-%D0%BD%D0%B0-%D0%BA%D0%BD%D0%B4%D1%80-%D0%B7%D0%B0-%D1%83%D0%BB%D0%BE%D0%B2%D0%BA%D0%B0-news744450.html", "text": "Съветниците на американския президент Доналд Тръмп смятат, че обявеното спиране на ядрената програма на Северна Корея е уловка, съобщава Washington Рost, цитирани от РИА Новости и „Фокус“ Според съветниците лидерът на Северна Корея „е дал много скромни обещания, които може да не изпълни“. По тяхно мнение той иска да създаде за себе си образ на „благоразумен и готов на компромиси човек“. По този начин на САЩ ще им е по-трудно да отказват на исканията на Северна Корея. Сподели:", "date": "2018.04.22", "title": "Параноя! В САЩ смятат спирането на ядрената програма на КНДР за уловка"}
{"url": "http://pik.bg/%D1%82%D0%B5%D1%80%D0%BE%D1%80-%D0%BA%D1%8A%D1%80%D0%B2%D0%B0%D0%B2-%D0%B0%D1%82%D0%B5%D0%BD%D1%82%D0%B0%D1%82-%D0%B2-%D0%BA%D0%B0%D0%B1%D1%83%D0%BB-%D1%81-%D1%80%D0%B0%D0%BD%D0%B5%D0%BD%D0%B8-news744489.html", "text": "Самоубийствен атентатор детонира експлозиви в тълпа, събрала се пред център за регистрация на гласоподаватели в Западен Кабул, Афганистан, съобщиха от полицията, цитирани от Франс Прес и „Фокус“. „Случи се на входната врата на центъра. Беше самоубийствена атака. Има ранени, но не знаем каква е тяхната бройка за момента“, заяви Дауд Амин, началник на полицията в Кабул. Центърът за регистрация на гласоподаватели, подготвя парламентарните избори, насрочени по-късно тази година. Сподели:", "date": "2018.04.22", "title": "Терор! Кървав атентат в Кабул с ранени"}
{"url": "http://pik.bg/%D0%B3%D0%BE%D1%80%D0%B5%D1%89%D0%BE-%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D0%BA%D0%BE%D1%81%D1%82%D0%BE%D0%B2-%D0%BF%D0%BE%D1%85%D0%B2%D0%B0%D0%BB%D0%B8-%D0%B1%D0%BE%D1%80%D0%B8%D1%81%D0%BE%D0%B2-%D0%B7%D0%B0%D1%80%D0%B0%D0%B4%D0%B8-%D1%80%D1%83%D1%81%D0%BA%D0%B8%D1%82%D0%B5-%D0%B4%D0%B8%D0%BF%D0%BB%D0%BE%D0%BC%D0%B0%D1%82%D0%B8-%D0%B8-%D0%BF%D1%80%D0%B8%D0%B7%D0%BD%D0%B0-%D0%B1%D0%B8%D0%BB%D0%B0-%D0%BB%D0%B8-%D0%B5-%D0%B0%D0%B3%D0%B5%D0%BD%D1%82-%D0%BD-news744477.html", "text": "\"Не смятам, че Кремъл стои зад отрявянето на Скрипал. До този момент не съм видял изнесени категорични данни и свидетелства по въпроса. Не може да се произнасят присъди на основанията на лични предположение и подозрения. Не бива да се действа все едно, че има доказателства. Съдът още не се е произнесъл\", каза в ефира на Би Ти Ви журналистът дисидент от радио \"Свободна Европа\" Владимир Костов. Той хохвали Бойко Борисови нарече позицията му за неигонване на руски дипломати от страната разумна. Костов категорично обяви, че не знае дали Юлия Кръстева ебила агент на ДС. \"Познавах я много добре като ученичка и студентка. За заминаването й в Париж имам някаквъв принос, защото съм давал мнение за нея като служител на ДС. Не мога да дам отговор на въпроса дали тя е била агент на ДС. Не ми се е налагало да я третирам като агент Сабина в никой момент. Не знам дали е била от ДС, но не изключвам да съм знаел\", поясни Костов. Самата Юлия Кръстева след скандала за агентурното й минало обяви, че някой иска да й навреди. \"Нямам идея кой иска да й навреди\", отвърна Владимир Костов. Владимир Костов също е бил жертва на опит за отравяне. Каква е причината той да остане жив, а Георги Марков да загине  той отговори така: \"Отровата не се е разпространила изцяло в тялото ми. Част  от нея е останала в капсулата, забита в гърба ми.\". \"Аз не само съм вербуван в разузнаването, а съм се стремял да работя занего. Защото смятах, че това е работа за едно добро дело. След това напуснах секретните служби и останах в Париж\", призна Владимир Костов.. Сподели:", "date": "2018.04.22", "title": "ГОРЕЩО! Владимир Костов похвали Борисов заради руските дипломати и призна била ли е агент на ДС Юлия Кръстева, Русия ли е отровила Скрипал"}
{"url": "http://pik.bg/%D0%BA%D0%BE%D0%BD%D1%82%D1%80%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%83%D0%B4%D0%B0%D1%80%D0%B8%D1%82%D0%B5-%D0%B2-%D1%81%D0%B8%D1%80%D0%B8%D1%8F-%D0%BF%D1%80%D0%BE%D1%82%D0%B8%D0%B2%D0%BE%D1%80%D0%B5%D1%87%D0%B0%D1%82-%D0%BD%D0%B0-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%BE%D1%82%D0%BE-%D0%BF%D1%80%D0%B0%D0%B2%D0%BE-news744462.html", "text": "Нанесените на 14 април от западни страни удари в Сирия противоречат на международното право, заявиха експерти от долната камара на германския парламент в експертно становище, цитирано от Франс прес и БТА. \"Използването на военна сила срещу държава, за да се накаже тази държава за нарушаването на международна конвенция, нарушава забраната за прибягване към насилие, която е част от международното право\", казват юристите на Бундестага в отговор на въпрос на радикалната лява партия \"Левите\", която се обяви против военната операция. В становището си експертите се позовават на декларация на Общото събрание на ООН от 1970 г., подчертаваща, че \"при воденето на международните си отношения държавите са задължени да се въздържат от използването на военна принуда\". Юристите освен това припомнят, че в миналото Съветът за сигурност на ООН също е отхвърлял използването на военна сила за наказание, определяйки го като \"несъвместимо с целите и принципите на ООН\". Правният мотив, предложен от Великобритания, която участва в ударите заедно със САЩ и Франция, не е убедителен, според оценката на германските експерти, до която АФП е получила достъп. Според Лондон международното право позволява ответни действия, за да се попречи на по-големи човешки страдания, и тези условия са били изпълнени след предполагаемата употреба на химически оръжия от режима на Башар Асад. Има основание да си зададем въпроса дали военните нападения наистина са подходящ инструмент, за да предотвратят други страдания в Сирия, отбелязват германските юристи. Сподели:", "date": "2018.04.22", "title": "Контра! Германия: Ударите в Сирия противоречат на международното право"}
{"url": "http://pik.bg/%D0%BE%D1%82%D0%B1%D0%B5%D0%BB%D1%8F%D0%B7%D0%B2%D0%B0%D0%BC%D0%B5-%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%8F-%D0%B4%D0%B5%D0%BD-%D0%BD%D0%B0-%D0%B7%D0%B5%D0%BC%D1%8F%D1%82%D0%B0-news744453.html", "text": "Световният Ден на Земята се отбелязва всяка година на 22 април за привличане на вниманието върху опазването на планетата и съхраняването на живота върху нея, съобщава „Фокус“. За първи път инициативата се отбелязва на 22 април 1970 г. в САЩ и Канада. През 1990 г. празникът на нашата планета е обявен за международен, като България се включва в отбелязването му през 1993 г.. Целта е да се обединят хора от цял свят в защита на околната среда. Събитието е изключително мащабно, като днес ще бъде отразено с над 2,5 милиарда „зелени“ инициативи по целия свят. Тазгодишната тема „Свят без замърсяване с пластмаси“ е избрана именно, за да насочи вниманието към цялостна промяна на нагласата и отношението ни към пластмасите. Сподели:", "date": "2018.04.22", "title": "Отбелязваме Световния ден на Земята"}
{"url": "http://pik.bg/%D1%85%D0%B0%D0%BE%D1%81-%D0%B2-%D0%B8%D1%80%D0%B0%D0%BD-%E2%80%93-%D1%85%D0%BE%D1%80%D0%B0%D1%82%D0%B0-%D0%BC%D0%B0%D1%81%D0%BE%D0%B2%D0%BE-%D0%BE%D0%B1%D1%80%D1%8A%D1%89%D0%B0%D1%82-%D1%81%D0%BF%D0%B5%D1%81%D1%82%D1%8F%D0%B2%D0%B0%D0%BD%D0%B8%D1%8F%D1%82%D0%B0-%D1%81%D0%B8-%D0%B2-%D0%B4%D0%BE%D0%BB%D0%B0%D1%80%D0%B8-%D0%B8-%D0%B3%D0%B8-%D0%B8%D0%B7%D0%BD%D0%B0%D1%81%D1%8F%D1%82-%D0%BE%D1%82-%D1%81%D1%82%D1%80%D0%B0%D0%BD%D0%B0%D1%82%D0%B0-news744465.html", "text": "Иранската валута девалвира драматично, хората масово обръщат спестяванията си в долари и ги изнасят от страната. Кризата обаче не е икономическа, а политическа. От нея печелят религиозните фондации на хардлайнерите, констатира Дойче веле. Чуждите валути станаха дефицитна стока в Иран. Очевидци разказват, че обменните бюра в Техеран са свалили долара от списъка с предлаганите валути. Иранското правителство въведе твърд обменен курс на иранския риал спрямо долара. По този начин то иска да спре по-нататъшната девалвация на местната парична единица. Официално един долар се разменя за 42. 000 риала. На черния пазар обаче цената за долар е почти 60. 000 риала. \"Пред обменните бюра има огромни опашки. Хората са загрижени. Никой не знае какво става. Но колкото по-скъп става доларът, толкова по-дълги стават и опашките\", пише един юзър на ДВ. През изминалите седмици иранската валута девалвира драматично. Най-вече заради спекулациите около евентуалното оттегляне на САЩ от ядреното споразумение с Техеран. \"Хората се страхуват и искат да обменят своите спестявания в чужда валута, за да се предпазят от девалвацията на риала\", казва Сара Базобанди - преподавателка по политическа икономия в Лондон. В интервю за ДВ тя обяснява: \"Правителството се опитва да поддържа изкуствено висок курс на риала, но икономиката на страната е на път да се срине. При това цената на петрола се покачва, а доларът понижава стойността си на международните пазари. Парадоксалното е, че точно в Иран, който е сред важните износители на петрол, американският долар се развива в обратна посока - т.е. повишава стойността си\". Износът на петрол и природен газ е най-важният източник на средства за иранската икономика - той съставлява над 30 процента от всички държавни приходи. Иранската централна банка впоследствие продава доларите от петролния износ на обменните бюра и банките. По този начин ги обменя в риали. Но понастоящем Централната банка не е в състояние да вкара в страната всички приходи от износа на петрол. Поради американските санкции банките в САЩ нямат право да извършват разплащания с Иран. От санкциите са засегнати и големи германски банки с бизнес-интереси в САЩ. Сред тях са Дойче банк и Комерцбанк, които бяха наказани със сурови глоби през последните години. САЩ сега заплашват с нови санкции. Американският президент Доналд Тръмп смята, че ядреното споразумение с Техеран е вредно за Запада. Съвсем наскоро той подчерта, че иска да се оттегли изцяло от споразумението и настоя то да бъде поне преработено. Иран се противопоставя на подобно предложение категорично. Очаква се, че на 12 май САЩ ще обявят оттеглянето си от ядреното споразумение, а тази стъпка по всяка вероятност ще върви ръка за ръка с допълнително затягане на санкциите срещу Иран. \"В страната не влизат долари, а всички иранци искат да купуват долари и да изнасят авоарите си извън страната. Централната банка не е в състояние да задоволи огромното търсене на чужда валута - тя и не желае подобно нещо, защото иска да осуети изтичането на държавното богатство извън страната. Пазарите в Иран са разклатени, а от това печелят само онези институции, които се изявяват на черния пазар\", твърди икономистката Сара Базобанди. Въпросните институции принадлежат на религиозни фондации и на Революционната гвардия - т.е. става дума за собственост на консервативния истаблишмънт в Иран. Тези сили имат голямо влияние върху иранската икономика и са активни в почти всички браншове. Управляват компании в енергийната сфера, в инфраструктурата и оръжейната индустрия. Преди Рохани да поеме властта те имаха и много добри контакти с банките. Президентът Рохани обаче настоява Революционната гвардия да не се меси в икономиката на страната. Той иска да реформира тази сфера и настоява да се обявяват публично всички финансови дейности. \"Това, което преживяваме в момента, не е криза на икономиката, а криза на сигурността. Онези, които преди три месеца протестираха срещу правителството, сега искат да предизвикат нова криза\", заяви в интервю за иранската осведомителна агенция ИЛНА известният икономист Саед Лейлаз. Протестите през януари 2018 бяха предизвикани от недоволство срещу плановете на правителството за икономически реформи. Първите демонстрации бяха проведени в източния град Машхад. Градът е бастион на привържениците на провалилия се кандидат-президент Ебрахим Раиси. Ултраконсервативният духовник е председател най-голямата религиозна фондация в Иран, която управлява най-важната светиня на шиитите. Нейният бюджет е гигантски и си съперничи по размер с бюджета на държавата. \"Подобни кръгове печелят от спекулациите около евентуалното оттегляне на САЩ от ядреното споразумение\", казва Саед Лейлаз. \"Те искат да отслабят властта на Рохани\". Сподели:", "date": "2018.04.22", "title": "Хаос в Иран – хората масово обръщат спестяванията си в долари и ги изнасят от страната"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BB%D0%B8%D0%BB%D0%B8-%D0%BD%D0%B0-82---%D0%BF%D1%80%D0%B8%D0%BC%D0%B0%D1%82%D0%B0-%D0%BF%D1%80%D0%B8%D0%B1%D0%B8%D1%80%D0%B0-1-%D0%BC%D0%BB%D0%BD-%D0%BB%D0%B2-%D0%BE%D1%82-%D0%BD%D0%BE%D0%B2%D0%BE%D1%82%D0%BE-%D1%81%D0%B8-%D1%82%D1%83%D1%80%D0%BD%D0%B5-%D0%BF%D0%B0%D0%BF%D0%B0%D1%80%D0%B0%D1%88%D0%BA%D0%B8-%D1%81%D0%BD%D0%B8%D0%BC-news742032.html", "text": "Лили Иванова се стяга за грандиозно отпразнуване на 82-рия си рожден ден с голямо турне, което ще продължи цяло лято. Естрадната прима трескаво се готви за поредица от концерти из страната – повече от 20 на брой, които ще продължат чак до есента. За Лили в последните години вече стана традиция да прави турнета по примера на Веско Маринов, така че да остане близо до публиката си и да е актуална, напук на факта, че не я канят по участия и големи концерти, а и не въртят песните ѝ в радио- и тв ефира. Не на последно място това ѝ носи и стабилни приходи, които само от новото ѝ турне ще ударят 1 милион лева, изчисляват завистливи музиканти. Сумата, разбира се, не е чиста печалба, но поне половината ще отиде в джоба на примата, след като се разплати с организаторите, музикантите си и рекламната дейност. Тя за поредна година се осъществява от спонсора ѝ и близък приятел – Димитър Тодоранов, който се превърна в нещо като продуцент на звездата. След като в неговото лице намери спонсор, който от години налива сериозни финанси във всичките ѝ начинания, Лили Иванова не пропуска шанс да направи турне в страната. Тази година очакванията ѝ са да попълни банковата си сметка повече от добре, след като миналото лято имала заявки за близо 30 концерта, а направи само 10 и публиката ѝ изгаряла от нетърпение да я види. Примата била убедена, че ще напълни залите и летните театри из провинцията, още повече че отново се пусна слухът, че това ще е последното ѝ турне. Именно тази мистерия покрай оттеглянето ѝ от сцената години наред кара феновете ѝ да не пропускат нейно участие, тъй като не знаят дали няма да е последното в десетилетната ѝ кариера. Самата Лили обаче само се смеела на подобни слухове и се заканвала, че ще пее до сетен дъх, стига гласът ѝ да е в добра форма. Както се е засилила, може и да стигне рекорда на театралната прима Стоянка Мутафова, която играе на 95 години. Дотогава ѝ остава малко повече от десетилетие. В края на този месец – на 24 април, Иванова ще чукне 82 години. Макар официално звездата да твърди, че е родена през 1939 г., колкото пише и на личната ѝ карта, от половин век в музикалните среди се знае под сурдинка, че тя е родена 3 години по-рано. По време на соца обаче, след като изгряла звездата ѝ, комунистическата власт сменила ЕГН-то ѝ, за да може да участва в международен конкурс за изпълнители до 30 години и поправената дата си остава валидна завинаги. По-късно самата Лили се старае да я запази, за да се представя за по-млада. По случай рождения си ден Лили е решила да си направи и голям подарък и още преди 2 месеца си е поръчала чисто нов джип „Мерцедес”, който трябва да пристигне от Германия до две седмици. Возилото не е просто прищявка на примата, а нужда, тъй като старият ѝ автомобил бил вече на 7 години и започнал да сдава багажа. Примата искала да е сигурна, че когато тръгне на турне из страната, ще се вози в здрав и надежден автомобил, който няма да застрашава здравето ѝ. С днешна дата певицата все още разчита на стария си автомобил в очакване на подаръка си за рождения ден, видяха фотографите на „Ретро”. Звездата се вози в сребристия „Мерцедес”, който ползва от няколко години. Шофират го двама млади служители, които на смени се грижат за удобството на певицата, като я возят на фризьор, пазар, на записи, носят покупките ѝ и дори дамската ѝ чанта. Сподели:", "date": "2018.04.22", "title": "САМО В ПИК И \"РЕТРО\"! Лили на 82 - примата прибира 1 млн. лв. от новото си турне (ПАПАРАШКИ СНИМКИ)"}
{"url": "http://pik.bg/%D0%B5%D0%BA%D1%81%D0%BF%D0%B5%D1%80%D1%82%D0%B8%D1%82%D0%B5-%D0%BD%D0%B0-%D0%BE%D0%B7%D1%85%D0%BE-%D0%B2%D0%B5%D1%87%D0%B5-%D0%B8%D0%BC%D0%B0%D1%82-%D0%BF%D1%80%D0%BE%D0%B1%D0%B8-%D0%BE%D1%82-%D0%B4%D1%83%D0%BC%D0%B0-news744471.html", "text": "Екипът от експерти на Организацията за забрана на химическите оръжия (ОЗХО) посети обект в сирийския град Дума вчера, за да събере проби в опита си да установи дали химически оръжия са били използвани на 7 април в предполагаемата химическа атака, заявиха от ОЗХО, цитирани от Reuters и „Фокус“. В изявлението си ОЗХО заяви, че сега ще се направи оценка и ще се прецени дали има нужда от второ посещение в град Дума. Пробите ще бъдат транспортирани в Холандия и след това ще бъдат разпределени по мрежата от лаборатории на организацията за анализ. На базата на анализите на резултатите от пробите, както и друга информация и материали събрани от екипа, мисията ще състави доклад и ще го предаде на всички членки на организацията, се казва още в изявлението. Сподели:", "date": "2018.04.22", "title": "Експертите на ОЗХО вече имат проби от Дума"}
{"url": "http://pik.bg/%D0%BF%D0%B5%D0%BD%D1%81%D0%B8%D0%BE%D0%BD%D0%B5%D1%80%D0%BA%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0-%D0%BF%D1%80%D0%B8-%D0%BF%D1%8A%D1%82%D0%B5%D0%BD-%D0%B8%D0%BD%D1%86%D0%B8%D0%B4%D0%B5%D0%BD%D1%82-%D0%B2-%D0%B1%D1%83%D1%80%D0%B3%D0%B0%D1%81-news744472.html", "text": "78-годишна жена е пострадала леко при пътен инцидент с лек автомобил на ул. „Уилям Гладстон“, съобщава радио Фокус-Бургас, като се позовава на информация от дежурния в ОДМВР – Бургас. След преглед и оказана медицинска помощ пенсионерката е освободена за домашно лечение. Сподели:", "date": "2018.04.22", "title": "Пенсионерка пострада при пътен инцидент в Бургас"}
{"url": "http://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%BB%D0%B8%D0%B4%D0%B5%D1%80%D0%B0-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82%D0%B8%D1%82%D0%B5-%D0%B2-%D0%B0%D1%80%D0%BC%D0%B5%D0%BD%D0%B8%D1%8F-%D0%BD%D0%B8%D0%BA%D0%BE%D0%BB-%D0%BF%D0%B0%D1%88%D0%B8%D1%8F%D0%BD-news744498.html", "text": "Арменската полиция е арестувала лидера на антиправителствените протести в ереван Никол Пашиян, съобщава Франс Прес, цитирана от „Фокус“. Според информацията, до ареста се е стигнало малко след провалените разговори между него и премиера Серж Саркисян. „Хората трябва да освободят Никол Пашиян“, заяви опозиционерът от паралмента Сасун Микаелян пред журналисти, преди той самият да бъде арестуван от полицията. Сподели:", "date": "2018.04.22", "title": "От последните минути! Арестуваха лидера на протестите в Армения Никол Пашиян"}
{"url": "http://pik.bg/%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B8%D1%82%D0%B5-%D0%B5%D0%BA%D1%81%D0%BF%D0%B5%D1%80%D1%82%D0%B8-%D0%BF%D1%80%D0%B8%D1%81%D1%82%D0%B8%D0%B3%D0%BD%D0%B0%D1%85%D0%B0-%D0%BA%D1%8A%D0%BC-%D0%BC%D1%8F%D1%81%D1%82%D0%BE%D1%82%D0%BE-%D0%BD%D0%B0-%D0%BF%D1%80%D0%B5%D0%B4%D0%BF%D0%BE%D0%BB%D0%B0%D0%B3%D0%B0%D0%B5%D0%BC%D0%B0%D1%82%D0%B0-%D1%85%D0%B8%D0%BC%D0%B8%D1%87%D0%B5%D1%81%D0%BA%D0%B0-%D0%B0%D1%82%D0%B0%D0%BA%D0%B0-%D0%B2-%D1%81%D0%B8%D1%80%D0%B8%D1%8F-news744399.html", "text": "Международните експерти по химическите оръжия най-после най-после пристигнаха на мястото на предполагаемата химическа атака в Сирия, обяви руското външно министерство, цитирано от Би Би Си. Екипът от Организацията за забрана на химическите оръжия (ОЗХО) е тръгнал от Дамаск към близкия град Дума днес. Западните държави твърдят, че сирийското правителство е извършило въздушни химически атаки над града на 7 април, които се смята, че са причинили смъртта на повече от 40 души. Сирия и Русия, които сега контролират Дума след изтеглянето на бунтовниците, отричат. САЩ, Великобритания и Франция предприеха военни удари срещу сирийското правителство в отговор на подозираните химически атаки. 9-членният екип на ОЗХО чакаше една седмица в столицата за разрешение да посети града. Очакваше се те да влязат в Дума в сряда, но посещението беше отложено, след като екип на ООН за оценка на риска попадна под обстрел, докато правеше проверки във вторник. Западни представители се опасяват, че доказателствата за предполагаемата химическа атака може да бъдат прикрити. Сподели:", "date": "2018.04.22", "title": "Международните експерти пристигнаха към мястото на предполагаемата химическа атака в Сирия"}
{"url": "http://pik.bg/%D0%B7%D0%B0-%D0%BF%D1%80%D0%B8%D0%BC%D0%B5%D1%80-%D0%B4%D0%B0%D0%BD%D0%B8%D0%B5%D0%BB-%D0%BA%D1%80%D0%B5%D0%B9%D0%B3-%D0%BF%D1%80%D0%BE%D0%B4%D0%B0%D0%B4%D0%B5-%D0%BB%D0%B8%D1%87%D0%BD%D0%B8%D1%8F-%D1%81%D0%B8-%E2%80%9E%D0%B0%D1%81%D1%82%D1%8A%D0%BD-%D0%BC%D0%B0%D1%80%D1%82%D0%B8%D0%BD%E2%80%9C-%D0%B7%D0%B0-%D0%B4%D0%B0-%D0%BF%D0%BE%D0%BC%D0%B0%D0%B3%D0%B0-%D0%BD%D0%B0-%D0%BC%D0%BB%D0%B0%D0%B4%D0%B5%D0%B6%D0%B8-%D0%BE%D1%82-%D0%BC%D0%B0%D0%BB%D1%86%D0%B8%D0%BD%D1%81-news744407.html", "text": "Личният автомобил \"Астън Мартин\" на британския актьор Даниел Крейг, превъплътил се на екрана в образа на Джеймс Бонд, беше продаден на търг за 468 500 долара, предаде АФП. Наддаванията бяха организирани от аукционната къща \"Кристис\" в Ню Йорк. Първоначалната оценка на лота беше между 400 и 600 000 долара. Приходите от продажбата на автомобила ще отидат в полза на неправителствената организация \"The opportunity network\", която е съпредседателствана от Крейг и съпругата му Рейчъл Вайс. Асоциацията подпомага професионалното израстване на младежи от малцинствата. Британският актьор изненадващо се появи на търга, като насърчаваше участниците при наддаванията. Автомобилът \"Астън Мартин\" на Даниел Крейг е от модела \"Centenary Vanquish\" от 2014 г. и от него са произведени само 100 бройки. Серията беше пусната във връзка със 100-годишнината на \"Астън Мартин\". Естествено, моделът на Крейг беше със сериен номер 007. Актьорът рядко е използвал возилото, тъй като на километража му били отчетени само 2000 изминати километра. Сподели:", "date": "2018.04.22", "title": "ЗА ПРИМЕР! Даниел Крейг продаде личния си „Астън Мартин“, за да помага на младежи от малцинствата"}
{"url": "http://pik.bg/%D0%B5%D1%80%D0%B4%D0%BE%D0%B3%D0%B0%D0%BD-%D0%BE%D0%B1%D1%8F%D1%81%D0%BD%D0%B8-%D0%B7%D0%B0%D1%89%D0%BE-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE%D1%82%D0%BE-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5-%D0%B2-%D1%82%D1%83%D1%80%D1%86%D0%B8%D1%8F-%D0%B5-%D0%B4%D0%BE%D0%B1%D1%80%D0%BE-%D0%B7%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0%D1%82%D0%B0-news744401.html", "text": "Бизнесът трябва да приветства извънредното положение в Турция, защото то предпазва от тероризъм и предотвратява стачки на работниците, заяви вчера турският президент Реджеп Тайип Ердоган, цитиран от Ройтерс и ДПА. Парламентът тази седмица гласува за удължаване на извънредното положение, въведено след неуспешния опит за преврат през юли 2016 г., за още три месеца. Това е седмо удължаване на извънредното положение. \"Режимът на извънредно положение засяга единствено терористите. То също така предотвратява стачки на трудещите се (...) Това е борба срещу тероризма\", посочи Ердоган на среща с бизнесмени в Истанбул. Удължаването на извънредното положение е критикувано както от правозащитни организации, така и от западните съюзници на Турция. Основната бизнес асоциация в страната също призова за бързо приключване на този режим. \"Нашите предприемачи казват, че извънредното положение трябва да бъде премахнато, това ни тревожи ... Ние ще удължаваме извънредното положение заради мира в нашата страна, да, ще го направим, дори за десети път, ако се налага\", подчерта още държавният глава. Ердоган настоя също, че инвестициите в Турция не са засегнати от режима на извънредно положение. Сподели:", "date": "2018.04.22", "title": "Ердоган обясни защо извънредното положение в Турция е добро за икономиката"}
{"url": "http://pik.bg/%D0%BC%D0%B5%D1%80%D0%BA%D0%B5%D0%BB-%D0%BD%D0%B0%D1%81%D1%8A%D1%80%D1%87%D0%B0%D0%B2%D0%B0-%D0%BC%D0%BE%D0%BC%D0%B8%D1%87%D0%B5%D1%82%D0%B0%D1%82%D0%B0-%D0%B4%D0%B0-%D0%B8%D0%B7%D1%83%D1%87%D0%B0%D0%B2%D0%B0%D1%82-%D1%82%D0%BE%D1%87%D0%BD%D0%B8-%D0%BD%D0%B0%D1%83%D0%BA%D0%B8-news744400.html", "text": "В седмичното си видеообръщение германският канцлер Ангела Меркел засегна днес проблема с дефицита на висококвалифицирана работна сила в страната и призова момичетата да следват математика, физика и инженерни науки, предаде ДПА. Меркел отбеляза, че на 26 април канцлерството организира \"Ден на момичетата\" за онези от тях, които търсят информация за възможностите за работа и кариера. Планира се подобна проява и за момчетата, допълни тя. Искаме да насърчим момчетата да се запознаят с професии като възпитател и гледач - на деца, болни или стари хора, каза Меркел. В Германия има сериозен недостиг на висококвалифицирана работна сила, като се очаква до 2040 г. дефицитът да достигне три милиона души. Особено остра е нуждата от хора с техническа квалификация като инженери и компютърни специалисти, както и на специалисти в областта на здравеопазването. Сподели:", "date": "2018.04.22", "title": "Меркел насърчава момичетата да изучават точни науки"}
{"url": "http://pik.bg/%D1%81%D0%B5%D1%80%D0%B8%D0%BE%D0%B7%D0%BD%D0%B8-%D0%BF%D1%80%D0%BE%D0%B1%D0%BB%D0%B5%D0%BC%D0%B8-%D0%B7%D0%B0-%D0%B0%D1%82%D0%BB%D0%B5%D1%82%D0%B8%D0%BA%D0%BE-%D0%BF%D1%80%D0%B5%D0%B4%D0%B8-%D1%81%D0%B1%D0%BB%D1%8A%D1%81%D1%8A%D0%BA%D0%B0-%D1%81-%D0%B0%D1%80%D1%81%D0%B5%D0%BD%D0%B0%D0%BB-news744412.html", "text": "Добри новини долетяха за Арсенал от Испания. Намиращият се в отлична форма нападател на Атлетико Мадрид Диего Коста няма да успее да се възстанови навреме за полуфиналния сблъсък между двата тима в Лига Европа. Испанецът получи разтежение в двубоя от същия турнир срещу Спортинг Лисабон, а оттогава не е попадал в състава на Диего Симеоне, пише Гонг.бг. Първият мач между Арсенал и Атлетико Мадрид е в четвъртък на стадион „Емиратс“ в Лондон. „Лекарите ще продължат да ни информират за състоянието му, но мисля, че най-вероятно той няма да играе в четвъртък. Коста ще се завърне за реванша, но не смятам, че има някакъв шанс за първия мач“, потвърди наставникът на Атлетико Диего Симеоне. Сподели:", "date": "2018.04.22", "title": "Сериозни проблеми за Атлетико преди сблъсъка с Арсенал"}
{"url": "http://pik.bg/%D0%B5%D1%81-%D0%B8-%D0%BE%D0%BE%D0%BD-%D0%B4%D0%BE%D0%BC%D0%B0%D0%BA%D0%B8%D0%BD%D1%81%D1%82%D0%B2%D0%B0%D1%82-%D0%BD%D0%B0-%D0%BA%D0%BE%D0%BD%D1%84%D0%B5%D1%80%D0%B5%D0%BD%D1%86%D0%B8%D1%8F-%D0%BF%D0%BE%D1%81%D0%B2%D0%B5%D1%82%D0%B5%D0%BD%D0%B0-%D0%BD%D0%B0-%D1%81%D0%B8%D1%80%D0%B8%D1%8F-news744359.html", "text": "ЕС и ООН ще бъдат домакини на предстоящата среща на високо равнище в Брюксел за конфликта в Сирия, в която ще се съберат 85 делегации, предава NewEurope, цитирани от „Фокус“. Върховният представител на ЕС по въпросите на външните работи и политиката на сигурност Федерика Могерини ще председателства конференцията заедно с Йоханес Хан, еврокомисарят по преговорите за съседство и разширяване, и Христос Стилиянидис, европейски комисар по хуманитарната помощ и управлението на кризи. Представители на ООН ще бъдат заместник-генералният секретар по хуманитарните въпроси Марк Лоукок, специалният пратеник на Сирия Стефан де Мистура и върховният комисар за бежанците Филипо Гранди. Те ще се присъединят към Генералния директор на Международната организация по труда (МОТ) Гай Райдър. Анкара информира официалните представители на ЕС, че заместник министър-председателят Мехмет Шимшек ще ръководи турската делегация. Всички държави-членки на ЕС ще бъдат представлявани на равнище външни министри и ще се присъединят към техните партньори от Алжир, Австралия, Бахрейн, Бразилия, Канада, Китай, Египет, Светия престол, Исландия, Индия, Иран, Япония, Ливан, Лихтенщайн, Мексико, Норвегия, Пакистан, Оман, Катар, Република Корея, Саудитска Арабия, Швейцария, Обединените арабски емирства и Съединените щати. Делегацията на Вашингтон няма да бъде оглавявана от встъпилия държавен секретар Майк Помпео, тъй като номинацията му от президента Доналд Тръмп все още не е официално потвърдена от Конгреса на САЩ. Сподели:", "date": "2018.04.22", "title": "ЕС и ООН домакинстват на конференция, посветена на Сирия"}
{"url": "http://pik.bg/%D0%B5%D1%82%D0%BE-%D1%81-%D0%BA%D0%B0%D0%BA%D0%B2%D0%BE-%D0%B5%D0%BC%D0%B0%D0%BD%D1%8E%D0%B5%D0%BB-%D0%BC%D0%B0%D0%BA%D1%80%D0%BE%D0%BD-%D1%89%D0%B5-%D0%B4%D0%B0%D1%80%D0%B8-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%BA%D0%B0%D1%82%D0%BE-%D1%81%D0%B8%D0%BC%D0%B2%D0%BE%D0%BB-%D0%BD%D0%B0-%D0%B7%D0%B4%D1%80%D0%B0%D0%B2%D0%B8%D1%82%D0%B5-%D0%B2%D1%80%D1%8A%D0%B7%D0%BA%D0%B8-%D0%BC%D0%B5%D0%B6%D0%B4%D1%83-%D0%B4%D0%B2%D0%B5%D1%82%D0%B5-news744366.html", "text": "При посещението си в САЩ френският президент Еманюел Макрон ще подари на американския си колега Доналд Тръмп фиданка на дъб, символ на здравите връзки между двете страни, съобщава Франс Прес, цитирани от БТА и Нова телевизия Става въпрос за издънка на дъб от Северна Франция, който Макрон се надява да бъде засаден в парка на Белия дом като символ на това здраво приятелство, каза американски журналист, интервюирал Макрон в Елисейския дворец. В предварително показан откъс от интервюто, което американска телевизия ще излъчи на 22 април (неделя), Макрон споделя, че никога не се е питал дали президентът Тръмп ще довърши мандата си. \"Работя с него, тъй като и двамата служим на страните си\", казва той. Макрон отказва да коментира някои спорни теми около Тръмп като разследването на руската намеса в президентските избори в САЩ през 2016 г. \"Не е моя работа да съдя или да обяснявам на вашия народ какъв трябва да бъде президентът ви\", казва френският държавен глава. От понеделник Макрон ще е на тридневно държавно посещение в САЩ, по време на което ще бъде приет от Тръмп с големи почести и ще държи реч в Конгреса. Сподели:", "date": "2018.04.22", "title": "Ето с какво Еманюел Макрон ще дари Доналд Тръмп като символ на здравите връзки между двете страни"}
{"url": "http://pik.bg/%D0%B3%D0%B5%D1%80%D0%B3%D0%B0%D0%BD%D0%B0-%D1%82%D0%BE%D0%BF%D0%B0%D0%BB%D0%BE%D0%B2%D0%B0-%D1%81%D0%B5-%D1%80%D0%B0%D0%B7%D0%BC%D0%B8%D0%BD%D0%B0-%D1%81-%D1%82%D0%B8%D1%82%D0%BB%D0%B0-%D0%BD%D0%B0-%D0%B4%D0%B2%D0%BE%D0%B9%D0%BA%D0%B8-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-news744416.html", "text": "Гергана Топалова загуби финала на двойки на международния турнир по тенис за девойки до 18 години \"Пловдив Къп\", който е от втора категория на ITF. Топалова и Вероника Фалковска, поставени под номер 1, претърпяха поражение в спора за трофея от третите в схемата Елина Аванесян (Русия) и Диана Ходан (Украйна) с 2:6, 6:4, 6-10. Вчера българката достигна до финала на сингъл след победа над украинката Даша Лопатетская с 6:2, 3:6, 6:2. Водачката в схемата Топалова ще защитава титлата си от миналия сезон днес в мач срещу Елина Аванесян, като тя ще може да вземе реванш за загубата от рускинята при дуетите вчера. Сподели:", "date": "2018.04.22", "title": "Гергана Топалова се размина с титла на двойки в Пловдив"}
{"url": "http://pik.bg/%D0%B1%D0%BE%D0%BC%D0%B1%D0%B0-%D0%B2-%D0%BF%D0%B8%D0%BA-%D0%BD%D0%B0-%D0%BD%D0%B0%D0%B9-%D1%81%D0%B2%D0%B5%D1%89%D0%B5%D0%BD%D0%BE%D1%82%D0%BE-%D0%B1%D0%BE%D0%B9%D0%BD%D0%BE-%D0%BF%D0%BE%D0%BB%D0%B5---%D0%B6%D0%B5%D1%81%D1%82%D0%BE%D0%BA-%D1%83%D0%B4%D0%B0%D1%80-%D0%BF%D0%BE-%D1%81%D0%B8%D0%BD%D0%B8-%D0%B8-%D1%87%D0%B5%D1%80%D0%B2%D0%B5%D0%BD%D0%B8-news744403.html", "text": "Задаваща се седма поредна титла за \"орлите\". Близо 40 точки общо изоставане за грандовете Левски и ЦСКА във временното класиране спрямо Лудогорец. Но това ли е най-жестокият удар по столичните колоси? Категорично НЕ! \"Георги Аспарухов\", \"Българска армия\", стадион \"Васил Левски\" - традиционни арени на спортни празници, футболни домове, в които да сияят детски усмивки, да са щастливи от най-младите до най-възрастни фенове - да, но в светлите ни мечти към момента. Последното дерби между \"сини\" и \"червени\" отново се превърна в грозна арена за ниски страсти. Хулигански прояви, опити за саморазправа, вандализъм по трибуните. А на терена? Меле в 81-ата минута. Омраза, витаеща във въздуха. Не държавата, не законите, не органите на реда, докато в двата най-сериозни родни гранда не започнат да говорят предимно, почти винаги, на езика на обичта към играта и всички произлизащи от това фактори - стадионите вече за жалост традиционно ще пустеят. А когато се поизпълнят съоръженията, ще следим случващото се на тях със свити сърца. В ЦСКА доброто разбирателство между Гриша Ганчев и лидери на Сектор \"Г\" може да се окаже нужната основа за спиране на порочни практики. При Спас Русев и Сектор \"Б\" положението изглежда една идея по-трудно за овладяване, но всичко зависи най-вече от вътрешната политика на клубовете, а не от външни фактори. Дали е нужно да си непременно настоящ шампион на страната, водач в класирането, с най-скъпите играчи, за да създаваш уникална футболна атмосфера, да си велик отбор и да имаш респекта на милиони неутрални фенове по света? Като мини вариант на световния колос, от \"Армията\" и \"Герена\" може би не е зле да обърнат поглед към да речем Ливърпул, \"Анфийлд\". На всички нива. Предстоят големи срещи както за ЦСКА, така и за Левски. Не само дербита. 70-годишен юбилей при \"червените\", почитане на 75 години от рождението на Георги Аспарухов при \"сините\". Поводи \"Васил Левски\" да се препълни, да вирее футболна атмосфера и инцидентите около събитията да са нула! Да се създаде основа за евентуални походи, \"приказки\" на европейска сцена. Топката е изцяло както в \"червената\" общност, така и в левскарската. Защото не приемам, че ЦСКА и Левски трайно ще се трансформират във величини всяващи страх у гражданите, сковаващи обществото. А ако вече ширее подобно мнение, то това се явява проблем номер 1 за грандовете. И първият от двата родни най-обичани клуба, който съумее да превърне мачовете си в спортен празник за десетки хиляди - ще е шампион на най-свещеното футболно \"бойно\" поле. Сподели:", "date": "2018.04.22", "title": "БОМБА В ПИК! На най-свещеното \"бойно\" поле - жесток удар по сини и червени"}
{"url": "http://pik.bg/%D0%B4%D1%80%D0%B0%D0%BC%D0%B0-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B0%D0%BD%D0%B8-%D1%81%D0%B0%D0%BB%D0%B8%D1%87-%D0%B8%D0%B7%D0%BF%D0%B0%D0%B4%D0%BD%D0%B0%D0%BB%D0%B0-%D0%B2-%D0%BA%D0%BE%D0%BC%D0%B0-news744486.html", "text": "Най-важният мъж в живота на Ани Салич в навечерието на 49-ия ѝ рожден ден е нейният син. След раздялата с бащата на децата ѝ – Бранко, до нея вече има нов човек, но синът Лазар и дъщеря ѝ Хана винаги ще бъдат на първи план. Най-трудните моменти за новинарката са именно двете ѝ раждания. При първата бременност всички вървяло по мед и масло до момента, в който Салич не решила да пътува стотици километри до Сърбия, където били родителите на мъжа ѝ. Докато шофирала, изведнъж ѝ прилошало, а Бранко, който се возел на съседната седалка, хванал волана и предотвратил катастрофа. После я закарал в най-близката болница, където лекарите от спешния кабинет установили, че коремът ѝ е пълен с кръв и има опасност както за нейния живот, така и за този на плода. След като я оперирали, Ани изпаднала в кома. Бързо излязла от това състояние, но все още била критичен пациент. В продължение на 6 месеца тя лежала прикована за болничното легло и пиела по 23 хапчета на ден. Цялото ѝ тяло било насинено, защото ѝ вливали по две системи на всеки 24 часа. Цяло чудо било, че оцеляла, а синът ѝ Лазар се родил съвсем здрав. Дълго време обаче тв звездата не можела да се престраши да забременее повторно, а и до днес сънувала кошмари и плачела на всеки рожден ден на голямото си дете. Малката Хана се появила по-лесно, но непосредствено след раждането на Ани ѝ открили образувание в гърдата и се наложило отново да легне под ножа. Лошият късмет на новинарката обаче не спира дотук. Здравословните проблеми на Ани следват един след друг. Неотдавна журналистката падна жестоко пред входа на Военна болница и натроши на сол единия си крак. След поредица от операции лекарите събрали крайника ѝ с помощта на 7 пирона, които извадили, отново на операционната маса, но след 6 месеца. Серията лични проблеми не успя да спре телевизионерката, която продължава да хвърля пот за кариерата си и вече е една от ветеранките в новинарските блокове. Сподели:", "date": "2018.04.22", "title": "ДРАМА В ПИК И \"РЕТРО\"! Ани Салич изпаднала в кома"}
{"url": "http://pik.bg/%D0%B0%D0%BA%D1%82%D1%80%D0%B8%D1%81%D0%B0%D1%82%D0%B0-%D0%BD%D0%B0%D1%82%D0%B0%D0%BB%D0%B8-%D0%BF%D0%BE%D1%80%D1%82%D0%BC%D0%B0%D0%BD-%D0%BE%D1%82%D0%BA%D0%B0%D0%B7%D0%B0-%D0%BF%D1%80%D0%B5%D1%81%D1%82%D0%B8%D0%B6%D0%BD%D0%B0-%D0%BD%D0%B0%D0%B3%D1%80%D0%B0%D0%B4%D0%B0-%D0%B7%D0%B0%D1%80%D0%B0%D0%B4%D0%B8-%D0%B1%D0%B5%D0%BD%D1%8F%D0%BC%D0%B8%D0%BD-%D0%BD%D0%B5%D1%82%D0%B0%D0%BD%D1%8F%D1%85%D1%83-news744375.html", "text": "Актрисата Натали Портман се отказала да посети церемонията по връчването на присъдената й израелска награда \"Генезис\" заради предвидена реч, която трябвало да произнесе израелският премиер Бенямин Нетаняху на награждаването й, предаде Ройтерс. Участието й при връчването на \"Еврейската Нобелова награда\" носителката на \"Оскар\" не искала да бъде изтълкувано като подкрепа на израелския държавник. На своята страница в „Инстаграм” Портман написа: \"Отказах да участвам в церемонията на 28 юни, защото не искам хората да си мислят, че подкрепям политиката на Бенямин Нетаняху, който трябваше да произнесе реч. Като много израелци по света и аз мога да имам критично отношение към ръководството на Израел, без при това да желая да бойкотирам цялата нация. Преди 70 години тази страна беше основана като рай за оцелелите от Холокоста. Но жестокостите към страдащите в наши дни са в противоречие с моите еврейски ценности. Тъй като ме е грижа за Израел, аз трябва да се изправя срещу насилието, корупцията, неравенствата и злоупотребата с власт!\", изтъква Портман. Седемдесетата годишнина от основаването на държавата Израел беше белязана с масови протести на палестинци в ивицата Газа, където десетки души бяха убити и стотица бяха ранени от израелски войници. Наградата \"Генезис\" е с паричен еквивалент от 1 милион щатски долара. Тя се присъжда ежегодно на личност, призната за вдъхновител на следващото поколение евреи чрез професионални постижения и отдаденост на еврейските ценности. Наричат я \"Еврейската Нобелова награда\". Натали Портман е родена в Израел. Тя се преселва в САЩ като момиче, а след това от дете-звезда става първокласна актриса с широко признание. За играта си в \"Черният лебед\" от 2011 г. Натали Портман спечели награда \"Оскар\" за най-добра актриса, а през 2015 г. режисира филма \"История за любов и мрак\" по романа на Амоз Оз. Филмът е на иврит и беше заснет в Израел. Натали Портман е първата жена, на която беше присъдена наградата \"Генезис\". Досега са я получили четирима лауреати - кметът на Ню Йорк Майкъл Блумбърг, актьорът Майкъл Дъглас, цигуларят Ицхак Пърлман и скулпторът Аниш Капур. Сподели:", "date": "2018.04.22", "title": "Актрисата Натали Портман отказа престижна награда заради Бенямин Нетаняху"}
{"url": "http://pik.bg/3-%D0%B3%D1%80%D0%B5%D1%88%D0%BA%D0%B8-%D0%B7%D0%B0%D1%80%D0%B0%D0%B4%D0%B8-%D0%BA%D0%BE%D0%B8%D1%82%D0%BE-%D0%BD%D0%B5-%D0%BE%D1%82%D0%BA%D1%80%D0%B8%D0%B2%D0%B0%D1%82%D0%B5-%D0%BB%D1%8E%D0%B1%D0%BE%D0%B2%D1%82%D0%B0-news744414.html", "text": "Жените са склонни да обмислят и пресмятат всичко – особено когато се отнася за бъдещето им. Случили се така, че прехвърлят 30-те и все още са необвързани например, са способни да изпаднат в паника. Защото, когато навършите 30, се очаква да сте намерили човека, с когото да създадете семейство и да имате деца – дори когато не сте готови да поставите кариерата си на пауза или да се откажете от безгрижния си живот. Причината да не можете да откриете своя човек може да се дължи на някои основни грешки, които допускате в романтичните отношения, пише Тялото.бг. Кои са те? 1. Опитвате се да направите всеки мъж „единствения“ Мъжете и жените имат различни разбирания за начина, по който се развива една връзка. Докато мъжете може да излизат на срещи, чакайки нещата да се изградят и задълбочат, жените са склонни да приемат взаимоотношенията на сериозно още от втората среща. Дори и мъжът да не удовлетворява нуждите, те най-вероятно няма да разберат това, тъй като много често жените са склонни да си изграждат определена представа за своя любим, в която се влюбват. 2. Игнорирате емоционалните си потребности Здравословната връзка обогатява и извисява. Когато обаче сте съсредоточени единствено върху обвързването и нищо друго, вие пренебрегвате това, от което сърцето ви се нуждае. 3. Прогонвате мъжете, като демонстрирате погрешни намерения Повечето мъже не се притесняват от обвързване. Те се страхуват от обвързване с грешната жена. А грешна обикновено е тази, която си търси мъж, само за да се омъжи и да има деца. Що се отнася до мъжете и обвързването, за тях най-важно е как се чувстват във връзката. Жената с правилния начин на мислене ги кара да се чувстват сигурни и ценени. Жената с грешната нагласа ги отблъсква. Сподели:", "date": "2018.04.22", "title": "3 грешки, заради които не откривате любовта"}
{"url": "http://pik.bg/%D1%80%D1%83%D1%81%D0%BA%D0%B8-%D0%BF%D0%BE%D0%BB%D0%B8%D1%82%D0%B8%D0%BA-%D0%BE%D0%B1%D1%8F%D0%B2%D0%B8-%D1%87%D0%B5-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%BC%D1%83-%D0%B5-%D0%B3%D0%BE%D1%82%D0%BE%D0%B2%D0%B0-%D0%B4%D0%B0-%D1%81%D1%8A%D0%B4%D0%B5%D0%B9%D1%81%D1%82%D0%B2%D0%B0-%D0%B7%D0%B0-%D1%80%D0%B0%D0%B7%D0%BE%D1%80%D1%8A%D0%B6%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5-news744357.html", "text": "Руският сенатор, член на комитета по отбрана на Съвета на федерацията Франц Клинцевич заяви, че страната му е готова да участва в разрешаването на ситуацията около КНДР, а последователната линия на Пхенян по разоръжаването трябва да доведе до отмяна на санкциите, съобщава РИА Новости, цитирана от „Фокус“. „Заявлението на лидера на Северна Корея може единствено да се приветства. Ние получихме още едно потвърждение, че и в най-сложната международна ситуация може да се намери изход, при това без накърняване на интересите на спорещите страни“, заяви сенаторът. Според него често е напълно достатъчно да се смени риториката и да се спре с демонстрацията на мускули. Сподели:", "date": "2018.04.22", "title": "Руски политик обяви, че страната му е готова да съдейства за разоръжаването на Северна Корея"}
{"url": "http://pik.bg/%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%BE-%D0%B3%D0%B0%D0%B4%D0%B6%D0%B5%D1%82%D0%BE-%D0%BD%D0%B0-%D0%B7%D0%BB%D0%B0%D1%82%D0%BD%D0%BE%D1%82%D0%BE-%D0%BC%D0%BE%D0%BC%D0%B8%D1%87%D0%B5-%D1%86%D0%B2%D0%B5%D1%82%D0%B8-%D0%BD%D0%B0%D0%B9%D0%B4%D0%B5%D0%BD%D0%BE%D0%B2%D0%B0-%D1%88%D0%BE%D0%BA%D0%B8%D1%80%D0%B0-%D1%81-%D0%BD%D0%B5%D1%86%D0%B5%D0%BD%D0%B7%D1%83%D1%80%D0%BD%D0%B8-%D0%B2%D0%B8%D0%B4%D0%B5%D0%B0-%D0%B2-%D1%81%D1%82%D0%B8%D0%BB-%E2%80%9E%D1%84%D0%B8%D0%BB-news744436.html", "text": "Приятелят на олимпийската медалистка от ансамбъла по художествена гимнастика Цветелина Найденова - Марсел Величков шокира с нецензурни видеа, пише Хотарена.нет. Marso, както е псевдонимът на рапъра е най-скандалният изпълнител в момента и видеата му предизвикаха редица коментари на отдавна свикналата на скандални клипове публика. Найденова и Марсел имат връзка от доста време и в медийното пространство не един и два пъти се е говорило за неодобрението от страна на Илиана Раева, която смятала, че лошото момче разваля имиджа на \"златното момиче\". Найденова, обаче харесвала такива мъже и дори думите на Илиана не я спрели. Марсел е рапър от години, но последните му клипове \"Знаеш името ми\" и \"Искаш\" предизвикаха огромен интерес. Рапърът до такава степен опипва и танцува с момиче, че секссцените заснети по-късно според много зрители въобще не са актьорска игра. Величков не се притеснявал от нищо и запознати твърдят, че не би се свенил да заснеме клип по време на секс. Именно този факт шокира зрителите. Другият клип на Марсо - \"Искаш\" е в дует със скандална рапърка с провокативният псевдоним - Котенцето. Рапърката танцува опасно близка с Марсел в клипа и дори ближе мляко от купичка досущ като котка. Интерес факт е, че преди месеци в медиите изтече информация за дует между Марсо и златната Цвети, като дори се смята, че тя е трябвало да участва в скандалната песен \"Искаш\", но Илиана спряла Найденова от скандалната изява. Раева смятала, че подобна изява не отива на имиджа на успешната спортистка. А дали наистина думите на Илиана са причината или личните проблеми между влюбените, които напоследък все по-често се твърди, че са пред раздяла, скоро ще разберем. Сподели:", "date": "2018.04.22", "title": " СКАНДАЛНО! Гаджето на златното момиче Цвети Найденова шокира с нецензурни видеа в стил „филми за възрастни“! Разделят ли се двамата? (СНИМКА)"}
{"url": "http://pik.bg/%D0%BD%D0%BE%D0%B2%D0%B0-%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%B2%D1%8A%D0%B2-%D1%84%D1%83%D1%82%D0%B1%D0%BE%D0%BB%D0%B0-%D0%BC%D0%BB%D0%B0%D0%B4-%D0%BD%D0%B0%D0%BF%D0%B0%D0%B4%D0%B0%D1%82%D0%B5%D0%BB-%D0%BF%D0%BE%D1%87%D0%B8%D0%BD%D0%B0-%D0%B2-%D0%BF%D0%BE%D1%80%D1%82%D1%83%D0%B3%D0%B0%D0%BB%D0%B8%D1%8F-news744415.html", "text": "Поредна трагедия в света на футбола, свързана с млад футболист. Младежкият национал на африканската държава Малави Абел Мваликама почина малко след тренировка на тима си в Португалия. Той носеше екипа на аматьорския Спортинг Клубе де Ешмориш, предава БГНЕС. Младият нападател беше едва на 18 години. Първоначалните твърдения на лекарите са, че се касае за смърт, вследствие на гръбначни усложнения от малария. Те са го повалили почти веднага и той е починал. Нападателят който реализира 37 гола за последния си клуб, преди да отиде в Португалия, се е заразил със смъртоносната болест по време на мач на младежкия национален отбор на Малави със Суазиленд в Мбабане. Веднага след идването си в Португалия той се оплакал от главоболие, вдигнал много висока температура, влязъл в болницата и малко след това починал. Сподели:", "date": "2018.04.22", "title": "НОВА ТРАГЕДИЯ ВЪВ ФУТБОЛА! Млад нападател почина в Португалия"}
{"url": "http://pik.bg/%D1%82%D1%80%D0%B5%D0%BD%D1%8C%D0%BE%D1%80-%D1%81%D0%BB%D0%B5%D0%B4%D0%B8-%D0%B8%D0%B3%D1%80%D0%B0%D1%87-%D0%BD%D0%B0-%D1%81%D0%B8%D0%BD%D0%B8%D1%82%D0%B5-%D0%B7%D0%B0%D1%80%D0%B0%D0%B4%D0%B8-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE-news744410.html", "text": "Исландският защитник на Левски Холмар Ейолфсон набра точки за участие в Мондиала с гола си и добрата срещу Верея /2:0/. Изявите на футболиста бяха следени на живо от пратеника на исландския национален отбор, помощник-треньорът Хелги Колвидсон. Емисарят имаше мисията да наблюдава под лупа Ейолфсон и той остави добро впечатление. Сподели:", "date": "2018.04.22", "title": "Треньор следи играч на \"сините\" заради Световното"}
{"url": "http://pik.bg/%D0%B2%D1%8A%D0%BD%D1%88%D0%BD%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%BF%D0%BE%D0%B8%D1%81%D0%BA%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%B4%D0%B0-%D1%80%D0%B0%D0%B7%D0%BA%D1%80%D0%B8%D0%B5-%D1%8F%D0%B4%D1%80%D0%B5%D0%BD%D0%B8%D1%82%D0%B5-%D0%B8-%D1%80%D0%B0%D0%BA%D0%B5%D1%82%D0%BD%D0%B8%D1%82%D0%B5-%D1%81%D0%B8-%D0%BF%D1%80%D0%BE%D0%B3-news744378.html", "text": "Външният министър на Германия Хайко Маас заяви, че обявеното от Северна Корея прекратяване на ядрените и ракетните изпитания е крачка в правилната посока, но допълни, че Пхенян трябва да разкрие оръжейните си програми, предава Ройтерс. „За да се влезе в сериозен политически процес, насочен към пълното ядрено разоръжаване на Северна Корея, е необходимо Пхенян да следва специфични стъпки и да разкрие напълно своите ядрена и ракетна програми по начин, по който това да се провери“, заяви Маас. „Това искане е в съответствие с очакванията на международната общност“, допълни той. Сподели:", "date": "2018.04.22", "title": "Външният министър на Германия поиска Северна Корея да разкрие ядрените и ракетните си програми"}
{"url": "http://pik.bg/%D1%83%D1%80%D0%B0%D0%B3%D0%B0%D0%BD%D0%BD%D0%B8-%D0%B2%D0%B5%D1%82%D1%80%D0%BE%D0%B2%D0%B5-%D0%B2%D1%80%D1%8A%D1%85%D0%BB%D0%B5%D1%82%D1%8F%D1%85%D0%B0-%D0%BC%D0%BE%D1%81%D0%BA%D0%B2%D0%B0-%D0%B1%D0%B5%D0%B1%D0%B5-%D0%BF%D0%BE%D1%87%D0%B8%D0%BD%D0%B0-news744435.html", "text": "Един човек е загинал в град Митишчи край Москва в резултат на бурните ветрове, връхлетели руската столица и Московска област, предаде ТАСС, цитирана от БТА. Трима души, сред които тримесечно бебе, бяха хоспитализирани днес в Москва заради рани, получени при падане на дърво, съборено от силни ветрове.В Туитър московският кмет Сергей Собянин съобщи, че броят на пострадалите в руската столица е нараснал до 12 души. Лекарите не са успели да спасят момиченцето, което е било хоспитализирано и е било в крайно тежко състояние. Изказвам дълбоките си съболезнования към родителите, допълни Собянин. Според официални данни в Москва и Московска област пострадалите от влошените метеорологични условия са 20, уточни ТАСС. Московските власти предупредиха за влошаване на метеорологичните условия. В руската столица се очаква буря със скорост на вятъра до 25 метра в секунда и рязко понижение на температурата. Кметът на Москва Сергей Солянин се обърна към жителите с молба да бъдат изключително внимателни. В страницата си в Туитър той написа, че службите за гражданска защита са в пълна готовност. Сподели:", "date": "2018.04.22", "title": "Ураганни ветрове връхлетяха Москва, бебе почина"}
{"url": "http://pik.bg/%D0%BD%D0%B0%D1%82%D0%BE-%D0%BD%D1%8F%D0%BC%D0%B0-%D0%B4%D0%B0-%D0%B2%D0%B7%D0%B5%D0%BC%D0%B5-%D1%81%D1%82%D1%80%D0%B0%D0%BD%D0%B0-%D0%B2-%D0%B3%D1%80%D1%8A%D1%86%D0%BA%D0%BE-%D1%82%D1%83%D1%80%D1%81%D0%BA%D0%B8%D1%8F-%D1%81%D0%BF%D0%BE%D1%80-news744433.html", "text": "Докато напрежението в Егейско море продължава да се покачва, генералният секретар на НАТО Йенс Столтенберг отговори на зададените въпроси от журналист на гръцкото издание „Та Неа“ и призова Гърция и Турция да изгладят противоречията си сами, пише електронното издание на гръцкия вестник „То Вима“, цитиран от \"Фокус\". Столтенберг заяви, че проблемите между двете страни са му добре известни и призова Анкара и Атина да разрешат различията си в рамките на двустранни срещи. В същото време той приветства телефонния контакт между премиерите на страните Алексис Ципрас и Бинали Йълдъръм, който, както заяви генералният секретар на НАТО, е проведен, с цел да се разрешат проблемите. „То Вима“ припомня, че на 12 април Йълдъръм се обади на Ципрас, за да изрази съболезнованията си за смъртта на пилота от гръцките военновъздушни сили, който падна със самолета си в Егейско море. В тази връзка, Столтенберг изключи възможността НАТО да се намеси в гръко-турските спорове. Той не вярва, че би било добре за Алианса да замесва в подобни въпроси, които причиняват някои проблеми и трябва да бъдат разрешени между Гърция и Турция. Генералният секретар на НАТО подчерта, че и двете страни са „високо ценени съюзници“ и членове на северноатлантическия съюз от десетилетия. Според неговото думи и двете страни допринасят в мисиите, операциите и колективната отбрана по различни начини и НАТО приветства това. Обръщайки се към нидерландските депутати, които критикуват операцията на Турция в северозападния сирийски район Африн, в отговор на въпрос дали Анкара спазва принципите на Алианса, Столтенберг подчерта, че Турция ключов съюзник на НАТО. Той се обоснова мнението си с ключовата географска позиция на страната, - нейните общи граници с Русия, Ирак и Сирия, приноса й в борбата с „Ислямска държава“ и ролята й в контрола над границите. Що се отнася до операциите в Сирия, Столтенберг акцентира върху нуждата от по-добра координация между Вашингтон и Анкара в северносирийския театър на бойните действия. Сподели:", "date": "2018.04.22", "title": "НАТО няма да вземе страна в гръцко-турския спор"}
{"url": "http://pik.bg/%D1%81%D1%8A%D0%B4%D0%B5%D0%B1%D0%B5%D0%BD-%D1%81%D0%BF%D0%BE%D1%80-%D1%80%D1%83%D1%81%D0%B8%D1%8F-%D0%BE%D1%82%D0%B3%D0%BE%D0%B2%D0%BE%D1%80%D0%B8-%D0%BD%D0%B0-%D0%B4%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%BF%D0%B0%D1%80%D1%82%D0%B8%D1%8F-%D0%BD%D0%B0-%D1%81%D0%B0%D1%89-news744426.html", "text": "Говорителката на руското външно министерство Мария Захарова коментира решението на Демократическата партия в САЩ да съди руското правителство за заговор за подриване на американските президентски избори през 2016 г., като го определи като начин за демократите да оправдаят поражението си от Доналд Тръмп в изборите. \"Министерството на външните работи на Русия не е получавало официално уведомление по този въпрос, поради което е твърде рано да се говори за естеството на нашите действия. Ако информация обаче е вярна, тогава изглежда това е опит на демократите да намерят извинение за тяхната загуба\", коментира Захарова и добави, че Москва е разбрала за съдебния иск само и единствено от информациите в медиите. Вчера Демократическата партия обяви, че е завела дело срещу предизборния щаб на американския президент Доналд Тръмп, руското правителство и Уикилийкс за заговор, с който да се подкопае гласуването на американските избиратели. Сподели:", "date": "2018.04.22", "title": "СЪДЕБЕН СПОР: Русия отговори на Демократическата партия на САЩ"}
{"url": "http://pik.bg/%D0%B3%D0%BE%D0%BB%D1%8F%D0%BC%D0%B0-%D0%BD%D0%BE%D0%B2%D0%B8%D0%BD%D0%B0-%D0%B2%D1%8A%D0%B2-%D1%84%D0%BE%D1%80%D0%BC%D1%83%D0%BB%D0%B0-1-%D1%84%D0%B5%D1%80%D0%BD%D0%B0%D0%BD%D0%B4%D0%BE-%D0%B0%D0%BB%D0%BE%D0%BD%D1%81%D0%BE-%D0%BF%D1%80%D0%B5%D0%BA%D1%80%D0%B0%D1%82%D1%8F%D0%B2%D0%B0-%D0%BA%D0%B0%D1%80%D0%B8%D0%B5%D1%80%D0%B0%D1%82%D0%B0-%D1%81%D0%B8-news744398.html", "text": "Испанската преса разпространява твърдението, че Фернандо Алонсо най-вероятно ще напусне Формула 1 след приключване на настоящия сезон. В края на 2018 двукратният световен шампион ще е направил 17 години във Ф1, последните 4 от които в Макларън. Това е вторият престой на испанския пилот в отбора от Уокинг, след като той беше съотборник с Хамилтън през 2007. Звездните години на Алонсо бяха двете титли с отбора на Рено през 2005-2006. Фернандо беше и пилот на Ферари през 2010-2014. Смятан от мнозина за един от най-добрите пилоти в историята, испанецът нямаше късмета да бъде в най-конкурентно способните коли през последните десетина години. В днешно време спортът става по-отворен към все по-млади състезатели, за сметка на ветераните, а Фернандо ще навърши 37 в края на юли. За испанската преса изглежда логично той да напусне Ф1 и да се насочи към други категории като Световния шампионат по издръжливост и Льо Ман. За момента най-вероятният заместник на Алонсо изглежда Ландо Норис – младият английски талант, който миналата година беше тест пилот на Макларън, а в момента оглавява временното класиране във Формула 2 с отбора на Карлин. Очакванията са Норис да се присъедини към Стофъл Вандоорн за сезон 2019. Сподели:", "date": "2018.04.22", "title": "Голяма новина във Формула 1! Фернандо Алонсо прекратява кариерата си"}
{"url": "http://pik.bg/%D0%B8%D0%B7%D1%86%D0%B5%D0%BF%D0%BA%D0%B0-%D0%B6%D0%BE%D1%80%D0%BE-%D0%B8%D1%82%D0%B0%D0%BB%D0%B8%D0%B0%D0%BD%D0%B5%D1%86%D0%B0-%D0%BE%D1%82-%D1%81%D0%BE%D1%84%D0%B8%D1%8F-%D0%B4%D0%B5%D0%BD-%D0%B8-%D0%BD%D0%BE%D1%89-%D1%81%D1%82%D0%B0%D0%BD%D0%B0-%D0%B7%D0%B0-%D1%81%D0%BC%D1%8F%D1%85-%D1%81-%D1%82%D0%B0%D0%B7%D0%B8-%D1%81%D0%BD%D0%B8%D0%BC%D0%BA%D0%B0-news744437.html", "text": "Почитателите на „София ден и нощ“ си направиха жестока гавра със Стефан Раденков, известен като Жоро Италианеца. В социалните мрежи мачото качи снимка, на която позира с дрехи специално произведени за него. Това, което шашна последователите му бе надпис на плата покриващ интимните му части: „Хапче лапни, голям к.р извади“. Профилът на мачото прегря, а феновете го скъсаха от бъзици, подчертавайки, че с новата си визия не привлича внимание, а става за смях, пише \"Телеграф\". Сподели:", "date": "2018.04.22", "title": "ИЗЦЕПКА! Жоро Италианеца от \"София ден и нощ\" стана за смях с тази СНИМКА"}
{"url": "http://pik.bg/%D0%BB%D0%B8%D0%B2%D1%8A%D1%80%D0%BF%D1%83%D0%BB-%D1%81-%D0%B8%D0%B7%D0%B4%D1%8A%D0%BD%D0%BA%D0%B0-%D1%81%D0%B0%D0%BB%D0%B0%D1%85-%D0%BE%D1%82%D0%BD%D0%BE%D0%B2%D0%BE-%D0%B1%D0%B5%D0%BB%D0%B5%D0%B6%D0%B8-news744390.html", "text": "Ливърпул допусна изравняване, въпреки че водеше с два гола при гостуването си на последния в класирането Уест Бромич, като срещата завърши 2:2. Дани Ингс откри резултата още в четвъртата минута, а Мохамед Салах отбеляза поредния си гол в 72-ата минута. УБА показа характер и с попадения на Ливърмор (79) и Рондон (88) успя да се добере до точка. Въпреки някои промени в състава, Ливърпул започна силно гостуването си на Уест Бромич. Още в четвъртата минута мърсисайдци поведоха в резултата. Садио Мане проби отляво и подаде към Вайналдум в наказателното поле, а той отклони към Дани Ингс, който прати топката в мрежата. За него това е първи гол от октомври 2015 г. Тимът на Клоп организира още няколко добри атаки, а Салах пропусна една възможност. Уест Бромич опита да отговори и след слабия старт на няколко пъти стигна до вратата на Кариус, но не и до удар в очертанията. “Червените” намалиха темпото и последва период, в който УБА имаше предимство. След няколко спечелени ъглови удара, които не доведоха до нищо, в 38-ата минута домакините стигнаха до най-доброто си положение. Ливърмор намери Маклийн, който бе оставен непокрит, но ударът му по диагонала мина малко встрани от лявата греда. Три минути преди почивката Ливърпул можеше да удвои аванса си. Дани Ингс получи подаване от Салах и имаше великолепна възможност да отбележи втория си гол в мача. Той обаче стреля в обсега на Бен Фостър и вратарят спаси. В началото на второто полувреме Крейг Доусън повали Ингс в наказателното поле, но съдията не отсъди нищо, въпреки че имаше всички основания да посочи бялата точка. Нападателят на Ливърпул бе потвърпевш и по-късно, когато Хегази го удари с юмрук в коремната област, когато двамата падаха на земята след единоборство. Реферът очевидно не видя ситуацията, защото бранителят на УБА най-вероятно щеше да напусне терена за умишлен удар без топка. Междувременно объркване в защитата на Ливърпул можеше да доведе до изравняване. След дълго подаване Клаван и Кариус не се разбраха. Защитникът остави топката за вратаря в опасна зона. Германецът стигна до нея, но бе нестабилен и с доста късмет тя не се озова в играч на съперника. Клоп пусна в игра Окслейд-Чембърлейн и Фирмино, като извади Ингс и Мане, което даде резултат. Влезлите като резерви освежиха играта и дадоха нов импулс на гостите. Така се стигна до 72-ата минута, когато Окслейд-Чембърлейн напредна и пусна към Салах отляво. Египтянинът технично вдигна топката над Фостър и отбеляза поредния си гол. Салах е водач при голмайсторите във Висшата лига, като вече има 31 попадения - нещо, което са постигали Алън Шиърър, Луис Суарес и Кристиано Роналдо. За Мо това бе 41-и гол от началото на сезона във всички турнири, пише Спортал.бг. Уест Бромич се върна в мача в 79-ата минута. Защитата на Ливърпул не се справи с един ъглов удар. Доусън стреля, Кариус спаси, но Ливърмор бе наблизо и успя да прати топката в мрежата. Отпускането в редиците на \"мърсисайдци\" продължи и доведе до нов гол в тяхната врата. В 88-та минута Хосе Рондон се разписа за крайното 2:2. Сподели:", "date": "2018.04.22", "title": "Ливърпул с издънка, Салах отново бележи"}
{"url": "http://pik.bg/%D0%B1%D0%B8%D0%BD%D0%B0%D0%BB%D0%B8-%D0%B9%D1%8A%D0%BB%D0%B4%D1%8A%D1%80%D1%8A%D0%BC-%D1%80%D0%B0%D0%B7%D0%BA%D1%80%D0%B8-%D0%BA%D0%B0%D0%BA-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D0%BA%D0%B0%D1%82%D0%B0-%D1%81%D0%B8%D1%81%D1%82%D0%B5%D0%BC%D0%B0-%D1%89%D0%B5-%D0%BF%D0%BE%D0%BC%D0%BE%D0%B3%D0%BD%D0%B5-%D0%BD%D0%B0-%D1%82%D1%83%D1%80%D1%86%D0%B8%D1%8F-news744388.html", "text": "Премиерът на Турция Бинали Йълдъръм заяви в събота, че новата правителство, начело с президент, ще укрепи политическата система на страната, предава Анадолската агенция, цитирана от \"Фокус\". „С президентската система на правителството, ние правим нова стъпка към засилването на политическата ни система“, заяви Йълдъръм в Анкара. Турският премиер заяви, че след провеждането на изтеглените за 24 юни президентски избори, новата система, която ще има силен турски парламент и силна изпълнителна власт, ще влезе веднага в сила. „Анадолската агенция“ припомня, че през април 2017 година в Турция се проведе референдум, в който избирателите бяха попитани дали искат страната да премине от парламентарна към президентска политическа система. Желаещите промяна в системата на управление спечелиха допитването с 51,3% срещу 48,7%. Според приетите промени, броят на депутатите в парламента ще се увеличи до 600 души от 550, а президентските и парламентарните избори ще се провеждат на всеки пет години. Освен това, президентите ще могат да запазят връзките със своята политическа партия. Премахва се поста министър-председател. Сподели:", "date": "2018.04.22", "title": "Бинали Йълдъръм разкри как президентската система ще помогне на Турция"}
{"url": "http://pik.bg/%D0%BC%D0%B0%D1%81%D0%BE%D0%B2%D0%B0-%D1%81%D0%B5%D1%87-%D0%BD%D0%B0-%D0%B3%D0%BE%D1%80%D0%B0-%D0%B8%D0%B7%D0%BF%D1%80%D0%B0%D0%B2%D0%B8-%D0%BD%D0%B0-%D0%BD%D0%BE%D0%BA%D1%82%D0%B8-%D1%81%D0%BE%D0%BF%D0%BE%D1%82-news744334.html", "text": "Масова сеч на боровата гора над Сопот изправи на нокти жителите на града и предизвика проверка на институциите, съобщи Нова телевизия. Сигналът е подаден от жители на града, които събрали протестна подписка и я внесли в Министерството на околната среда. Жителите се притесняват, че след изсичането на иглолистните дървета могат да се активизират опасни свлачища. Санитарната сеч е планирана преди пет години, категорични са от Горското стопанство в Карлово. От там твърдят, че в момента се обособява противопожарна просека с дължина 900 метра, а премахването на по-ниските дървета ще позволи на другите да растат. Сигналът на жителите предизвика и проверка от експерти на Българската академия на науките. От там не са установили фрапиращи нарушения. Крайният резултат от проверката на инспекторите ще бъде обявен в края на април. Сподели:", "date": "2018.04.22", "title": "Масова сеч на гора изправи на нокти Сопот"}
{"url": "http://pik.bg/%D0%BF%D0%BE%D1%82%D1%80%D0%B5%D1%81-%D0%BE%D1%81%D1%8A%D0%B4%D0%B8%D1%85%D0%B0-%D1%83%D1%87%D0%B8%D1%82%D0%B5%D0%BB%D0%BA%D0%B0-%D1%81-6-%D0%BC%D0%B5%D1%81%D0%B5%D1%87%D0%BD%D0%BE-%D0%B1%D0%B5%D0%B1%D0%B5-%D0%B2-%D1%82%D1%83%D1%80%D1%86%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D0%B0%D0%BD%D1%82%D0%B8%D0%B2%D0%BE%D0%B5%D0%BD%D0%BD%D0%B0-%D0%BF%D1%80%D0%BE%D0%BF%D0%B0%D0%B3%D0%B0%D0%BD%D0%B4%D0%B0-news744396.html", "text": "Учителката Айше Челик е осъдена от турски съд на една година и три месеца затвор заради неин призив „да не умират децата” в обаждане по телефона по време на телевизионно предаване, пише вестник „Джумхуриет”, цитиран от \"Фокус\". Нейната позиция е оценена от магистратите като „антивоенна пропаганда и заемане на страната на терористична организация”. Поради 6-месечното й бебе изпълнението на присъдата е отложено с 6 месеца. Вчера съдът отхвърли нейната молба това отлагане да продължи още 10 дни. Към 18.00 часа осъдената учителка влезе с 6-месечната си дъщеря Деран в затвора от закрит тип „Ф” в Диарбекир. Адвокатът на учителката заяви, че по случая е сезиран и Конституционния съд, но все още няма становище. От своя страна депутатът от легалната кюрдска Демократическа партия на народите (ДПН) Зия Пир посочи, че в Диарбекир и общо в Югоизточен Анадол положението е много повече от извънредно. По думите му става въпрос за класическо военно положение и тормоз. При това – само два месеца преди насрочените на 24 юни предсрочни общи избори, посочва още „Джумхуриет”. Сподели:", "date": "2018.04.22", "title": "Потрес! Осъдиха учителка с 6-месечно бебе в Турция заради антивоенна пропаганда"}
{"url": "http://pik.bg/%D1%80%D0%B0%D0%B7%D0%B1%D0%B8%D1%85%D0%B0-%D0%BC%D1%80%D0%B5%D0%B6%D0%B0-%D0%B7%D0%B0-%D1%82%D1%80%D0%B0%D1%84%D0%B8%D0%BA-%D0%BD%D0%B0-%D0%BD%D0%B5%D0%BB%D0%B5%D0%B3%D0%B0%D0%BB%D0%BD%D0%B8-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%B2%D1%8A%D0%B2-%D1%84%D1%80%D0%B0%D0%BD%D1%86%D0%B8%D1%8F-news744349.html", "text": "Мрежа за трафик на нелегални мигранти, прехвърлила във Франция между 2 500 и 3 000 албанци и косовари от година насам, е разкрита от френските власти и срещу девет души са повдигнати обвинения, съобщава Франс Прес, цитирана от БТА и Булнюз. Агенцията се позовава на източници от правоохранителните органи. В парижкия регион и Североизточна Франция са били задържани за кратко 14 души, като обвинения са повдигнати срещу 9 от тях, включително четиримата организатори на мрежата, уточняват източниците. Според следствието обвинените \"в състава на организирана група са съдействали за влизането в страната или нелегалния престой на чужденци\", посочва Фредерик Наон, прокурор на североизточния град Шомон. Трима от тях са задържани под стража, уточнява той. Мигрантите тръгвали от Албания с автобуси, минавали през различни страни и стигали до Франция, оставяйки временно част от пътниците в Италия, Германия и Белгия, разясни Кристиан Лажариж, директор на граничната полиция в Източна Франция. Превозваните до Франция косовари и албанци били стоварвани главно в Мец и Страсбург - средно четири автобуса седмично, а някои пристигали в страната със самолет. От мрежата са се възползвали \"между 2 500 и 3 000 души, всеки е плащал по 200 евро за билета си, което прави около 600 000 евро печалба\", изчисли Лажариж. За услугите по настаняване и придружаване мигрантите давали допълнително по 600 до 1 200 евро на човек. На първо време са им помагали да си намерят жилище, вероятно и в подаването на молби за убежище, каза Лажариж. Документи в подкрепа на подобни молби били открити при обиски в автобуси, спрени през седмицата в Мец и Страсбург. Сподели:", "date": "2018.04.22", "title": "Разбиха мрежа за трафик на нелегални мигранти във Франция"}
{"url": "http://pik.bg/%D1%82%D0%BE%D1%82%D0%B0%D0%BB%D0%B5%D0%BD-%D0%BA%D1%80%D0%B0%D1%85-%D0%B2-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F%D1%82%D0%B0-%D0%BC%D0%B5%D0%B6%D0%B4%D1%83-%D1%81%D0%BB%D0%B0%D0%B2%D0%B8-%D0%B8-%D0%BA%D1%80%D0%B8%D1%81%D0%B8%D1%8F-%D1%82%D1%80%D0%B8%D1%84%D0%BE%D0%BD%D0%BE%D0%B2-%D0%B7%D0%B0%D0%B1%D1%80%D0%B0%D0%B2%D0%B8-%D0%B7%D0%B0-%D0%BC%D0%BB%D0%B0%D0%B4%D0%B0%D1%82%D0%B0-%D0%BF%D0%B5%D0%B2%D0%B8%D1%86%D0%B0-news744441.html", "text": "Слави Трифонов и екипът й забравиха, че Крисия съществува. Не й звънят, не я търсят. Някъде около Коледа последно имаше един телефонен разговор и след това – нищо. Това разкрива Марин Тодоров, баща на Крисия, пише хотарена.нет. Бизнесменът споделя, че до края на миналата година Крисия е била част от всички важни проекти на Слави и екипът му. След това обаче договорът бил прекратен и всякакви контакти – също. „Не получавахме никаква информация от екипа на Слави и преценихме, че няма смисъл и ние повече да се обаждаме. Криси започна да работи по свои проекти– вече има две записани песни във видеоканала си, работи и по трета, която също скоро трябва да излезе”, споделя баща й. Младата певица месеци наред не получавала покани за концерти и участия, което я притеснявало. Продуцентите й, по никакъв начин не можели да бъдат открити. От известно време обаче това се променило и семейството й успява да възроди кариерата й. Тя получава доста често покани за участия – поканена е да пее в Сливен, а преди дни е била звезда и на празник в родния Разград. „Каквото и да се случва, Криси продължава да преследва мечтите си и да се развива. Тя е много талантливо дете”, разкрива нейния баща. Сподели:", "date": "2018.04.22", "title": "Тотален крах в отношенията между Слави и Крисия! Трифонов забрави за младата певица"}
{"url": "http://pik.bg/%D0%BA%D0%BE%D0%B8-%D1%85%D1%80%D0%B0%D0%BD%D0%B8-%D0%B4%D0%B0-%D0%B8%D0%B7%D0%B1%D1%8F%D0%B3%D0%B2%D0%B0%D0%BC%D0%B5-%D0%BD%D0%B0-%D0%B7%D0%B0%D0%BA%D1%83%D1%81%D0%BA%D0%B0-news744411.html", "text": "Закуската е обявена за най-важното хранене през деня, тъй като засилва метаболизма и дава „гориво“ на вашия организъм. Следвайки правилото \"всичко в умереност“, обаче има храни, които трябва да избягваме или поне да са в нашето ежедневно сутрешно хранене, съветват от foodpanda, цитирани от БГНЕС. Ето и кои са те: Бял препечен хляб - Препеченият бял хляб е по-малко вероятно да ви накара да се чувствате по-пълноценно в сравнение с пълнозърнестия хляб, тъй като той е със значително по-малко полезни вещества. Масло или маргарин - Тази опция за закуска може да бъде калорична, особено ако смесите мазнини с въглехидрати. Плодове - Ако просто смесвате плодовете, естествените захари се освобождават от вътрешността на клетките и се превръщат в\" свободни захари \". Поради тази причина яжте само по един вид плод на хранене. Захарни зърнени храни - Повишават нивата на глюкозата в кръвта, а това може да доведе до кратък изблик на енергия, но това ще продължи само за малък период от време. Концентриран портокалов сок - С високо съдържание на фруктоза, което може да доведе до скок в нивата на кръвната ви захар. Вместо да пиете концентриран портокалов сок, изяждайте целия плод. Тестени изделия - Всички знаем колко са вкусни мекиците и палачинките, но те не ни доставят нищо повече от по-висок холестерол и приятно усещане на небцето. Сподели:", "date": "2018.04.22", "title": "Кои храни да избягваме на закуска"}
{"url": "http://pik.bg/%D1%82%D1%83%D1%80%D1%86%D0%B8%D1%8F-%D1%81%D1%8A%D1%81-%D0%B7%D0%BD%D0%B0%D1%87%D0%B8%D1%82%D0%B5%D0%BB%D0%BD%D0%B8-%D1%83%D1%81%D0%BF%D0%B5%D1%85%D0%B8-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%8F-%D1%82%D1%83%D1%80%D0%B8%D1%81%D1%82%D0%B8%D1%87%D0%B5%D1%81%D0%BA%D0%B8-%D0%BF%D0%B0%D0%B7%D0%B0%D1%80-news744424.html", "text": "Турция се завръща на световния туристически пазар. Резервациите за лято 2018 г. бележат значителен ръст спрямо предходните години, белязани от тежка криза, предава Би Ти Ви. През предните 3 лета милиони западни, руски, а и български туристи избраха да почиват по гръцкото и българското крайбрежие, като алтернатива на турските курорти. Сега обаче чужденците се завръщат там. Благодарение и на значителни стимули от държавата. През 2015 г. Турция посрещна 42 милиона гости. През 2016 г. броят им се срина до 25 милиона – заради кризата с Русия, атентатите, опитът за преврат. За идното лято обаче резервациите са със 70% повече. До голяма степен заради държавните субсидии за бранша. „Те не субсидират директно хотелиери, субсидират превозвачи, които докарват туристи до турските курорти. За тази година са предвидени субсидии за всеки един самолет до 150 места от порядъка на 9 хиляди долара на самолет в ниския сезон”, коментира Стоян Маринов от варненската туристическа камара. Дотации има и за круизните туристи – по 40 евро на пътник. Стимулите са насочени предимно към най-големия пазар - руския. „Едни от най-големите туроператори в Русия са с турско участие, те също имат подкрепата на турската държава в рекламата. Определено рекламата им е изключително силна, в Русия има много билбордове, телевизионни реклами, всичко това рефлектира неимоверно върху крайния потребител”, коментира Надежда, управител на туроператорска агенция с руски туристи. Резултатът е, че ранните записвания имат над 100% ръст на руските резервации в Турция и спад с 18 и близо 24% в Гърция и България. За разлика от турската държава, българската не може да подпомага туроператори или чартъри, защото сме в Евросъюза. А хотелиерите очакват загуби. „Държавната политика в туризма на Турция е много по-агресивна от нашата, ако ние изобщо имаме такава. Докато ние не започнем да инвестираме в туризма, не може само да очакваме златната кокошка да снася”, е позицията на Атанас Карагеоргиев, който е собственик на хотел. Очакванията са тази година на юг от нас да почиват над 30 млн. чужденци, от които 6 млн. руснаци. Според турското министерство на туризма и културата, отрасълът ще донесе около 25 млрд. евро приходи. Освен печалба за хотелите, туристите харчат по 2,5 млн. евро за дрехи, 800 хиляди за сувенири и 80 хиляди за килими например. А цените на почивките тази година ще са с около 10% по-високи. Сподели:", "date": "2018.04.22", "title": "Турция със значителни успехи на световния туристически пазар"}
{"url": "http://pik.bg/%D0%BB%D1%8F%D1%82%D0%BE-%D0%BF%D1%80%D0%B5%D0%B7-%D0%B0%D0%BF%D1%80%D0%B8%D0%BB-%D0%B6%D0%B5%D0%B3%D0%B0-%D0%B2-%D0%BD%D0%B5%D0%B4%D0%B5%D0%BB%D1%8F---%D0%B6%D0%B8%D0%B2%D0%B0%D0%BA%D1%8A%D1%82-%D1%81%D0%BA%D0%B0%D1%87%D0%B0-%D0%B4%D0%BE-29-%D0%B3%D1%80%D0%B0%D0%B4%D1%83%D1%81%D0%B0-news744443.html", "text": "Днес ще бъде слънчево. Ще духа слаб до умерен запад-северозападен вятър. Минималните температури ще са предимно между 5° и 10°, в София – около 5°. Максималните температури ще са между 24° и 29°, в София – около 25°. Над планините ще бъде слънчево. През деня ще бъде топло и подходящо за туризъм. Ще духа слаб до умерен вятър от запад и северозапад. Максималната температура на височина 1200 метра ще е около 18°, на 2000 метра – около 10°. Над Черноморието ще бъде слънчево. Ще духа слаб до умерен запад-северозападен вятър. Ще се затопли и максималните температури ще са между 21° и 25°. Температурата на морската вода е 11-13°. Вълнението на морето ще е 1-2 бала. На 22.04.2018 слънцето ще изгрее в 06:35 часа и ще залезе в 20:16 часа. Продължителност на деня 13:41 часа. На 22.04.2018 луната ще изгрее в 11:56 часа и ще залезе в 02:08 часа. Осветеност на диска в 0h UT 40 %. Фаза на луната: първа четвърт. Сподели:", "date": "2018.04.22", "title": "ЛЯТО ПРЕЗ АПРИЛ! Жега в неделя - живакът скача до 29 градуса"}
{"url": "http://pik.bg/%D0%B2-%D1%81%D0%BE%D1%84%D0%B8%D1%8F-%D1%81%D0%B5-%D0%BF%D1%80%D0%BE%D0%B2%D0%B5%D0%B4%D0%B5-%D1%81%D1%8A%D1%81%D1%82%D0%B5%D0%B7%D0%B0%D0%BD%D0%B8%D0%B5-%D0%B7%D0%B0-%D0%B4%D0%BE%D0%BC%D0%B0%D1%88%D0%BD%D0%B0-%D0%B1%D0%B8%D1%80%D0%B0-news744434.html", "text": "За шести пореден път в София се проведе конкурс за бира, приготвена в домашни условия. Организатор е Асоциацията на домашните пивовари в България. Тази година в девет категории се състезаваха над 230 различни бири от 12 държави. Повече от седем часа бяха необходими на 25 международни съдии, за да опитат всяко пиво. Основните критерии, по които те оценяваха бирата, бяха аромат, външен вид, вкус, усещане в устата и общо впечатление. Освен победители, във всяка една категория беше избрана и най-добрата бира, като този път участниците не са само български. Бирите, които днес ще бъдат журирани, са 235, обединени в девет групи, категориите, които са представени са над 25, предава БНТ. Минималният срок за приготвяне на домашно пиво е около 21 дена. По данни на Асоциацията хората, които правят бира в домашни условия от зърно у нас са близо 1000, защото процесът не е сложен. Докато пивоварите се състезаваха, всеки който искаше, можеше да дойде на конкурса, за да опита домашното пиво. Сподели:", "date": "2018.04.22", "title": "В София се проведе състезание за домашна бира"}
{"url": "http://pik.bg/%D0%B3%D0%BE%D0%BB%D0%BC%D0%B0%D0%B9%D1%81%D1%82%D0%BE%D1%80-%D0%BD%D0%B0-%D0%BB%D1%83%D0%B4%D0%BE%D0%B3%D0%BE%D1%80%D0%B5%D1%86-%D1%81%D0%B8-%D1%83%D0%B3%D0%BE%D0%B2%D0%BE%D1%80%D0%B8%D0%BB-%D1%82%D1%80%D0%B0%D0%BD%D1%81%D1%84%D0%B5%D1%80-%D0%BD%D0%B0%D0%BF%D1%83%D1%81%D0%BA%D0%B0-%D0%BF%D1%80%D0%B5%D0%B7-%D0%BB%D1%8F%D1%82%D0%BE%D1%82%D0%BE-news744413.html", "text": "Намиращият се в невероятна форма през пролетта Клаудиу Кешеру по всичко личи, че ще напусне Лудогорец през лятото. Поне това твърди турското издание \"Фотомач\", според чиято информация той вече е дал съгласието да премине в местния Ризеспор. Този клуб искаше румънеца и през зимата, но тогава отказа да плати трансферна сума, като се надяваше да го вземе като свободен агент през лятото. Но Кешеру поднови договора си с шампионите и сега турците ще трябва да се бръкнат доста по-дълбоко. Това обаче едва ли ги притеснява, с оглед на факта, че нападателят не спира да бележи голове. Повече подробности не се съобщават, но едва ли ветеранът ще струва по-малко от 1 млн. евро, предава Гонг.бг. \"Ризеспор търси усилено нов нападател и продължава да влага всички усилия в привличането на Клаудиу Кешеру. Той вече е поканен в Турция за заключителни преговори за личните си условия и двете страни се очаква да си стиснат ръцете\", пише изданието. Сподели:", "date": "2018.04.22", "title": "Голмайстор на Лудогорец си уговорил трансфер, напуска през лятото"}
{"url": "http://pik.bg/%D0%BD%D0%BE%D0%B2%D0%BE-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D0%BC%D0%B5%D0%B6%D0%B4%D1%83-%D1%80%D1%83%D1%81%D0%B8%D1%8F-%D0%B8-%D1%81%D0%B0%D1%89-news744427.html", "text": "Русия обяви, че САЩ се опитвали да спрат руснаците с \"визова стена\", след като на двама балетни танцьори от Болшой театър са им били отказани визи за представление в Ню Йорк, съобщава \"Ройтерс\". Руското външно министерство изрази съжаление заради решението на САЩ да откажат визи на руската прима балерината Олга Смирнова и соло танцьора Джакопо Тиси, които е трябвало да участват в гала в центъра \"Линкълн\" в Ню Йорк. \"Това не се е случвало дори по времето на Студената война\", подчертават от руското външно ведомство в изявление на сайта си. \"Но днес, влиятелни сили в САЩ, заети с опити да оказват силен натиск върху Русия, не се спират пред нищо... Те се опитват да разделят американците от руснаците с визова стена, както сме казвали преди, правейки пътуванията на нашите граждани в САЩ практически невъзможни\", допълват от Министерството на външните работи на Русия. От Болшой театър в Москва са посочили, че не биха могли да коментират темата, защото не са организирали посещението и нямат никаква информация относно заявленията за визи. \"След като работна виза не беше издадена навреме също и на Джакопо Тиси, който е италиански гражданин, бихме искали да смятаме, че това е свързано с процедурни формалности, а не с настоящите политически напрежения\", заявяват от Болшой театър. Сподели:", "date": "2018.04.22", "title": "Ново напрежение между Русия и САЩ"}
{"url": "http://pik.bg/%D0%BF%D1%80%D0%B5%D0%B2%D1%80%D1%8A%D1%89%D0%B0%D1%82-%D0%BA%D1%8A%D1%89%D0%B0-%D0%BF%D0%B0%D0%BC%D0%B5%D1%82%D0%BD%D0%B8%D0%BA-%D0%BD%D0%B0-%D0%BA%D1%83%D0%BB%D1%82%D1%83%D1%80%D0%B0%D1%82%D0%B0-%D0%B2-%D0%BF%D1%80%D0%BE%D1%81%D1%82%D1%80%D0%B0%D0%BD%D1%81%D1%82%D0%B2%D0%BE-%D0%B7%D0%B0-%D0%B8%D0%B7%D0%BA%D1%83%D1%81%D1%82%D0%B2%D0%BE-news744425.html", "text": "Къща-паметник на културата, която се намира на място, изключително апетитно за търговски интереси, ще бъде превърната в пространство за изкуство, предава Би Ти Ви. Днес бул. „Раковски” е едно от най-оживените места в София. Преди век обаче, това е бил краят на града. През 1897-ма година, един герой от Сръбско-българската война избира точно това място, за да построи свой дом. Две години по-късно той става кмет на София. По негово време започва прокарването на електричество в града, тръгва и първият трамвай. Той е капитан Христо Попов. Стефан и Марин са негови праправнуци. „Ние имаме емоционална връзка с тази къща. Това е родната къща и за мен, и за братовчед ми, за нашите родители и за нашата баба”, споделя Стефан Огнянов. Годините са заличили част красотата й. „Загубили са се част от красивите зидове, които са били отпред. Също, доколкото са ми разказвали, пред другия вход е имало мрамор. Но по време на бомбардировките също се губи голяма част”, категоричен е Марин Маринов. Вместо да продадат, надстроят или отдадат под наем имота, решават да го възстановят и превърнат в арт-пространство. „Една къща, смисълът е в нея да има някакъв живот. И се надяваме сега това да бъде животът, който ще се случва тук”, допълва Огнянов. Къщата на Христо Попов ще отвори врати за младите артисти в края на май. Сподели:", "date": "2018.04.22", "title": "Превръщат къща-паметник на културата в пространство за изкуство"}
{"url": "http://pik.bg/%D1%80%D0%B0%D0%B7%D1%80%D1%83%D1%88%D0%B8%D1%85%D0%B0-%D0%B3%D0%BE%D0%BB%D1%8F%D0%BC-%D1%80%D0%B5%D1%81%D1%82%D0%BE%D1%80%D0%B0%D0%BD%D1%82-%D0%B2-%D1%81%D0%BB%D1%8A%D0%BD%D1%87%D0%B5%D0%B2-%D0%B1%D1%80%D1%8F%D0%B3-news744418.html", "text": "Наемателят на морски плаж Слънчев бряг-север доброволно е разчистил незаконни преместваеми обекти, които не отговарят на одобрената от Министерството на туризма схема за разполагането им, съобщават от Министерство на туризма. Разрушен е ресторант Stela di marre, който е с площ 400 кв. метра и се намира в пространството пред хотел \"Белвю\". В края на миналата седмица на същата ивица бяха разчистени още преместваеми обекти, които са в нарушение - Bubles бар&ресторант, заемащ около 400 кв. метра пред хотел \"Гларус\" и в близост до хотел \"Чайка\". Министърът на туризма Николина Ангелкова прекрати концесията на плаж Слънчев бряг-север, защото имаше над 8000 кв. метра обекти, които надхвърляха одобрената от нея схема. Сподели:", "date": "2018.04.22", "title": "Разрушиха голям ресторант в Слънчев бряг"}
{"url": "http://pik.bg/%D1%82%D1%80%D1%83%D0%B4%D0%B5%D0%BD-%D1%82%D0%B5%D1%81%D1%82-%D0%B7%D0%B0-%D0%B3%D1%80%D0%B8%D0%B3%D0%BE%D1%80-%D0%BD%D0%B0-%D1%81%D1%82%D0%B0%D1%80%D1%82%D0%B0-%D0%BD%D0%B0-%D1%82%D1%83%D1%80%D0%BD%D0%B8%D1%80%D0%B0-%D0%B2-%D0%B1%D0%B0%D1%80%D1%81%D0%B5%D0%BB%D0%BE%D0%BD%D0%B0-news744402.html", "text": "Григор Димитров ще срещне победителя от мача между Филип Колшрайбер (Германия) и Жил Симон (Франция) във втория кръг на турнира в Барселона, който ще се проведе следващата седмица. Българинът вчера загуби от Рафаел Надал на полуфиналите в Монте Карло, като междувременно разбра и жребия за Барселона. Турнирът в Барселона на червени кортове е от категорията АТП 500 и е с награден фонд 2,8 милиона евро. Григор е поставен под номер 2 в схемата и започва директно от втория кръг. Българинът игра срещу Колшрайбер преди два дни в Монте Карло, като постигна трудна победа с 4:6, 6:3, 6:4. Сподели:", "date": "2018.04.22", "title": "Труден тест за Григор на старта на турнира в Барселона"}
{"url": "http://pik.bg/%D1%81%D0%B0%D0%BC%D0%BE%D0%BB%D0%B5%D1%82%D0%BE%D0%BD%D0%BE%D1%81%D0%B0%D1%87%D1%8A%D1%82-%D1%85%D0%B0%D1%80%D0%B8-%D1%82%D1%80%D1%83%D0%BC%D0%B0%D0%BD-%D0%BF%D1%80%D0%B8%D1%81%D1%82%D0%B8%D0%B3%D0%BD%D0%B0-%D0%B2-%D1%81%D1%80%D0%B5%D0%B4%D0%B8%D0%B7%D0%B5%D0%BC%D0%BD%D0%BE-%D0%BC%D0%BE%D1%80%D0%B5-news744389.html", "text": "Авионосната ударна група (АУГ) от Военноморските сили на САЩ начело с атомния самолетоносач \"Хари Труман\" пристъпи към изпълнение на поставените задачи в Средиземно море. Това съобщиха от ВМС на САЩ, предава ТАСС, цитирана от \"Фокус\". В заявлението не се уточнява целта на задачите на групата, а не се знае също и кога АУГ ще продължи към Персийския залив, както се планира от американското командване. В същото време се привеждат думите на вицеадмирал Лизи Франкети, командващ 6-и флот на ВМС на САЩ, който се базира в Неапол (Италия). „Присъствието на ударната група в този важен регион демонстрирана нашето желание да обезпечим сигурността, свободата и развитието на Европа и Африка“. ТАСС припомня, че Harry Truman, съпровождан от ракетния крайцер Normandy и четири ескадрени миноносци, напусна пристанище Норфолк (щата Вирджиния) на 11 април и се отправи, както е посочил по-рано представителят на ВМС на САЩ лейтенант Кло Морган, в „планов поход“ в района на Близкия Изток. Според думите на Морган, АУГ ще действа в зоните на оперативна отговорност на 6-и и 5-и флот на ВМС на САЩ. Зоната, за която отговаря 5-и флот обхваща западната част на Индийския океан и Персийския залив. Предполага се, че скоро към самолетоносача ще се присъединят още два ескадрени миноносци, пише руската агенция. На борда на Harry Truman има 90 самолета и хеликоптера, а в състава на цялата АУГ влизат близо 6500 военнослужещи. Активизирането на ударната група, коментира ТАСС, се случва на фона на изострената ситуация в Сирия, предизвикана от масирания ракетен удар, нанесен от САЩ, Великобритания и Франция по обекти на сирийското правителство на 14 април. Според оценките на първия заместник-началник на Главното оперативно управление на руските Въоръжени сили Виктор Познихир, американската АУГ трябва да пристигне в Персийския залив в началото на май. Сподели:", "date": "2018.04.22", "title": "Самолетоносачът \"Хари Труман\" пристигна в Средиземно море"}
{"url": "http://pik.bg/%D0%B1%D0%B0%D1%80%D1%81%D0%B5%D0%BB%D0%BE%D0%BD%D0%B0-%D1%81-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B0-30-%D0%B0-%D0%BA%D1%83%D0%BF%D0%B0-%D0%BD%D0%B0-%D0%BA%D1%80%D0%B0%D0%BB%D1%8F-%D0%B2-%D0%B8%D1%81%D0%BF%D0%B0%D0%BD%D0%B8%D1%8F-news744451.html", "text": "Отборът на Барселона спечели за 30-и път в историята си и за четвърти пореден  Купата на Краля. В мача за отличието Барселона победи Сенвиля с 5:0. С успеха Барселона влезе в историята на турнира, превръщайки се в третия отбор, вдигал трофея в четири последователни години, след Реал (Мадрид) (1905-08) и  Атлетик (Билбао) от 1930 до 1933 година. Два гола за Барселона вкара Луис Суарес (14-ата и 31-ата минута), а по едно попадение добавиха Лионел Меси (31-ата минута), Андре Иниеста (52) и Фил4ипе Коутиньо от дузпа (69). Сподели:", "date": "2018.04.22", "title": "Барселона с историческа 30-а Купа на Краля в Испания"}
{"url": "http://pik.bg/%D0%B8%D1%81%D0%BA%D1%80%D0%B8-%D0%B2-%D0%B5%D1%84%D0%B8%D1%80-%D0%B3%D0%B5%D0%BE%D1%80%D0%B3%D0%B8-%D1%85%D0%B0%D1%80%D0%B8%D0%B7%D0%B0%D0%BD%D0%BE%D0%B2-%D0%B8-%D1%82%D0%B0%D1%82%D1%8F%D0%BD%D0%B0-%D0%B1%D1%83%D1%80%D1%83%D0%B4%D0%B6%D0%B8%D0%B5%D0%B2%D0%B0-%D1%81%D0%B5-%D1%85%D0%B2%D0%B0%D0%BD%D0%B0%D1%85%D0%B0-%D0%B3%D1%83%D1%88%D0%B0-%D0%B7%D0%B0-%D0%B3%D1%83%D1%88%D0%B0-%D0%B7%D0%B0%D1%80%D0%B0%D0%B4%D0%B8-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-news744463.html", "text": "Георги Харизанов от Института за дясна политика скочи на президента Румен Радев след последните му изяви. Причината за повишения градус са изказванията на държавния глава от последните дни. Опитва роля на политическа девственица, каквато не е, изригна Харизанов във връзка с последното напрежение между президента Радев и управляващите. „Това, което прави Радев е в основата на високия му рейтинг. Ако Цветанов се дразни на президента, това си е негов проблем и не е за първи път. Няма толкова сериозен конфликт между президент и управляващи, какъвто се изкарва. Припомнете си изключителната нервност на Цветанов по случая „Скрипал“. Тогава той бе възмутен на целия ГЕРБ и управлението“, отговори му политологът Татяна Буруджиева. Харизанов и Буруджиева се хванаха за гушите в ефира на сутрешния блок на Нова телевизия и по темите за футболното хулиганство и за корупцията в държавата. „Да се появяваш с препаска на окото означава, че си толкова безсилен, че няма как да реагираш – заяви в коментар за последния случай на футболно хулиганство Буруджиева. - А да си министър и да го правиш, е още по-зле и е неадекватно поведение. Работа на хората във властта е да взимат решения. Съпричасност от един министър се показва, като се взимат адекватните мерки. Това е единствения начин“. „Изненадан съм, че говорим за футболно хулиганство, защото интереса към футбола в страната ни съм с впечатления, че спада – заяви Георги Харизанов. - Не виждам защо се затваря целия град когато има мачове. Блокира се цяла София. Може би трябва да се помисли за съоръжения в края на града, където е по-лесно полицаите да контролират ситуацията“. „Хубаво е, че има сигнали за активно действие срещу корупцията – каза в коментар за ареста на кметицата на „Младост“ Татяна Буруджиева. - Много хора обаче са объркани дали точно така трябва да се извърши ареста на кметицата на „Младост“. Има повече въпроси, отколкото отговори. Ясно е, че трябва да се действа, когато става дума за корупция. Усещането за показност обаче съществува в обществото и извън пиара и протестите. Хората коментираха какво е това нещо, да стои с часове една жена с белезници на улицата. Има усещането за показност. То идва и от лошия ни опит като общество. Лошият опит от нещо по-публично веднага насочва към минали случаи“. „Усещането, че нещата не са както трябва дойде най-вече от пиара на кметицата. Видяхме как оперативните работници описват банкнота по банкнота“, не и остана длъжен Харизанов. Сподели:", "date": "2018.04.22", "title": "ИСКРИ В ЕФИР! Георги Харизанов и Татяна Буруджиева се хванаха гуша за гуша заради президента Радев и кметицата на Младост"}
{"url": "http://pik.bg/%D0%B7%D0%B4%D1%80%D0%B0%D0%B2%D0%BD%D0%B8-%D1%81%D1%8A%D0%B2%D0%B5%D1%82%D0%B8-%D0%B7%D0%B0%D1%82%D0%BB%D1%8A%D1%81%D1%82%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B5-%D0%B5-%D0%BE%D1%81%D0%BD%D0%BE%D0%B2%D0%BD%D0%B8%D1%8F%D1%82-%D1%84%D0%B0%D0%BA%D1%82%D0%BE%D1%80-%D0%B7%D0%B0-%D0%BF%D1%80%D0%BE%D0%B1%D0%BB%D0%B5%D0%BC%D0%B8-%D1%81%D1%8A%D1%81-%D1%81%D1%8A%D1%80%D1%86%D0%B5%D1%82%D0%BE-news744404.html", "text": "За доброто здраве на сърцето не са опасни единствено излишните килограми, важна в това отношение се оказва и формата на силуета на човека, съобщава Франс прес. Агенцията се позовава на изследването на екипа на Хосе Медина-Ихохоса от клиниката \"Майо\" в град Рочестър, щата Минесота. По думите на учения хората с нормално тегло, но с голям корем, са подложени на по-голям риск от сърдечни заболявания в сравнение с онези, които нямат голям корем, но пък са затлъстели. С други думи една непропорционална обиколка на талията се оказва по-голям рисков фактор, отколкото високият индекс на телесната маса. Екипът от клиниката \"Майо\" проучил медицинските досиета на 1692 американци и европейци в периода 1997-2016 година. Участниците били на възраст над 45 години. Било констатирано, че при крушовиден силует на тялото и при нормално тегло съществува два пъти по-голям риск за развиване на сърдечна болест. Обиколката на талията става проблематична тогава, когато тя надминава с 90 процента обиколката на ханша при мъжете и с 85 процента при жените. Тогава говорим за коремно затлъстяване. Сподели:", "date": "2018.04.22", "title": "Здравни съвети! Затлъстяването не е основният фактор за проблеми със сърцето"}
{"url": "http://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B0%D1%80%D0%B5%D1%81%D1%82%D1%83%D0%B2%D0%B0%D0%BD%D0%B8%D1%8F%D1%82-%D0%B7%D0%B0-%D1%81%D0%BB%D1%83%D1%87%D0%B0%D1%8F-%D1%81-%D1%80%D0%B0%D0%BD%D0%B5%D0%BD%D0%B0%D1%82%D0%B0-%D0%BF%D0%BE%D0%BB%D0%B8%D1%86%D0%B0%D0%B9%D0%BA%D0%B0-%D0%BD%D1%8F%D0%BC%D0%B0%D0%BB-%D0%BD%D0%B8%D0%BA%D0%B0%D0%BA%D0%B2%D0%B8-%D0%BA%D1%80%D0%B8%D0%BC%D0%B8%D0%BD%D0%B0%D0%BB%D0%BD%D0%B8-%D0%BF%D1%80%D0%BE%D1%8F%D0%B2%D0%B8-news744495.html", "text": "Арестуваният за раняването на полицайка по време на фуболен мач нямал досега никакви криминални прояви, стана ясно на пресконференция на СДВР. \"Вчера той се яви в СДВР с адвокат и каза,че съжалява за стореното. Той не е криминално проявен, беше известен като фен на Левски, близко е до твърдото ядро на агитката\", каза директорът на СДВР Ивайло Иванов, директор. Мъжът си изключил телефона, на някои хора казал, че трябва да се скрие. \"Ние осъществихме контакт с него и го убедихме да се предаде. Първоначално той имаше намерение в рамките на другата седмица да се предаде. Но го направи вчера\", каза Иванов. Иззети са дрехите на обвиняемия, с които той е бил облечен. Има множество свидетели, които са дали показания. Пред полицията 25-годишният задържан казал, че дрехите и маската му били дадени от непознато лице. Тепърва ще се установи дали той е направил самоделната бомба. Повдигната му е мярка 72 ч. задържане под стража. Окото на 24-годишната полицайка е спасено. Поставена й е изкуствена леща. Тпърва ще стане ясно дали зрението й ще се възстанови напълно. \"Когато те отидат на стадиона, губят своята идентичност. И затова са способни да вършат неща, които променят човешки садби, а заради които те могат да съжаляват след това. Ще настояваме предв сички институции да се носи персонална отговорност. Следващата стъпка е доброто видеонабладение, да могат да се наблюдават феновете по всяко време\", поясни Иванов. От СДВР отказаха да съобщят името на задържания. Сподели:", "date": "2018.04.22", "title": "ПЪРВО В ПИК! Арестуваният за случая с ранената полицайка нямал никакви криминални прояви"}
{"url": "http://pik.bg/%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BD%D0%B0-%D0%B0%D1%80%D0%BC%D0%B5%D0%BD%D0%B8%D1%8F-%D0%BD%D0%B0%D0%BF%D1%83%D1%81%D0%BD%D0%B0-%D1%80%D0%B0%D0%B7%D0%B3%D0%BE%D0%B2%D0%BE%D1%80%D0%B8%D1%82%D0%B5-%D1%81-%D0%BB%D0%B8%D0%B4%D0%B5%D1%80%D0%B0-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82%D0%B8%D1%82%D0%B5-%D0%B2-%D0%B5%D1%80%D0%B5%D0%B2%D0%B0%D0%BD-news744480.html", "text": "Премиерът на Армения Серж Саркисян и лидерът на антиправителствените протести Никол Пашинян се срещнаха тази сутрин за разговор, предаван по телевизията, но премиерът Саркисян си тръгна малко след началото на срещата, съобщи Франс Прес, цитирана от „Фокус“. Саркисян определи разговорите, като „изнудване“ от страна на опозицията и си тръгна. „Дойдох тук, за да обсъдя вашата оставка“, заяви Пашинян на министър-председателя пред камерите. „Това не е диалог, а изнудване“, заяви от своя страна Серж Саркисян преди да напусне сградата на срещата. Сподели:", "date": "2018.04.22", "title": "Премиерът на Армения напусна разговорите с лидера на протестите в Ереван"}
{"url": "http://pik.bg/%D0%BF%D0%BE%D1%87%D0%B8%D0%BD%D0%B0-%D0%B0%D0%BA%D1%82%D1%8C%D0%BE%D1%80%D1%8A%D1%82-%D0%B2%D1%8A%D1%80%D0%BD-%D1%82%D1%80%D0%BE%D0%B9%D1%8A%D1%80-news744475.html", "text": "Актьорът Върн Тройър ни напусна вчера, съобщи семейството му в социалните мрежи. Той стана известен с ролята си на Мини Ми в комедийната филмова поредица \"Остин Пауърс\". Комикът почина на 49 години. От семейството му обясняват, че \"депресията и самоубийството са много сериозни проблеми\". Не се съобщава причината за смъртта му. \"С огромна тъга и натежали сърца съобщаваме, че днес Върн почина\", посочва съобщение, публикувано на страницата на Тройър в социалните мрежи. К олеги и приятели описват Тройър като много позитивен човек. Сподели:", "date": "2018.04.22", "title": "Почина актьорът Върн Тройър"}
{"url": "http://pik.bg/%D0%BC%D0%BE%D0%BC%D1%87%D0%B5-%D0%BE%D1%82-%D0%B0%D0%B3%D0%B8%D1%82%D0%BA%D0%B0%D1%82%D0%B0-%D0%BD%D0%B0-%D0%BB%D0%B5%D0%B2%D1%81%D0%BA%D0%B8-%D0%B7%D0%B0-%D0%B8%D0%BD%D1%86%D0%B8%D0%B4%D0%B5%D0%BD%D1%82%D0%B0-%D1%81-%D1%80%D0%B0%D0%BD%D0%B5%D0%BD%D0%B0%D1%82%D0%B0-%D0%BF%D0%BE%D0%BB%D0%B8%D1%86%D0%B0%D0%B9%D0%BA%D0%B0-%D1%81%D0%BB%D1%83%D1%87%D0%B8%D0%BB%D0%BE%D1%82%D0%BE-%D1%81%D0%B5-%D0%B5-%D1%81%D0%BB%D1%83%D1%87%D0%B0%D0%B9%D0%BD%D0%BE%D1%81%D1%82-%D0%B8--news744473.html", "text": "Инцидентът, при който полицайката Гергана Зашева беше сериозно ранена по време на мача ЦСКА-София – Левски е недоразумение. Така определи случилото се ММА-боецът Даниел Илиев, който е част от агитката на „сините“, в ефира на сутрешния блок на Нова телевизия.. „Едва ли е било умишлено – коментира Илиев. -  Апелирам към по-малките да спрат да правят такива неща. Това е дело на някой безразсъден”, коментира Илиев. Срещу хулиганските прояви по стадионите се обяви и футболистът Благой Георгиев. Той сподели, че този проблем съществува и в Русия. Там агитките не само носели забранени предмети по трибуните, но и преди или след дербитата си определяли срещи за масови сбивания. Сподели:", "date": "2018.04.22", "title": "Момче от агитката на Левски за инцидента с ранената полицайка: Случилото се е случайност и недоразумение"}
{"url": "http://pik.bg/%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D1%83%D0%B1%D0%B5%D0%B4%D0%B5%D0%BD-%D1%87%D0%B5-%D1%81%D0%BA%D0%BE%D0%BF%D0%B8%D0%B5-%D0%BD%D0%B8%D0%BA%D0%BE%D0%B3%D0%B0-%D0%BD%D0%B5-%D0%B5-%D0%B1%D0%B8%D0%BB%D0%BE-%D0%BF%D0%BE-%D0%B1%D0%BB%D0%B8%D0%B7%D0%BE-%D0%B4%D0%BE-%D1%80%D0%B0%D0%B7%D1%80%D0%B5%D1%88%D0%B0%D0%B2%D0%B0%D0%BD%D0%B5-%D0%BD%D0%B0-%D1%81%D0%BF%D0%BE%D1%80%D0%B0--news744484.html", "text": "Македония никога не е била по-близо до постигането на решение в 25-годишния спор за името с Гърция, но дори да не успее да го реши, страната ще продължи да се интегрира в Европа,. Това заяви премиерът на страната Зоран Заев пред Франс Прес, цитирани от скопското електронно издание МКД и „Фокус“. „Вярвам, че никога не сме имали по-добри условия за постигането на цялостно решение, което да трае завинаги. А ако спорът не се реши, няма да бъде краят на света“, заяви Заев. Той допълни, че Македония ще продължи по европейската си програма и че по един или друг начин „ще вкараме Македония в Европа.“ Македонският премиер заяви и че е доволен, защото „голяма част от въпросите“ между Македония и Гърция са решени. Той добавя, че е оптимист за крайното решение, но отказа да даде допълнителни детайли, тъй като „това може да провали целия процес.“ Сподели:", "date": "2018.04.22", "title": "Премиерът на Македония убеден, че Скопие никога не е било по-близо до разрешаване на спора с Гърция за името"}
{"url": "http://pik.bg/%D1%88%D0%BE%D0%BA-%D0%BE%D0%B3%D0%BB%D0%B5%D0%B4%D1%8A%D1%82-%D0%BD%D0%B0-%D0%BA%D0%BE%D0%BB%D0%B0%D1%82%D0%B0-%D0%B1%D0%BB%D1%8A%D1%81%D0%BD%D0%B0%D0%BB%D0%B0-%D0%B0%D0%B2%D1%82%D0%BE%D0%B1%D1%83%D1%81%D0%B0-%D0%BD%D0%B0-%E2%80%9E%D1%82%D1%80%D0%B0%D0%BA%D0%B8%D1%8F%E2%80%9D-%D0%B1%D0%B8%D0%BB-%D0%BD%D0%B0%D0%BF%D1%80%D0%B0%D0%B2%D0%B5%D0%BD-%D1%81%D0%B0%D0%BC%D0%BE-%D0%B7%D0%B0-%D0%B4%D0%B5%D1%81%D0%B5%D1%82-%D0%BC%D0%B8%D0%BD%D1%83%D1%82%D0%B8-news744474.html", "text": "Тройна експертиза ще решава разсеяност или повреда в автомобила на Цвета Таскова e причината тя да се блъсне с колата си в автобус на магистрала „Тракия”. При трагедията на 13 април загинаха шестима души, а други 26 бяха ранени. Стана ясно, че след катастрофата експертите направили едва 10-минутен оглед на автомобила на Таскова, а заключението било, че той е технически изправен, съобщават в сутрешния блок на Нова телевизия. Наблюдаващият случая прокурор обясни, че има доверие в работата на специалистите, направили диагностиката. Именно това е един от мотивите прокурор Миро Ангелов да поиска и най-тежката мярка за неотклонение за Цвета. От Нова телевизия се консултират с автоексперти, които не са вещи лица, но ежедневната им работа е свързана с диагностика на различни видове автомобили. „Проверка и диагностика на един автомобил за 10 минути е... доста бърз и според мен - нещателен оглед - коментира Румен Дунев, експерт и шампион по автомобилизъм. - Ние за автомобили, които не са катастрофирали, отделяме по над 2 часа. В случая много човешки съдби са на кръстопът, визирам не само шофьорката и нейното семейство, а и много роднини на пострадалите и загиналите, които искат истината да излезе наяве“. Основната теза на прокуратурата е, че колата на Таскова се е ударила в предната лява гума на автобуса, при което той се е завъртял надясно и се е преобърнал в канавката. А шофьорката обяснила, че започнала изпреварване със скорост 110 км/ч, като в началото на маневрата усетила някаква несигурност в автомобила, който без причина се насочвал настрани. Опитала да го овладее, но не успяла. „Вероятно автомобилът само е отклонил движението на автобуса. Ако един лекоатлет тича и малко дете се изпречи на пътя му и го бутне встрани, той може да излезе от пътеката, въпреки че тежи 80-100 кг, а детето – 20 кг”, коментира Дунев. Ремонт на автомобила на Таскова е правен няколко дни преди катастрофата. „Това със сигурност ще бъде проверено по делото, но тъй като в началото имахме данни, че автомобилът бил технически изправен и тя е употребявала алкохол - това ме мотивира да поискам най-тежката мярка”, разясни прокурор Ангелов. Той каза, че лично е посетил Цвета в ареста. „Исках да й връча постановление за медицинска и психиатрична помощ. Може да съм прокурор, но съм и човек . На всеки му е тежко в тези моменти. Така че видях – наистина, тя е много притеснена и за нея това е шок”, споделя обвинителят. След два дни съдът отново ще решава дали да промени мярката на Таскова в по-лека Сподели:", "date": "2018.04.22", "title": "Шок! Огледът на колата, блъснала автобуса на „Тракия”, бил направен само за десет минути"}
{"url": "http://pik.bg/%D0%BF%D0%BE%D1%87%D0%B5%D1%80%D0%BF%D0%B5%D0%BD-%D1%88%D0%BE%D1%84%D1%8C%D0%BE%D1%80-%D0%BE%D1%82%D0%BD%D0%B5%D1%81%D0%B5-%D0%B0%D0%BA%D1%82-%D0%B8-%D0%B1%D0%B5-%D0%BF%D1%80%D0%B0%D1%82%D0%B5%D0%BD-%D0%B2-%D0%B0%D1%80%D0%B5%D1%81%D1%82%D0%B0-%D0%B2%D1%8A%D0%B2-%D0%B2%D1%80%D0%B0%D1%86%D0%B0-news744491.html", "text": "30-годишен мъж от Враца е бил спипан почерпен зад волана на управляваното от него „Ивеко“, съобщават от ОД на МВР, цитирани от Конкурент. Водачът Ц.Г. бил спрян на 21 април (събота) към 08:20 часа. Проверката с дрегер отчела наличие на алкохол от над 1.2 промила. Издаден му е талон за кръвна проба и след проверката е заведен да изтрезнее в ареста на полицейското управление. По случая е образувано бързо производство. Сподели:", "date": "2018.04.22", "title": "Почерпен шофьор отнесе акт и бе пратен в ареста във Враца"}
{"url": "http://pik.bg/%D0%BD%D1%8F%D0%BC%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%B2%D0%BE%D0%B5%D0%BD%D0%BD%D0%BE%D1%81%D0%BB%D1%83%D0%B6%D0%B5%D1%89%D0%B8-%D0%BF%D1%80%D0%B8-%D0%B0%D1%82%D0%B5%D0%BD%D1%82%D0%B0%D1%82%D0%B0-%D0%B2-%D0%BA%D0%B0%D0%B1%D1%83%D0%BB-news744511.html", "text": "Няма пострадали български военнослужещи при атентата, станал днес, в Кабул. Това съобщи полковник Георги Маргитин - национален командир на 35-ия контингент на Въоръжените сили на Република България, който участва в мисията на НАТО „Решителна подкрепа“ в Афганистан, Маргитин е цитиран от пресцентъра на Министерството на отбраната. Експлозията е станала на голямо разстояние от базата, в която работят и живеят българските военни. Сподели:", "date": "2018.04.22", "title": "Няма пострадали български военнослужещи при атентата в Кабул"}
{"url": "http://pik.bg/%D0%BC%D1%8A%D0%B6-%D0%BE%D1%82-%D0%BB%D0%BE%D0%B2%D0%B5%D1%87-%D1%81%D0%B8-%D0%B8%D0%B7%D0%BA%D0%B0%D1%80%D0%B0-%D1%8F%D0%B4%D0%B0-%D0%BD%D0%B0-%D0%BF%D0%BE%D0%BB%D0%B8%D1%86%D0%B0%D0%B8-%D0%B8-%D0%BE%D1%82%D0%BD%D0%B5%D1%81%D0%B5-%D0%B3%D0%BB%D0%BE%D0%B1%D0%B0-news744492.html", "text": "Мъж от Ловеч аварирал с автомобил, след което си изкарал яда на полицаите, за което отнесъл солена глоба, съобщават от Областна дирекция на МВР Враца, цитирани от Булнюз. Според информацията, на 20 април около 15:15 часа в Бяла Слатина полицейски екип се отзовал на сигнал за аварирала лека кола. На посоченото място се намирал 26-годишен мъж от Ловеч с инициали П.Н., който бил видимо разярен от ситуацията. Въпростният бил собственик на повредилия се автомобил \"Алфа Ромео\". Мъжът започнал да се държи грубо и непристойно с отзовалите са на помощ полицаи, като дори заплашвал и псувал служителите на реда. За оскърбителното си поведение и груби подигравки с органите на закона, бандитът отнесъл акт по Правилника за борба с дребното хулиганство. Въз основа на него на следващия ден, 21 април, му е наложено административно наказаниеглоба в размер на 150 лева. Сподели:", "date": "2018.04.22", "title": "Мъж от Ловеч си изкара яда на полицаи и отнесе глоба"}
{"url": "http://pik.bg/%D0%B4%D0%BE-1-%D1%87%D0%B0%D1%81-%D1%81%D0%B5-%D0%BE%D1%87%D0%B0%D0%BA%D0%B2%D0%B0-%D0%B4%D0%B0-%D0%B1%D1%8A%D0%B4%D0%B5-%D0%B2%D1%8A%D0%B7%D1%81%D1%82%D0%B0%D0%BD%D0%BE%D0%B2%D0%B5%D0%BD%D0%BE-%D0%B2%D0%BE%D0%B4%D0%BE%D0%BF%D0%BE%D0%B4%D0%B0%D0%B2%D0%B0%D0%BD%D0%B5%D1%82%D0%BE-%D0%B2-%D0%B4%D0%BE%D0%B1%D1%80%D0%B8%D1%87-news744523.html", "text": "Министерството на регионалното развитие и благоустройството До един час се очаква да бъде възстановено нормалното водоподаване в Добрич. Това увери директорът на ВиК - Добрич Тодор Гигински, съобщиха от пресцентъра на (МРРБ). Поради възникнали множество аварии по водопровода, захранващ града с вода, към помпена станция „Приморци“, част от Добрич е с нарушено водоподаване. Причината за авариите е недобре поддържаната, близо 20 години, ВиК инфраструктура. За отстраняването на авариите вече трети ден денонощно работят пет екипа, съобщи още директорът и заяви категорично, че след отстраняването на възникналите проблеми ВиК мрежата на града ще бъде подготвена за летния сезон. ВиК - дружеството непрекъснато подава информация към Министерството на регионалното развитие и благоустройството за хода на ремонтните дейности. Сподели:", "date": "2018.04.22", "title": "До 1 час се очаква да бъде възстановено водоподаването в Добрич"}
{"url": "http://pik.bg/%D0%BC%D0%B0%D0%BB%D0%BA%D0%B0-%D0%BA%D0%BE%D0%BD%D1%81%D1%83%D0%BB%D1%82%D0%B0%D0%BD%D1%82%D1%81%D0%BA%D0%B0-%D1%84%D0%B8%D1%80%D0%BC%D0%B0-%D0%B1%D0%BB%D0%BE%D0%BA%D0%B8%D1%80%D0%B0-%D0%BF%D1%80%D0%BE%D0%B5%D0%BA%D1%82-%D0%B7%D0%B0-8-%D0%BC%D0%BB%D0%BD-%D0%BB%D0%B2-%D0%BD%D0%B0-%D0%BE%D0%B1%D1%89%D0%B8%D0%BD%D0%B0-%D0%B1%D0%B5%D0%BB%D0%B8%D1%86%D0%B0-news744531.html", "text": "Софийската консултантска фирма “Енерджи Сейвинг Сървисис” ЕООД с управител Асен Асенов, която е редовен жалбоподател в Комисията за защита на конкуренцията (КЗК) срещу участници в обществени поръчки в цялата страна, използва същата институция, за да бъде отменено като незаконосъобразно решението на белишкия градоначалник Радослав Ревански от 22 януари, съобщава Струма.бг С него кметът откри процедура за възлагане на обществена поръчка за ремонт на общински пътища, включващи почти цялото шосе от града до курорта Семково, пътищата между Краище и съседните села, улици в Горно Краище, Краище, Дагоново и Бабяк и в общинския център Белица. Процедурата стартира през есента на миналата година и очакванията на беличани бяха, че тази пролет ремонтите ще започнат и наесен за пръв път няма да се притесняват от дъждовете. От “Енерджи Сейвинг Сървисис” обаче охлади ентусиазма им. Мотивите на фирмата на 20 февруари т.г. да обжалва старта на процедурата за избор на изпълнител са противоречия в документацията, изготвена от администрацията на Ревански, изискване от участниците на ненужни декларации и информация, невъзможни математически формули за изчисление тежестта на офертите и т.н. Въпреки че повече от обвиненията на фирмата се оказват неоснователни, КЗК все пак намира за какво да се хване, за да спре процедурата. Любопитно е, че успоредно с “Енерджи Сейвинг Сървисис” аналогична жалба срещу решението на  Ревански в КЗК подала и благоевградската строителна фирма “Пиринстройинженеринг” ЕАД с представители Стефан Стоев и Костадин Костов. Само няколко дни по-късно фирмата неочаквано изтеглила обратно жалбата си, с което загубила внесената държавна такса от 4 500 лв. – същата не се възстановява при прекратяване на производство. Сега освен че трябва наново да стартира процедурата по обществената поръчка, която върви с няколко едномесечни срокове между различните етапи, кметът на Белица е задължен да плати и 4 500 лв. на “Енерджи Сейвинг Сървисис” за направените от фирмата разноски в хода на производството. Сподели:", "date": "2018.04.22", "title": "Малка консултантска фирма блокира проект за 8 млн. лв на община Белица"}
{"url": "http://pik.bg/%D1%81%D0%B2%D0%B5%D1%82%D0%BE%D0%B2%D0%BD%D0%B0%D1%82%D0%B0-%D0%B7%D0%B4%D1%80%D0%B0%D0%B2%D0%BD%D0%B0-%D0%BE%D1%80%D0%B3%D0%B0%D0%BD%D0%B8%D0%B7%D0%B0%D1%86%D0%B8%D1%8F-%D0%BD%D0%B0%D1%81%D1%82%D0%BE%D1%8F-%D0%B7%D0%B0-%D0%BE%D0%B3%D1%80%D0%B0%D0%BD%D0%B8%D1%87%D0%B0%D0%B2%D0%B0%D0%BD%D0%B5-%D0%BD%D0%B0-%D1%80%D0%B5%D0%BA%D0%BB%D0%B0%D0%BC%D0%B0%D1%82%D0%B0-%D0%BD%D0%B0-%D1%82%D1%8E%D1%82%D1%8E%D0%BD%D0%B5%D0%B2%D0%B8-%D0%B8%D0%B7%D0%B4%D0%B5%D0%BB%D0%B8%D1%8F-news744544.html", "text": "Световната здравна организация и експерти от България, Европа и света настояха за подобряване и прилагане на политиката за контрол на тютюна в България и ЕС в контекста на ограничаване на рекламата, промоцията и спонсорството на тютюневи изделия. На кръгла маса, посветена на темата, д-р Гергана Гешанова, председател на Коалиция за живот без тютюнев дим, коментира, че у нас имаме големи традиции в производството на тютюневи изделия, но имаме и големи традиции в борбата с тютюнопушенето. „През 2005 г. беше приета рамковата конвенция за контрол на тютюна на СЗО. В България беше създадена и голямата гражданска инициатива „България без дим“, която обединява хиляди българи, които искат да не бъдат опушвани от тютюневия дим”, обясни Гешанова. Тя припомни, че тази гражданска инициатива помогна много за забраната на пушене на закрити обществени места. Според нея рекламата на цигари никога не показвала лошата страна на нещата. „Те никога не показват болница или човек, който не може да диша и умира от рак. Те показват една фалшива прекрасна страна на тютюнопушенето, която подлъгва голяма част от младите хора. В България сме извървели дълъг път - имаме забрана на пушене на обществени места на закрито, грозни снимки, висок акциз, забрана за реклама в медиите. Но все още има изключително дълъг път, който да извърви страната ни, за да достигнем най-добрите практики по света“, посочи още Гешанова. \"Готови сме да работим заедно с правителството и гражданските организации, за да постигнем мисията си. Това е бъдещето на децата на тази красива страна. Всяка година си отиват без време над 20 000 души в България поради тютюнопушене. Това е абсолютно неприемливо и трябва да работим много усърдно, за да се справим с това предизвикателство“, заяви д-р Скендер Сила, представител на СЗО и ръководител на офиса на Световната здравна организация за България. Той коментира, че всяка година тютюнът убива 7 милиона души и развива много болести. „Тютюнът не само утежнява здравната система, но и икономиките. Следователно всички здравни организации призовават всякакви форми на реклама на тютюневи изделия да бъдат забранени, за да може да се намали броят на тютюнопушещите. Съвсем ясно е доказано, че при излагане на реклами се увелича процентът на млади хора, които пушат. При това младите хора до 25-годишна възраст казват, че редовно са изложени на подобни реклами“, посочи представителят на СЗО. Скендер Сила изтъкна още, че в последното десетилетие в България тютюнопушенето се е увеличило. „Днес над 1 млн. от зрелите българи пушат. Това е поради липсата на стратегия и политика. СЗО е изключително угрижена за положението в България“, каза Сила. 43% мъжете и 27% от жените пушат, което е далеч по-висока стойност спрямо глобалното ниво. България трябва спешно да се опита да се справи с тази епидемия, категоричен бе още представителят на СЗО. Сподели:", "date": "2018.04.22", "title": "Световната здравна организация настоя за ограничаване на рекламата на тютюневи изделия"}
{"url": "http://pik.bg/%D1%88%D0%BE%D0%BA-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B0%D1%82%D0%B0-%D0%BE%D1%82-%D0%B1%D0%BE%D0%BC%D0%B1%D0%B8%D1%87%D0%BA%D0%B0-%D0%BD%D0%B0-%D1%81%D1%82%D0%B0%D0%B4%D0%B8%D0%BE%D0%BD%D0%B0-%D0%B3%D0%B5%D1%80%D0%B3%D0%B0%D0%BD%D0%B0-%D0%BE%D1%80%D0%BB%D0%BE%D0%B2%D0%B0-%D1%81-%D1%83%D0%B6%D0%B0%D1%81%D1%8F%D0%B2%D0%B0%D1%89%D0%BE-%D0%BF%D1%80%D0%B8%D0%B7%D0%BD%D0%B0%D0%BD%D0%B8%D0%B5-%D0%BE%D1%81%D1%82%D0%B0%D0%BD%D0%B0%D1%85-%D0%B8%D0%BD%D0%B2%D0%B0-news744467.html", "text": "Гергана Орлова пострада през 2003 година от бомбичка по време на футболен мач. 15 години по-късно тя е с 89 процента инвалидност, като живее в чужбина. „От четири години живея в чужбина – заяви Орлова ексклузивно пред сутрешния блок на Нова телевизия. – Живея във Франция, защото разбрах, че в България нямам бъдеще. – Претърпях общо 17 операции след инцидента. Преди 15 години бях със 96 процента инвалидност. Сега от това са ми останали епилепсия, както и пареза на крак и ръка. След операциите дълго не ходих на работа. Успях да завърша образованието си в Софийския университет и съм много благодарна на хората там заради невероятното им отношение към мен“. Гергана Орлова не крие разочарованието си от това, че продължава да чака обезщетение от този, който хвърли бомбичката. „Все още не съм получила нищо като обезщетение – коментира Орлова. – Във Франция, когато разбраха в каква ситуация съм, бяха направо шокирани. Местен адвокат ми разясни там, че при такъв инцидент във Франция има специални средства за евентуалните пострадали. Там обезщетението се плаща на пострадалия от държавата, а след това тя си търси парите от извършителя на престъплението“. Гергана Орлова разказа и за това как продължгава живота й. „Бе ми трудно да имам каквато и да е връзка заради всички белези покрай случилото се – признава тя. -  Имах и много трудна бременност. От София се консултирах по време на цялата ми бременност с доктор Василев в София. Много съм му благодарна. Той много ми помогна. Изписваха ми се лекарства от България“. Орлова се обърна специално и към пострадалата от бомбичка полицейска служителка. „Тя няма да забрави този момент – категорична бе Орловда. - Пожеиляавам й много сила. Ако не я намери в себе си, няма как да я получи от тези, около нея. На политиците мога да кажа, че се надявам да й обърнат много силно внимание и да са изцяло зад нея, и да и помогнат. Това важи и за държавата и съда. Сподели:", "date": "2018.04.22", "title": "ШОК! Пострадалата от бомбичка на стадиона Гергана Орлова с ужасяващо признание: Останах инвалид, 18 г. чакам обезщетение, вече не живея в България"}
{"url": "http://pik.bg/%D0%BF%D0%B0%D0%BB%D0%B5%D1%81%D1%82%D0%B8%D0%BD%D0%B0-%D1%89%D0%B5-%D1%81%D0%B5-%D0%B1%D0%BE%D1%80%D0%B8-%D1%81%D1%80%D0%B5%D1%89%D1%83-%D0%BC%D0%B5%D1%81%D1%82%D0%B5%D0%BD%D0%B5%D1%82%D0%BE-%D0%BD%D0%B0-%D0%BF%D0%BE%D1%81%D0%BE%D0%BB%D1%81%D1%82%D0%B2%D0%B0-%D0%B2-%D0%B9%D0%B5%D1%80%D1%83%D1%81%D0%B0%D0%BB%D0%B8%D0%BC-news744520.html", "text": "Anadolu Agency, цииранаот \"Фокус\". Палестинците няма да позволят на нито една държава да премести посолството си в Йерусалим, заяви президентът на Палестина Махмуд Абас в събота, предава Според официалната агенция на Палестина „WAFA”, Абас е заявил: „Администрацията на Палестина няма да позволи на президента на САЩ Доналд Тръмп или на някой друг да нарича Йерусалим столица на Израел.“ „Правителството на Палестина ще се бори срещу решението на Тръмп и няма да позволи на никоя държава да премести посолството си в Йерусалим, докато Израело-палестинският конфликт не се реши“ е заявил Абас. Наблягайки върху разделянето на две държави, като основно решение, той допълни: „Източен Йерусалим е люлката на Авраамическите религии: Ислям, Християнство и Юдаизъм. Вярващите могат да идват тук, да се молят и свободно да изпълняват своите религиозни задължения. Ние винаги сме казвали, че Източен Йерусалим е столицата на нашата държава и че е отворен за всички религии.“ Махмуд Абас също призова арабите и мюсюлманите да посещават окупираните територии, особено Йерусалим. Сподели:", "date": "2018.04.22", "title": "Палестина ще се бори срещу местенето на посолства в Йерусалим"}
{"url": "http://pik.bg/%D1%81%D0%BF%D0%B8%D0%BF%D0%B0%D1%85%D0%B0-%D0%BF%D0%B5%D0%BD%D1%81%D0%B8%D0%BE%D0%BD%D0%B5%D1%80-%D0%B4%D0%B0-%D1%88%D0%BE%D1%84%D0%B8%D1%80%D0%B0-%D0%BC%D1%8A%D1%80%D1%82%D0%B2%D0%BE-%D0%BF%D0%B8%D1%8F%D0%BD-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D0%BC%D0%BE%D0%BD%D1%82%D0%B0%D0%BD%D0%B0-news744521.html", "text": "65-годишен мъж от Монтана е спипан по обяд да шофира мъртво пиян в центъра на града, съобщава Конкурент, като се позовават на информация на полицията в града. Според информацията, Евгени В. Бил спрян за проверка на 21 априлм (събота) около 12:30 часа на кръстовището на улиците „Александър Стамболийски” и „Черковна”, съобщават от полицията. Тестът с дрегер засякъл 3,24 промила алкохол в издишания от пенсионера въздух. Съставени са два акта, издаден му е талон за кръвна проба, но пияният шофьор не е задържан. Според полицаи Евгени е седнал зад волана след поне литър концентрат. Случаят се разследва. Сподели:", "date": "2018.04.22", "title": "Спипаха пенсионер да шофира мъртво пиян в центъра на Монтана"}
{"url": "http://pik.bg/%D1%88%D0%BE%D0%BA%D0%B8%D1%80%D0%B0%D1%89%D0%B0-%D0%B4%D1%80%D0%B0%D0%BC%D0%B0-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BD%D0%B0%D0%BD%D0%B0-%D0%BE%D0%B1%D0%B3%D0%BE%D1%80%D1%8F%D0%BB%D0%B0-%D1%81%D0%BB%D0%B5%D0%B4-%D0%BB%D1%8A%D1%87%D0%B5%D1%82%D0%B5%D1%80%D0%B0%D0%BF%D0%B8%D1%8F-news744488.html", "text": "Нана Гладуиш преминала през пореден тежък етап на лечение на втората онкологична диагноза, която получи през миналата година. Тъй като туморът в гърдата ѝ този път бил по-агресивен, се наложила наситена лъчетерапия. В продължение на 6 седмици всеки ден Нана посещавала болница, а вследствие на непрекъснато облъчване тялото ѝ било обгорено. При последните няколко процедури тя изпитвала нечовешки болки, едва се движела и имала чувството, че кожата ѝ ще се свлече на земята. Гладуиш стоически издържала на мъките, а подкрепа получавала от всички свои близки. Най-тежко обаче ѝ било, когато се подложила на нов вид лабораторно изследване, което установило, че ракът ѝ е наследствен. Новината я сринала и чак сега намерила обяснения защо и по-голямата ѝ сестра преди няколко месеца също чула диагнозата рак. Този път двете преминавали заедно през перипетиите и дори посещавали курсовете си по химиотерапия по едно и също време. Сядали на съседни столове и банките с медикаментите се вливали в тях едновременно. Макар за Нана този път да е вече познат, съвсем не ѝ било лесно да го извърви. Водещата на „Съдебен спор“ признава, че и сега зле понесла окапването на косата си. Когато със съпруга ѝ и детето ѝ се разхождали в Израел, докато очаквала да постъпи за лечение в болницата, където се грижеха за нея и при първото боледуване, изпадала в истерични пристъпи и мразела всички безгрижни хора по улиците. Не можела да приеме, че нейната съдба е толкова мъчителна, а техните грижи се ограничавали до това какво ще вечерят. След разговори и със специалисти Нана успяла да укроти бесовете си и намерила друг начин да изкарва гнева извън себе си. От години била почитател на тениса, но сега стъпила и на корта. Невинаги имала сили, но се мобилизирала и изигравала поне по една партия с личния си треньор. Синът ѝ Джейсън също тренирал, а цялото семейство били големи почитатели на Григор Димитров. Ставали дори по нощите, за да гледат мачовете му, а при последното посещение на първата ни ракета у нас успели да го срещнат лично. Тази изненада вдигнала настроението на детето ѝ, което изживявало по свой начин драмата на майка си. Не всичките му съученици били толерантни с това и наскоро водещата чула, че другарче на Джейсън му е казало, че майка му ще умре. Сподели:", "date": "2018.04.22", "title": "ШОКИРАЩА ДРАМА В ПИК И \"РЕТРО\"! Нана обгоряла след лъчетерапия"}
{"url": "http://pik.bg/%D0%B3%D0%BE%D1%80%D0%B5%D1%89%D0%B0-%D1%82%D0%B5%D0%BC%D0%B0-%D0%B0%D1%84%D0%B8%D1%81-%D1%81-%D0%B5%D0%BA%D1%81%D0%BF%D1%80%D0%B5%D1%81%D0%BD%D0%BE-%D0%BF%D1%80%D0%BE%D1%83%D1%87%D0%B2%D0%B0%D0%BD%D0%B5-%D0%B7%D0%B0-%D0%BA%D1%80%D0%B8%D0%B7%D0%B0%D1%82%D0%B0-%D0%B2-%D1%81%D0%B8%D1%80%D0%B8%D1%8F-%D1%81%D0%B8%D0%BC%D0%BF%D0%B0%D1%82%D0%B8%D0%B8%D1%82%D0%B5-%D0%BA%D1%8A%D0%BC-%D1%80%D1%83%D1%81%D0%B8%D1%8F-%D0%BD%D0%B5-%D1%81%D0%B5-%D1%83%D0%B2%D0%B5%D0%BB%D0%B8-news744508.html", "text": "Изследователската ни практика доказва, че повече от събитията във вътрешния и международния живот се осмислят през призмата на трайни нагласи в по-продължителен период от време. Макар и рядко обаче, има събития, които имат мигновен ефект, и водят до съществени промени в обществените настроения и ориентации. Такова събитие навремето беше войната в бивша Югославия. Такова събитие е и сегашното развитие на кризата в Сирия, която противопостави двете световни суперсили – САЩ и Русия –  една срещу друга. Българските страхове, че новата студена война може да прерасне в гореща, се изострят. Над половината (55%) от пълнолетните граждани са на мнение, че напрежението между Запада и Русия през идните месеци ще продължи да нараства, показват данните от последното национално представително изследване на Агенция „АФИС“. На обратното мнение – че ще спадне, са едва 17%. Още 30% смятат, че градусът на напрежението ще се запази на сегашното ниво. Наистина, периодът на провеждане на изследването съвпадна с американските ракетни удари над Сирия, които създадоха риск конфликтът между САЩ и Русия да навлезе в неуправляема спирала на „нападение – отговор на нападението – отговор на отговора“. В този смисъл лидерите на двете суперсили си размениха остри закани. Русия заплаши, че ще прихваща американските ракети и ще унищожи платформите, от които са изстреляни, а реакцията на САЩ беше не по-малко твърда – „Готви се, Русия, защото ще долетят нови ракети – хубави и умни“. Мнозина наблюдатели сравниха случващото се с Кубинската ракетна криза от 1962 г., когато светът бе на ръба на ядрено самоунищожение. Няма народ по света, който да не изтръпне при подобна размяна на закани за въоръжен сблъсък. Не прави изключение и общественото мнение в България. На въпроса „Кой, спаред Вас, се стреми към подобен конфликт?“, 44% отговарят, че „главно Западът“ желае влошаване на обстановката. Само 5% дават противоположния отговор – „главно Русия“. Необичайно високият дял на хора, затруднени да избират измежду три логически варианта, може да се обясни само с тревожна обърканост. В медиите тече политически дебат за това, трябва ли България да вземе страна в противоборството на световните сили и ако да, чия страна и колко решително да го направи. Какво мислят гражданите на България? Картината е: на въпроса, „Ако подобно напрежение се запази или нарасне, каква трябва да бъде позицията на България?“, категорично преобладаващият отговор на 64% от хората е – „Възможно най-неутрална“. Общо 11% смятат, че България трябва да застане на страната на Запада, а общо 25% – на страната на Русия. Трябва да се подчертае, че България не прави изключение във възприемането на Запада или част от Запада като източник на заплаха за мира. От години насам реномирани агенции, например  американската Pew Research, показват следното (цитираме публикация  от 2017 г.): 38% от анкетираните в 30 страни смятат „силата и влиянието на САЩ“ за „водеща заплаха“ за собствената си държава, а 24% – за „малка заплаха“. Сред 21 страни, в които това усещане расте, попадат европейски държави като Испания, Германия, Франция и Великобритания ( ). Последните две са преки участници в настоящия военен конфликт. Що се отнася до България, тук спецификата е следната: политическият и медийният дебат протичат в отсечката между отговорите единствено на въпроса – трябва ли България да вземе страна в противоборството на световните сили? Този дебат е затворен в тревогите на едва 11% от българските граждани и не се доближава дори и на половин крачка до доминиращите обществени страхове и настроения. Влияе ли случващото на международната арена на вътрешнополитическите нагласи и ориентации? Отговорът е и не, и да. Промяна в електоралните нагласи няма. Готовността за гласуване за отделните партии и коалиции се запазва на досегашните нива. Ако сега се стигне до избори за Народно събрание в новия парламент ще попаднат в низходящ ред ГЕРБ, БСП, ДПС и Обединените патриоти. Всички останали политически сили засега остават извън сметките на евентуалното бъдещо разпределение на депутатските мандати. За сметка на това рязко е скочил делът на гражданите, които не възнамеряват да подкрепят нито една партия или коалиция – от 29% на 36%. Геополитическата криза обаче оказва силно влияние на доверието в някои основни институции и водещи политически лидери. Рязък спад на доверието регистрираме спрямо Европейския съюз и Българската армия – съответно с 9 и 5 пункта в рамките само на последния месец. За сметка на това с 5 пункта се е покачило доверието в президентската институция. От тази гледна точка разгорещената размяна на реплики между държавния глава и лидера на парламентарното мнозинство прилича на препирня между Давид и Голиат. От друга страна, като най-адекватна и близка до позицията на мнозинството от хората се възприема позицията на трима от политическите лидери – Бойко Борисов, Корнелия Нинова и..., колкото неочаквано да е, на Волен Сидеров. Доверието в тях е нараснало съответно с 3, 5 и 5 пункта. Доверието във всички останали политически лидери спада. Всичко това едва ли може да се тълкува като изненада. Борисов, наред с няколко страни в ЕС, се въздържа да даде безрезервна подкрепа за акцията на трите западни страни в Сирия, преди това и по казуса „Скрипал“. С това се доближи до доминиращото обществено мнение по въпроса и получи подкрепа дори от страна на лидера на БСП. На свой ред реакциите на Нинова й привлякоха по-висока обществена подкрепа, без това на този етап да се отразява на подкрепата за ръководената от нея партия. Сидеров пък е известен с откритите си проруски позиции, което го прави по-адекватен спрямо мнението на преобладаващото мнозинство в страната. В частност руските симпатии нито намаляват, нито се увеличават, но за сметка на това бележат съществен ръст антизападните настроения. Това е обяснимо предвид на обстоятелството, че в периоди на големи изпитания и смутове партиите и другите структури на гражданското общество отстъпват на заден план, а напред излиза лидерството. Уместно е да припомним, че през далечната 1998-99 година, когато избухна войната в бивша Югославия, в първия момент реакцията на народа бе сплотяване около правителството на Иван Костов, доверието в когото нарасна и продължи да расте до момента, в който той разреши въздушен коридор за американските бомбандоровки. Тогава доверието в него рязко се срина и получи израз в съкрушителната загуба на СДС на кметските избори в края на 1999 г. Критичните ситуации често катализират отдавна назрял прелом в политическите нагласи между елит и народ. Очевидно с нарастването на международното напрежение подобни ситуации ще зачестяват. С други думи влиянието на подобни кризи е толкова изразително, че при едно или друго развитие на ситуацията и най-вече на промяна в позицията на българската държава, това може да доведе до съществено пренареждане на сегашните съотношения между политическите сили. –––––––––––– Сподели:", "date": "2018.04.22", "title": "ГОРЕЩА ТЕМА! \"Афис\" с експресно проучване за кризата в Сирия: Симпатиите към Русия не се увеличават, но бележат съществен ръст антизападните настроения (ГРАФИКИ)"}
{"url": "http://pik.bg/%D1%80%D0%BE%D0%BA%D0%B0%D0%B4%D0%B0-%D0%B2-%D1%86%D1%81%D0%BA%D0%B0-%D0%B5%D1%82%D0%BE-%D0%BA%D0%BE%D0%B8-%D0%B8%D0%BC%D0%B5%D0%BD%D0%B0-%D1%81%D0%B5-%D1%81%D0%BF%D1%80%D1%8F%D0%B3%D0%B0%D1%82-%D0%B7%D0%B0-%D0%BD%D0%BE%D0%B2-%D1%82%D1%80%D0%B5%D0%BD%D1%8C%D0%BE%D1%80-%D0%BD%D0%B0-%D1%87%D0%B5%D1%80%D0%B2%D0%B5%D0%BD%D0%B8%D1%82%D0%B5-news744545.html", "text": "Няколко дни след като стана ясно, че ЦСКА-София няма почти никакъв шанс да спечели шампионската титла, вече започна да се говори за смяна на треньора Стамен Белчев. В последно време “червените” показват незадоволителна форма и загубиха доста точки по пътя към борбата за най-ценния трофей в България. Пет кръга преди края ЦСКА-София изостава от лидера в класирането Лудогорец на десет пункта. Именно поради тази причина на “Армията” вече се спрягат няколко имена, като намеренията са един от тях да смени Белчев след края на сезона. На първо място в списъка попада главният мениджър на Етър Красимир Балъков. Героят от САЩ'94 познава отлично обстановката в ЦСКА-София, тъй като преди да акостира в Търново, бе главен скаут на “червените”. Освен това той е работил със същото ръководство в Ловеч, когато бе наставник на Литекс. Любослав Пенев също попада в сметките на ЦСКА-София. Бившият национал се пробва да седне на шефското кресло в БФС, но претърпя пълен провал. Последните години той доста криволичи и не може да си намери мястото. Няколко месеца е треньор, но след това рязко сменя курса и решава да бъде ръководител. Този път обаче Пенев явно е решил да се занимава с това, което умее най-добре - да бъде близо до тъчлинията и да дава напътствия на своите подопечни. Другият специалист, който попада в полезрението на “червените” шефове, е наставникът на Берое Александър Томаш. ЦСКА-София харесва методиката на работа на Томаш, но дали младият спец ще склони да напусне Стара Загора, още не се знае. Томаш е юноша на ЦСКА и няколко години носеше екипа на “армейците”. Четвъртият треньор, който се обсъжда в средите на ЦСКА-София, е Стойчо Младенов. Треньорът, който се определи като “Тройчо”, почти сигурно ще бъде свободен през лятото, тъй като по всичко личи, че ще се раздели с настоящия си клуб Кайсар. Двете страни изпитват непоносимост една към друга и раздялата е въпрос на време. Медиите в Казахстан твърдят, че Кайсар не уволнява Младенов единствено заради високата неустойка, която е залегнала в контракта на българския специалист. Единственият шанс Белчев да запази поста си е да спечели Купата на България. Това няма да е лека задача, тъй като ЦСКА-София загуби от Левски с 0:2 първата полуфинална среща. Но дори и да успее, пак не е сигурно, защото разочарованието на шефовете на “червените” от сериозното изоставане от Лудогорец е голямо, пише Спортал.бг. Сподели:", "date": "2018.04.22", "title": "Рокада в ЦСКА! Ето кои имена се спрягат за нов треньор на \"червените\""}
