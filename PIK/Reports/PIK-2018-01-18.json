{"url": "http://pik.bg/%D1%8F%D0%B6%D1%82%D0%B5-%D0%B4%D0%BE-%D0%BD%D0%B0%D1%81%D0%B8%D1%82%D0%B0-%D1%81-%D1%82%D0%B5%D0%B7%D0%B8-%D1%85%D1%80%D0%B0%D0%BD%D0%B8-%D0%BD%D0%B5-%D0%B1%D0%B8%D0%B2%D0%B0-%D0%B4%D0%B0-%D1%81%D0%B5-%D1%82%D1%80%D0%B5%D0%B2%D0%BE%D0%B6%D0%B8%D1%82%D0%B5-%D0%B7%D0%B0-%D0%BA%D0%B8%D0%BB%D0%BE%D0%B3%D1%80%D0%B0%D0%BC%D0%B8%D1%82%D0%B5-news720544.html", "text": "Каква по-добра новина за всички, които обичат да си похапват! Мечтата да можем да се храним, без да се притесняваме за теглото си, се оказва реалност. Има няколко храни, които учените проучват задълбочено, и за които доказват, че няма как да прекалим с тях, пише Пулс.бг. Според специалистите можем да си позволим да консумираме колкото пожелаем количества от тези храни и това няма да повлияе негативно фигурата ни. Научните доказателства зад това твърдение произлизат от факта, че тези храни са богати на фибри и едновременно с това имат много нисък гликемичен индекс. Това им дава 2 предимства: Засищат добре и за дълго и няма опасност да прекалим с приема им; Не повишават рязко кръвната захар и няма опасност калориите, които носят, да се трансформират и складират като излишни мазнини; Храните, отговарящи на тези изисквания, не са никак малко. В допълнение, повечето то тях са богати и на редица полезни вещества, които допълват здравословните им ползи. Варени картофи Картофите обикновено отпадат от всяка диета за отслабване, но тук има една интересна особеност. Причина за това е, че в над 90% от случаите консумираме картофите пържени, т.е. във възможно най-вредната им форма. На другия полюс са варените картофи. Трансформираната скорбяла в тях изпълнява роля, близка до тази на разтворимите фибри – усвоява се бавно и в малки количества и държи ситост. Най-позитивен е ефектът, когато варените картофи се консумират студени. Яйца Демонизирани в миналото, днес яйцата се препоръчват като засищаща и здравословна храна. Ползите идват не само от самите яйца, а и от начина, по който те повлияват цялостно храненето. Проучвания показват, че хората, които закусват с яйца, усещат дълга ситост и значително намаляват дневния си калориен прием. Така рискът от натрупване на излишно тегло е минимален, особено при физически активните хора. Риба В списъка със засищащи, бедни на въглехидрати и богати на протеини храни челно място заема и рибата. И тук проучванията сочат, че когато в едно ядене включим рибен продукт, със следващото хранене приемаме много по-малко калории от обикновено. Този ефект невинаги се усеща, но заслужава внимание в дългосрочен план. Крехки меса Неизменна част от всяка протеинова диета, крехките меса са сред най-засищащите храни, които не само не крият риск от затлъстяване, но и помагат за намаляване на теглото. Установено е, че хранещите се с пилешко или пуешко месо на обяд, приемат с поне 12% по-малко калории с вечерята си. Комбинирани с пресни зеленчуци менютата, съдържащи крехки меса, не крият риск за теглото. Пуканки Важно уточнение – домашно приготвените, а не тези от типа на полуфабрикатите. Пуканките са чудесен пример за пълнозърнест продукт, съдържащ много фибри и засищащ задълго глада. Заемат много място в стомаха и са бедни на калории. Колкото повече пуканки хапваме, толкова по-малко място и апетит за други храни имаме – риск от затлъстяване в такива случаи почти няма.", "date": "2018.01.18", "title": "ЯЖТЕ ДО НАСИТА! С тези храни не бива да се тревожите за килограмите"}
{"url": "http://pik.bg/%D1%81%D0%BB%D0%B5%D0%B4-70-%D0%B3%D0%BE%D0%B4%D0%B8%D1%88%D0%BD%D0%B0-%D1%81%D0%B0%D0%B3%D0%B0-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D1%86%D0%B8%D1%82%D0%B5-%D0%BD%D0%B0-%D0%BE%D0%B4%D1%8A%D1%80%D0%B6%D0%B0%D0%B2%D0%B5%D0%BD-%D0%B7%D0%B0-%D1%82%D1%83%D1%80%D1%81%D0%BA%D0%BE-%D0%BA%D0%BE%D0%BD%D1%81%D1%83%D0%BB%D1%81%D1%82%D0%B2%D0%BE-%D0%B8%D0%BC%D0%BE%D1%82-%D0%BF%D0%BE%D0%BB%D1%83%D1%87%D0%B8%D1%85%D0%B0-%D0%BE%D0%B1%D0%B5%D0%B7%D1%89%D0%B5%D1%82-news720590.html", "text": "Областна администрация - Бургас След 70 години, множество правителства, 10 областни управители и стотици документи, собствениците на одържавения през 1948 г. имот, в който днес се помещава резиденцията на Турското консулство, бяха обезщетени. Това съобщиха от . В последния ден на 2017 година, областният управител Вълчо Чолаков подписа договора и с това сложи край на административната сага за наследниците на Симеон Пенчев, изгубили имота си край Морската градина. През 1948 г. с влизането в сила на Закон за отчуждаване на едрата градска покрита недвижима собственост, имотът е актуван за държавен и собствениците трябва да напуснат дома си. По-късно къщата е прeдoставена на Република Турция, което става пречка семейството да се възползва от реституционните си права, нещо, което редица хора успяват да направят след демократичните промени у нас. Наследниците завеждат дело и през 1994 г. Бургаският окръжен съд потвърждава собствеността им. Казусът се усложнява допълнително с намесата на международното право, дипломатическите отношения между България и Турция, както и неприкосновеността на територията, превърната в резиденция. Оттогава до днес опитите на едно бургаско семейство да бъде адекватно обезщетено за неправомерно отнетия бащин имот, остават без резултат. Исканията им до Областна администрация - Бургас датират от времето на първия ѝ ръководител след промените. Проблемът е бил повдиган многократно и завъртан в центрофугата на държавната администрация. Преписката е обиколила редица ведомства, но до решение не се стига. „Частната собственост е неприкосновена, това не може да бъде обект на никакъв коментар в една демократична държава. Ситуацията, в която семейството е поставяно толкова години, е унизителна. Предлагани са им имоти, които с право са отказвали. Това, което винаги са искали тези хора, е реципрочност при обезщетяването чрез замяна, при положение, че не могат да влязат във владение на собствеността си. За мен всичко, което се е изисквало през годините, за да се разреши казусът, е просто институционална воля. Преписки като тази, минали през няколко поколения, са повод хората да се чувстват незащитени. За малко повече от година успяхме да приключим една сага, която изискваше само упоритост и желание за разрешаване\", коментира областният управител Вълчо Чолаков.", "date": "2018.01.18", "title": "След 70-годишна сага: Собствениците на одържавен за турско консулство имот получиха обезщетение"}
{"url": "http://pik.bg/%D0%BB%D0%B0%D0%B2%D1%80%D0%BE%D0%B2-%D1%81%D0%BA%D0%BE%D1%87%D0%B8--%D0%BF%D1%80%D0%BE%D0%B2%D0%B0%D0%BB%D1%8A%D1%82-%D0%BD%D0%B0-%D0%B8%D1%80%D0%B0%D0%BD%D1%81%D0%BA%D0%BE%D1%82%D0%BE-%D1%8F%D0%B4%D1%80%D0%B5%D0%BD%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D0%B5-%D1%82%D1%80%D0%B5%D0%B2%D0%BE%D0%B3%D0%B0-%D0%B7%D0%B0-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B0%D1%82%D0%B0-%D0%B1%D0%B5%D0%B7%D0%BE%D0%BF%D0%B0-news720645.html", "text": "РИА Новости, цитирана от \"Фокус\". Според външния министър на Русия Сергей Лавров провалът на международното споразумение за ядрената програма на Иран по вина на една от страните от подписалата го „шесторка“ би станал тревожен сигнал, в това число и в контекста на решаването на проблемите около Северна Корея, предава „Очевидно е, че провалът на споразумение и то още повече по вина на някой от участниците в групата „5+1“ ще стане тревожен сигнал за цялата архитектура на международната безопасност, включително и за перспективите за разрешаването на ядрения проблем на корейския полуостров“, заяви Лавров по време на заседание на Съвета за сигурност по въпроса за неразпространяването на оръжието за масово поразяване.", "date": "2018.01.18", "title": "Лавров скочи : Провалът на иранското ядрено споразумение е тревога за международната безопасност"}
{"url": "http://pik.bg/%D0%BC%D0%B0%D0%BA%D1%80%D0%BE%D0%BD-%D0%BF%D1%80%D0%B8%D0%B2%D0%B5%D1%82%D1%81%D1%82%D0%B2%D0%B0-%D1%81%D1%8A%D1%82%D1%80%D1%83%D0%B4%D0%BD%D0%B8%D1%87%D0%B5%D1%81%D1%82%D0%B2%D0%BE%D1%82%D0%BE-%D1%81-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8-news720668.html", "text": "Reuters, цитиран от \"Фокус\". Президентът на Франция Еманюел Макрон приветства силата на френско-британските връзки въпреки Брекзит, но предупреди, че не може да позволи на британските финансови институции да имат привилегирован достъп до Единния пазар на ЕС, предава „Имам едно искане и то е единният пазар да се запази. Той е един от основните принципи на Ес“, заяви Макрон по време на съвместна пресконференция с британския министър-председател Тереза Мей. „Сега изборът е пред Великобритания Не може да има различен достъп до единния пазар, в който финансовите услуги да участват“, допълни той.", "date": "2018.01.18", "title": " Макрон приветства сътрудничеството с Великобритани"}
{"url": "http://pik.bg/%D1%81%D0%B0%D0%BC%D0%BE-%D0%B3%D0%BE%D1%81%D0%BF%D0%BE%D0%B4-%D0%BD%D0%B8-%D0%BF%D0%B0%D0%B7%D0%B8-%D0%BF%D1%8A%D1%80%D0%B2%D0%B8-%D1%81%D0%BC%D0%B5-%D0%B2-%D0%B5%D0%B2%D1%80%D0%BE%D0%BF%D0%B0-%D0%BF%D0%BE-%D1%83%D0%BF%D0%BE%D1%82%D1%80%D0%B5%D0%B1%D0%B0-%D0%BD%D0%B0-%D0%B5%D0%B2%D1%82%D0%B8%D0%BD%D0%B8-%D0%B0%D0%BD%D1%82%D0%B8%D0%B1%D0%B8%D0%BE%D1%82%D0%B8%D1%86%D0%B8-news720641.html", "text": "Първи сме в Европа по употреба на евтини антибиотици в болниците , като приложението им у нас е с над 50 процента по-високо от това във всички останали европейски страни. Тревожната статистика е породена от икономическите политики на родните лечебни заведения, тъй като антибиотиците, които те използват за пациентите си, струват по 1 лв. за 1 грам, пише Дарик. Така от една страна болният се изписва с недоизлекувана инфекция, а от друга – резистентността на бактериите към евтините препарати непрекъснато се увеличава. Това съобщи директорът на Националния център по заразни и паразитни болести проф. Тодор Кантарджиев и допълни, че проблемът е толкова голям, че към момента само Господ ни пази. Здравното министерство да изготви наредба, в която да регламентира точно какви антибиотици да се предписват на децата и на тежко болните. Това е предложението на д-р Кантарджиев, което би могло да подобри антибиотичната политика у нас, смята той. \"Антибиотична политика в нашата страна трудно се прави, защото още от години битуват някакви лоши практики\" обясни той.", "date": "2018.01.18", "title": "Само Господ ни пази: Първи сме в Европа по употреба на евтини антибиотици"}
{"url": "http://pik.bg/%D1%80%D0%B5%D0%BA%D1%81-%D1%82%D0%B8%D0%BB%D1%8A%D1%80%D1%81%D1%8A%D0%BD-%D0%B7%D0%B0%D0%BF%D0%BE%D1%87%D0%B2%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0-%D0%BE%D0%B1%D0%B8%D0%BA%D0%BE%D0%BB%D0%BA%D0%B0-news720670.html", "text": "Reuters, цитиран от \"Фокус\" Американският държавен секретар Рекс Тилърсън ще извърши посещение в няколко европейски столици следващата седмица, съобщиха от Държавния департамент в четвъртък, предава . По-рано стана ясно, че държавният секретар ще посети Лондон, но от Държавния департамент уточниха, че освен британската столица, която е първата дестинация от пътуването му, Тилърсън ще лети също така до Париж с цел провеждане на разговори, засягащи ситуацията в Сирия и Иран, поясниха от Вашингтон. Държавният секретар ще присъства също така на Световния икономически форум в Давос, което ще бъде последвано от визита до Варшава.", "date": "2018.01.18", "title": "Рекс Тилърсън започва европейска обиколка"}
{"url": "http://pik.bg/%D1%84%D0%B8%D0%BA%D0%B8-%D1%81%D1%82%D0%BE%D1%80%D0%B0%D1%80%D0%BE-%D0%BE%D1%82%D0%BA%D1%80%D0%B0%D0%B4%D0%BD%D0%B0%D0%BB-%D0%B3%D1%8E%D0%BB%D0%B4%D0%B6%D0%B0%D0%BD-%D0%BE%D1%82-%D1%80%D0%BE%D0%B4%D0%B8%D1%82%D0%B5%D0%BB%D0%B8%D1%82%D0%B5-%D0%B9-news720616.html", "text": "Фики Стораро откраднал булката си и поставил родителите си пред свършен факт. Младият певец въобще не им дал време да обмислят идеята за скорошна сватба. Бъдещите тъстове на красивата Гюлждан дори не познавали сватовете. \"Майка й и баща й не знаеха, че тя е у нас. Обадихме се и казахме, че сина ни я взе…\", сподели с усмивка Тони Стораро наскоро. Тогава Фики отлетял в Белгия, където живеела Гюлджан и където се запознали по-рано. \"Взел я и хайде вкъщи. Аз не бях там, имах концерт. Звънна ми: \"Дойдохме! Татко, трябва да се прибереш вкъщи, да извикаш по-възрастните, да се съберем…\". И аз: \"Чакай да свърши концерта!\", разказа през смях Тони Стораро. Той допълни, че родителите на Гюлджан били, меко казано, изненадани, когато говорил с тях. Не били много доволни, че дъщеря им, без да ги попита, е отишла в дома на избраника си. \"Все пак тя изведнъж в името на любовта директно си отива при човека - напълно в нашите традиции\", казва Стораро-старши, цитиран от седмичник. Синът му споделил за Гюлджан, часове след като се запознал с нея. Срещнал я на свое участие в Белгия, на което бил заедно с колежката си Галена. Още на следващия ден Фики поканил Гюлджан на кафе. Малко по-късно изпратил на баща си видео от тази първа среща, в което представил дамата на сърцето си и заявил: \"Майко, татко, това е момичето, което много харесвам! Тя е бъдещата ми жена! Девствена е, никога не е била с друг!\". Тони Стораро си спомня, че първоначално си помислил, че синът му се шегува. Фики обаче продължил да се вижда с Гюлджан. \"После се скараха малко, не си говореха, лапешки работи… Един ден ми казва: \"На мен ми омръзна такъв живот, татко! Гледам ви с майка ми… Отиваш на участие, но като се прибереш вкъщи, имаш уют в семейството. Аз понеже нямам жена, много гаджета имам… Не знам къде се събуждам, в кой град…\" Изглежда всичко омръзва!”, спомня си Тони Стораро.", "date": "2018.01.18", "title": "Фики Стораро откраднал Гюлджан от родителите й"}
{"url": "http://pik.bg/%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D1%80%D0%B0%D0%B4%D0%B5%D0%B2-%D0%B4%D0%BE%D0%B3%D0%BE%D0%B2%D0%B0%D1%80%D1%8F-%D1%81-%D0%BD%D0%B5%D0%BC%D1%81%D0%BA%D0%B8-%D0%B8%D0%BD%D0%B2%D0%B5%D1%81%D1%82%D0%B8%D1%82%D0%BE%D1%80%D0%B8-%D1%80%D0%B0%D0%B7%D0%B2%D0%B8%D1%82%D0%B8%D0%B5%D1%82%D0%BE-%D0%BD%D0%B0-%D0%B1%D0%B8%D0%B7%D0%BD%D0%B5%D1%81%D0%B0-%D1%83-%D0%BD%D0%B0%D1%81-news720642.html", "text": "Президентът Румен Радев обсъди с представители на водещи германски компании, развиващи бизнес у нас, перспективите и трудностите пред чуждестранните инвеститори в България. Срещата се проведе на „Дондуков“ 2 и в нея участваха фирми, членуващи в Германо-българската индустриално-търговска камара, съобщиха от прессекретариата на държавния глава. Германия е стратегически партньор за България и ние високо ценим усилията на институциите и бизнеса за разширяване на двустранните икономически отношения, заяви Румен Радев. По думите на президента, българската държавна администрация трябва да подобри работата за привличане и задържане на инвеститори у нас. „Това ще допринесе не само за развитието на икономиката, но ще създаде положителни модели в обществен и институционален план“, заяви Румен Радев. По думите на президента една от възможностите за повишаване на конкурентоспособността на страната ни е адекватна политика при въвеждането на електронно управление и услуги. Президентът и представителите на бизнеса обсъдиха предприемането на мерки за връщането у нас на млади българи, дипломирали се в чужбина, както и за задържането на квалифицираната работна ръка на пазара на труда в България. От Германо-българската индустриално-търговска камара прогнозират пореден рекорд в търговския стокообмен между двете страни за 2017 година, като за изминалата година българският износ се развива изпреварващо в сравнение с вноса от Германия. Германските компании призоваха за устойчивост в законодателната рамка и откроиха недостига на работна ръка, квалифицирана според нуждите на бизнеса, както и липсата на дългосрочна стратегическа визия в икономически и политически план, като основни трудности пред инвеститорите за разрастването им на българския пазар. Много от представителите на малкия и среден бизнес срещат редица административни препятствия, повишаващи риска от корупция, беше посочено още по време на срещата.", "date": "2018.01.18", "title": "Президентът Радев договаря с немски инвеститори развитието на бизнеса у нас"}
{"url": "http://pik.bg/%D0%BC%D0%B0%D0%B5%D1%81%D1%82%D1%80%D0%BE-%D1%84%D0%B5%D0%B4%D0%B5%D1%80%D0%B5%D1%80-%D1%81%D0%B5-%D0%BF%D0%BE%D0%B8%D0%B7%D0%BF%D0%BE%D1%82%D0%B8-%D1%81%D1%80%D0%B5%D1%89%D1%83-%D0%B3%D0%B5%D1%80%D0%BC%D0%B0%D0%BD%D0%B5%D1%86-%D0%BD%D0%BE-%D0%BD%D0%B5-%D0%B4%D0%B0%D0%B4%D0%B5-%D1%81%D0%B5%D1%82-news720677.html", "text": "Защитаващият титлата си в Мелбърн Роджър Федерер записа победа във втори кръг срещу един от германските таланти в тениса Ян-Ленард Щруф, който много се понрави на феновете с атрактивния си стил на игра и непоколебимост до самия край. Въпреки тях обаче швейцарският ас спечели с 6:4, 6:4, 7:6(4) и продължава към третото си препятствие за 19-и път в кариерата си, като ще срещне Ришар Гаске, предава Спортал. Французинът по-рано през деня се справи с Лоренцо Сонего от Италия с 6:2, 6:2, 6:3.", "date": "2018.01.18", "title": "Маестро Федерер се поизпоти срещу германец, но не даде сет"}
{"url": "http://pik.bg/%D0%B4%D0%B2%D0%BE%D0%B9%D0%BD%D0%B8%D1%87%D0%BA%D0%B0-%D0%BD%D0%B0-%D0%BC%D0%B5%D0%B3%D0%B0%D0%BD-%D0%BC%D0%B0%D1%80%D0%BA%D1%8A%D0%BB-%D0%B8%D0%B7%D0%BA%D0%B0%D1%80%D0%B2%D0%B0-%D0%BB%D1%83%D0%B4%D0%B8-%D0%BF%D0%B0%D1%80%D0%B8-%D0%BE%D1%82-%D0%BF%D1%80%D0%B8%D0%BB%D0%B8%D0%BA%D0%B0%D1%82%D0%B0-%D1%81%D0%B8-%D1%81-%D0%BD%D0%B5%D1%8F-%D1%81%D0%BD%D0%B8%D0%BC%D0%BA%D0%B8-news720623.html", "text": "Когато принц Хари обявява годежа си с Меган Маркъл на 27 ноември 2017 г., 35-годишната Сара Мланга е съвсем обикновена майка от Манчестър, която живее със съпруга си и двете си деца - 7-годишната си дъщеря Йосия, и 5-годишния си син Мими Рай. И двамата работят като социални работници. Точно по това време лицето на бъдещата кралска снаха се появява на всеки ъгъл, във всеки вестник и във всяка телевизия. Именно тогава съпругът на Сара и нейните приятели един след друг започват да й казват, че прилича много на избраницата на принца. Заинтригувана от реакцията на всички, тя щраква в \"Гугъл\" името на американската актриса и с изненада установява, че приликата й с нея е забележителна. Не след дълго Сара решава, че е време за промяна. Така професията й на социален работник отстъпва място на далеч по-печелившата и лека работа - да изкарва пари от приликата с кралската невеста. След като установява контакт с агенция, която работи с двойници на известни личности, животът на Сара се преобръща на 180 градуса. Само за няколко часа работа тя успява да спечели около 400 паунда. И това се случва всеки ден. Към момента Сара непрекъснато е заливана от оферти, идващи от агенции от цял свят с предложения да се снима. \"Изборът ми на тоалети сега е много по-лесен. Достатъчно е просто да проверя какво за последно е облякла Маркъл\", шегува се тя пред \"Сън\". Двойничката на Меган не само получава доходи за каквито дори и не си е мечтала, но и се е научила да се харесва такава, каквато е. \"Исках да се изруся, не одобрявах носа и усмивката си. Днес обаче се харесвам повече от всякога и се уча да се приемам такава, каквато съм\", признава Сара пред изданието, цитирата от \"Уоман.бг\".", "date": "2018.01.18", "title": "Двойничка на Меган Маркъл изкарва луди пари от приликата си с нея (СНИМКИ)"}
{"url": "http://pik.bg/%D0%B7%D0%B4%D1%80%D0%B0%D0%B2%D0%B5-%D0%BE%D1%82-%D0%BF%D1%80%D0%B8%D1%80%D0%BE%D0%B4%D0%B0%D1%82%D0%B0-%D1%81%D1%83%D0%BF%D0%B5%D1%80-%D0%BF%D0%BE%D0%B4%D0%BF%D1%80%D0%B0%D0%B2%D0%BA%D0%B8-%D0%B7%D0%B0-%D0%BE%D1%82%D0%BB%D0%B8%D1%87%D0%BD%D0%B0-%D0%BF%D0%B0%D0%BC%D0%B5%D1%82-news719691.html", "text": "Има няколко подправки, които стимулират мозъчната дейност и подобряват паметта. Освен това народните средства ще донесат и допълнителни ползи за нашето здраве. Вижте подправките, които ще подобрят паметта ви: Розмарин В билката се съдържа карнозна киселина, която предпазва мозъчната тъкан от болестта на Алцхаймер , както и от инсулт. Освен това ароматната билка и подправка подобрява функционирането на мозъчните клетки и ги предпазва от увреждане. Риган Тази подправка успява да неутрализира свободните радикали, а съединенията в ригана подобряват нивото на концентрация и намаляват усещането за тревожност. Мащерка Летливите масла, които се съдържат в нея, увеличават нивото на омега -3 мастни киселини и докозахексаенова киселина . От своя страна пък омега-3 мастните киселини подобряват паметта, а докозахексаенова киселина осигурява нормалната функция на мозъчните клетки. Босилек Той намалява мозъчното увреждане, както и хормоните на стреса, подобрява концентрацията и паметта, сочат различни проучвания. Босилекът е билка,която е богата на антиоксиданти и камфор. Карамфил Действа като стимулант на паметта и има антиоксидантно, обезболяващо и антисептично свойство. Маслото от карамфил облекчава стреса и стимулира мозъчната дейност. Куркума Куркуминът, който се съдържа в подправката, намалява плаките в мозъка, които са свързани с болестта но Алцхаймер, и по този начин редуцира риска от болестта. Освен това куркумата предпазва мозъка от увреждане и подобрява паметта.", "date": "2018.01.18", "title": "ЗДРАВЕ ОТ ПРИРОДАТА! Супер подправки за отлична памет"}
{"url": "http://pik.bg/67-%D0%B3%D0%BE%D0%B4%D0%B8%D1%88%D0%BD%D0%B0-%D0%B6%D0%B5%D0%BD%D0%B0-%D0%BF%D0%BE%D1%87%D0%B8%D0%BD%D0%B0-%D0%BE%D1%82-%D0%B7%D0%B0%D0%B4%D1%83%D1%88%D0%B0%D0%B2%D0%B0%D0%BD%D0%B5-%D0%BF%D1%80%D0%B8-%D0%BF%D0%BE%D0%B6%D0%B0%D1%80-%D0%B2-%D0%B4%D0%BE%D0%BC%D0%B0-%D1%81%D0%B8-news720576.html", "text": "67-годишна жена е починала от задушаване при пожар в дома ѝ в село Маринка, съобщиха от пожарната в Бургас. Около 03.55 часа тази нощ в частна къща в село Маринка е възникнал пожар, при който е починала 67-годишна жена. Пламъците са горели в една от стаите на жилището на жената, където е имало много покъщнина. Пожарът е потушен от един противопожарен автомобил. След пристигането на огнеборците е установено, че жената се е задушила. Една от причините за пожара е неправилно боравене с огън.", "date": "2018.01.18", "title": "67-годишна жена почина от задушаване при пожар в дома си"}
{"url": "http://pik.bg/%D0%B2%D0%B0%D0%B6%D0%BD%D0%BE-%D1%81%D1%8A%D0%BE%D0%B1%D1%89%D0%B5%D0%BD%D0%B8%D0%B5-%D0%B7%D0%B0-%D0%B4%D0%BE%D0%BC%D0%B0%D0%BA%D0%B8%D0%BD%D1%81%D1%82%D0%B2%D0%B0%D1%82%D0%B0-%D0%B2-%D1%81%D1%82%D0%BE%D0%BB%D0%B8%D1%87%D0%BD%D0%B0-%D0%BE%D0%B1%D1%89%D0%B8%D0%BD%D0%B0-%D0%B5%D1%82%D0%BE-%D0%BA%D1%8A%D0%B4%D0%B5-%D0%B4%D0%B0-%D1%85%D0%B2%D1%8A%D1%80%D0%BB%D0%B8%D1%82%D0%B5-%D0%BE%D0%BF%D0%B0%D1%81%D0%BD%D0%B8-%D0%B1%D0%BE%D0%BA%D0%BB%D1%83%D1%86%D0%B8-news720619.html", "text": "Столична община Мобилният пункт за събиране на опасни отпадъци от домакинствата стартира месечните си графици за 2018 г. с районите „Нови Искър“ и „Кремиковци“, съобщиха от пресцентъра на . На 19 януари мобилният пункт на Столична община и БалБок ще бъде разположен на ул. „Искърско дефиле“ № 123, от 8.30 ч. до 11.30 часа и след това от 12.30 до 15.30 часа, ще се премести в кв. „Челопечене“, ул. „Ангел Маджаров“, на площада срещу кметството (пред паметника). Гражданите могат да предават в него безплатно своите опасни отпадъци, препарати, лекарства с изтекъл срок, стари живачни термометри, мастила и бои. През февруари мобилният пункт ще бъде разположен в район „Павлово“. До края на годината мобилните пунктове ще преминат през всички райони на Столична община.", "date": "2018.01.18", "title": "Важно съобщение за домакинствата в Столична община! Ето къде да хвърлите опасни боклуци"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BA%D1%8A%D1%89%D0%B0-%D0%BF%D0%BB%D0%B0%D0%BC%D0%BD%D0%B0-%D0%B2-%D0%BA%D0%B0%D1%80%D0%BB%D0%BE%D0%B2%D1%81%D0%BA%D0%BE-%D0%B2%D1%8F%D1%82%D1%8A%D1%80%D1%8A%D1%82-%D1%80%D0%B0%D0%B7%D0%BF%D0%B0%D0%BB%D0%B2%D0%B0-%D0%BE%D0%B3%D1%8A%D0%BD%D1%8F-news720664.html", "text": "Къща в село Васил Левски , Карловско бе обхваната  от пожар преди броени  минути, съобщава \"Марица\". Силният вятър разпалва  опасно огънят . В двора има стопански постройки, пълни със сено и слама, събирани преди години за храна на животните. В момента две пожарни от карловската РС ПБЗН гасят огъня, на помощ прииждат хора от цялоот село. Има и полиция. Страшно е, огънят е страшен, съобщи кметът Доньо Стоянов. В къщата, в която е избухнал пожарът не живее никой, нейният собственик обитава друг свой имот, който е наблизо. Огнеборците и жителите на село Васил Левски все още не са наясно защо е пламнала необитаемата къща. От нощес в село Васил Левски няма ток, и в момента селото е без електричество. Преди около час за около две-три минути токък бил пуснат, но моментално бил спрян. Най-вероятно от това да е станало късо съединение, коментираха жители на селото.Освен това  дворовете и улиците във Васил Левски са затрупани с  електрически жици и  кабели, скъсани от ураганния вятър. Стихията, която настъпва с нова сила, събори днес три къщи в селото. Двете са в махалата, силният вятър отнесе покривите им. Постройките са кипричени, когато покривите паднаха, вятърът започна да руши стените. Хората потърсиха подслон при роднини. Още една къща, която е в центъра на селото, е със съборен покрив и повредена от урагана. В момента най-важното е да угасим пожара, вятърът е страшен, опасността огънят да се разпростре е голяма, заяви кметът на село Васил Левски.", "date": "2018.01.18", "title": "ИЗВЪНРЕДНО! Къща пламна в Карловско, вятърът разпалва огъня"}
{"url": "http://pik.bg/%D1%81%D0%B8%D1%80%D0%B8%D0%B9%D1%81%D0%BA%D0%BE%D1%82%D0%BE-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE-%D1%89%D0%B5-%D1%83%D1%87%D0%B0%D1%81%D1%82%D0%B2%D0%B0-%D0%BD%D0%B0-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8%D1%82%D0%B5-%D0%BF%D0%BE%D0%B4-%D0%B5%D0%B3%D0%B8%D0%B4%D0%B0%D1%82%D0%B0-%D0%BD%D0%B0-%D0%BE%D0%BE%D0%BD-%D0%B2%D1%8A%D0%B2-%D0%B2%D0%B8%D0%B5%D0%BD%D0%B0-news720634.html", "text": "Reuters, цитиран от \"Фокус\". Заместник-специалният пратеник на ООН за Сирия Рамзи Езелдин Рамзи съобщи, че правителството на страната ще участва на преговорите под егидата на ООН, които ще се проведат във Виена следващата седмица, предава По време на пресконференция в Дамаск Рамзи заяви, че външният министър на Сирия Файсал Микдад го е уведомил за плановете на правителството да участва. ООН е поканило сирийските правителство и опозиция на специална среща следващата седмица във Виена.", "date": "2018.01.18", "title": "Сирийското правителство ще участва на преговорите под егидата на ООН във Виена"}
{"url": "http://pik.bg/%D0%BC%D0%B8%D0%BD%D0%B8%D1%81%D1%82%D1%8A%D1%80%D1%8A%D1%82-%D0%BD%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0%D1%82%D0%B0-%D0%B4%D0%BE%D0%B2%D0%B5%D1%80%D0%B8%D0%B5%D1%82%D0%BE-%D0%BD%D0%B0-%D0%B8%D0%BD%D0%B2%D0%B5%D1%81%D1%82%D0%B8%D1%82%D0%BE%D1%80%D0%B8%D1%82%D0%B5-%D0%BA%D1%8A%D0%BC-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%B5-%D0%B7%D0%B0%D0%B2%D1%80%D1%8A%D1%89%D0%B0-news720627.html", "text": "От началото на 2018 година са издадени 10 сертификата по Закона за насърчаване на инвестициите с общ размер на предварителни инвестиции от 588 млн. лева и планирани 877 нови работни места. Това съобщи министърът на икономиката Емил Караниколов на брифинг днес.", "date": "2018.01.18", "title": "Министърът на икономиката: Доверието на инвеститорите към България се завръща"}
{"url": "http://pik.bg/%D1%83%D1%87%D0%B5%D0%BD%D0%B8%D1%86%D0%B8%D1%82%D0%B5-%D0%BA%D0%BE%D0%B8%D1%82%D0%BE-%D0%BF%D1%80%D0%B5%D0%B1%D0%B8%D1%85%D0%B0-%D1%88%D0%BE%D1%84%D1%8C%D0%BE%D1%80-%D0%BD%D0%B0-%D0%B0%D0%B2%D1%82%D0%BE%D0%B1%D1%83%D1%81-%D1%81%D0%B0-%D1%81%D1%87%D1%83%D0%BF%D0%B8%D0%BB%D0%B8-%D1%80%D1%8A%D0%BA%D0%B0%D1%82%D0%B0-%D0%BC%D1%83-news720661.html", "text": "Момчетата се нахвърлили върху него и счупили ръката му. „Нищо не казаха, взеха да се хилят зад гърба ми, даже не можах да разбера как е станало и кой ме е ударил”, разказва пред Би Ти Ви шофьорът Петър Славов, който след удара паднал на земята. Пострадалият мъж, който е шофьор с 40-годишен стаж и сега е пред пенсия, успява да предпази донякъде само лицето си, но ръката му е счупена. Споделя, че се чувства унизен. Момчетата, които го пребили, са в VIII и X клас на Професионалната гимназия по строителство и геодезия в Сливен. Вчера са били разпитвани в полицията, а днес са били на училище.", "date": "2018.01.18", "title": "Учениците, които пребиха шофьор на автобус, са счупили ръката му"}
{"url": "http://pik.bg/%D0%B8-%D0%BF%D0%B0%D0%BF%D0%B0%D1%82%D0%B0-%D0%BF%D1%80%D0%B8%D0%B7%D0%BE%D0%B2%D0%B0-%D0%B7%D0%B0-%D0%B3%D0%BE%D1%81%D1%82%D0%BE%D0%BF%D1%80%D0%B8%D0%B5%D0%BC%D0%BD%D0%BE%D1%81%D1%82-%D0%BA%D1%8A%D0%BC-%D0%BC%D0%B8%D0%B3%D1%80%D0%B0%D0%BD%D1%82%D0%B8%D1%82%D0%B5-news720660.html", "text": "Папа Франциск призова католиците да бъдат гостоприемни към мигрантите, заявявайки, че \"няма християнска радост, когато вратите са затворени\", предаде ДПА. Хората, които \"пред лицето на нещастието са отказали да се предадат и са тръгнали да търсят възможност да живеят\" са \"икона на Светото семейство, което е трябвало да прекоси пустини, за да продължи да живее\", каза папата пред около 100 000 души на литургията в Икике, Чили. В този крайбрежния град Икике има десетки хиляди мигранти, идващи основно от съседни страни. Франциск призова католиците да бъдат чувствителни към неправдата и новите форми на експлоатация, \"да предлагат това, което имат, колкото и малко да изглежда\". Това бе последната литургия, отслужена по време на четиридневното посещение на папата в Чили. От град Икике папата заминава за Перу - втората и последна част от южноамериканската му обиколка. След литургията в града папата накара автомобилния си кортеж да спре, за да провери как се чувства полицайка, хвърлена от коня си, явно уплашен от шума на преминаващите коли, съобщи Асошиейтед прес. Франциск слезе от автомобила си и остана да стои до жената, докато не пристигна линейка, която да я откара в болница. Ватикана съобщи, че жената е била в съзнание, а папата й е казал \"няколко утешителни души\".", "date": "2018.01.18", "title": "И папата призова за гостоприемност към мигрантите"}
{"url": "http://pik.bg/%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%B8-%D1%84%D1%80%D0%B0%D0%BD%D1%86%D0%B8%D1%8F-%D1%81%D0%BA%D0%BB%D1%8E%D1%87%D0%B8%D1%85%D0%B0-%D0%BD%D0%BE%D0%B2%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D0%B7%D0%B0-%D0%B7%D0%B0%D1%81%D0%B8%D0%BB%D0%B2%D0%B0%D0%BD%D0%B5-%D0%BD%D0%B0-%D0%B3%D1%80%D0%B0%D0%BD%D0%B8%D1%87%D0%BD%D0%B0%D1%82%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-news720662.html", "text": "AFP, цитирана от \"Фокус\". Великобритания и Франция сключиха ново споразумение за засилване на граничната сигурност, след като президентът на Франция Еманюел Макрон поиска това, загрижен от твърде големия брой мигранти в град Кале, опитващи се да достигнат до британските градове, предава „Двете страни се споразумяха по нов договор, който да засили управлението на споделената граница“, пише в общо заявление, публикувано след срещата между Макрон и британския министър-председател Тереза Мей.", "date": "2018.01.18", "title": "Великобритания и Франция сключиха ново споразумение за засилване на граничната сигурност"}
{"url": "http://pik.bg/%D1%81%D0%B1%D1%8A%D0%B4%D0%BD%D0%B0%D1%82%D0%B0-%D0%BC%D0%B5%D1%87%D1%82%D0%B0-%D0%B2%D0%BB%D0%B0%D0%B4%D0%BE-%D0%BF%D0%B5%D0%BD%D0%B5%D0%B2-%D0%B2%D0%B8%D0%B4%D1%8F-%D1%81%D0%B2%D0%B5%D1%89%D0%B5%D0%BD%D0%BE%D1%82%D0%BE-%D0%B5%D0%B7%D0%B5%D1%80%D0%BE-%D0%BD%D0%B0-%D0%B8%D0%BD%D0%BA%D0%B8%D1%82%D0%B5-%D0%B8-%D1%81%D0%B8-%D1%87%D1%83%D0%BA%D0%BD%D0%B0-%D1%81%D1%80%D0%B5%D1%89%D0%B0-%D1%81%D1%8A%D1%81-%D1%81%D0%B8%D0%BB%D0%B2%D0%B8%D1%8F-%D0%BB%D1%83%D0%BB%D1%87-news720341.html", "text": "Обичаният актьор Владо Пенев сбъдна поредната си мечта! От няколко дни той е в Перу заедно с дъщеря си Яна, а по-рано днес плува с лодка из свещеното езеро на инките - Титикака. Титикака (площ 8300 кв. км, 11 км. широчина и 224 км дължина), се намира на 3812 м. надморска височина и е най-високото плавателно езеро в света за големи кораби. Било е свещеното езеро на инките и е свързано с местните божествени легенди. От Титикака той разкри плановете си за след края на перуанското пътешествие. Актьорът записа видео за своите почитатели в Англия, Люксембург и Белгия. Оказа се, че веднага след като се върна от Перу, Пенев заминава на европейско турне заедно с колежката си Силвия Лулчева. \"Призовавам ви, ако сте намирате в Лондон на 26 януари, в Люксембург на 27-и и в Брюксел на 28-и, заповядайте! Ние със Силвия ще бъдем там с представлението \"Дуети\" и ще ви очакваме. Гарантирам, че ще бъде вълнуващо\", промотира турнето си Пенев. Следващата спирка от екскурзията на бившия културен министър е Изгубения град Мачу Пикчу, който се намира в южната част на Перу. \"Титикака е близка среща с Божественото, ама не това земното, баналното, примиреното със суетата Божествено, а всемирно опрощаващо и вдъхновяващо Божествено, за което даже не сме измислили думи ! Само да го чувстваш и не можеш да го опишеш! БОЖЕСТВЕНОТО!!!\", сподели впечатленията си Пенев.", "date": "2018.01.18", "title": "СБЪДНАТА МЕЧТА! Владо Пенев видя свещеното езеро на инките и си чукна среща със Силвия Лулчева в Лондон (СНИМКИ)"}
{"url": "http://pik.bg/%D0%BF%D0%BE%D1%82%D1%80%D0%B5%D1%81-%D0%BD%D0%BE%D0%B2%D0%B8%D0%BD%D0%B0%D1%80%D0%BA%D0%B0%D1%82%D0%B0-%D0%BC%D0%B0%D1%80%D0%B8%D0%BD%D0%B0-%D1%86%D0%B5%D0%BA%D0%BE%D0%B2%D0%B0-%D0%B8%D0%B7%D0%BA%D0%B0%D1%80%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%B0%D0%BB%D0%BA%D0%BE%D1%85%D0%BE%D0%BB%D0%B8%D1%86%D0%B8-news720468.html", "text": "Потресаващ коментар за българите направи водещата на новините в сутрешния блок на Нова телевизия Марина Цекова. Повод за изказването на журналистката се оказа обособяването на ново министерство във Великобритания - Министерство на самотата. \"Мислех си, че ако и в България трябва да се създаде такова министерство, това ще е Министерството на ракията, защото много българи прекаляват с нея\", изцепи се Марина Ценкова. Конфузната ситуация в студиото беше прекъсната от коментар на водещия Виктор Николаев, който обясни, че ще настоява за Министерство на истината.", "date": "2018.01.18", "title": "ПОТРЕС! Новинарката Марина Цекова изкара българите алкохолици"}
{"url": "http://pik.bg/%D0%B8%D1%81%D1%82%D0%B5%D1%80%D0%B8%D1%8F-%D0%BF%D0%BE-%D0%BA%D1%80%D0%B8%D1%81%D0%BA%D0%BE-%D0%B2-%D1%81%D0%B0%D1%89-%D1%80%D0%B0%D0%B7%D0%B3%D1%80%D0%B0%D0%B1%D0%B8%D1%85%D0%B0-%D0%B1%D0%B8%D0%BB%D0%B5%D1%82%D0%B8%D1%82%D0%B5-%D0%B7%D0%B0-%D1%82%D1%83%D1%80%D0%BD%D0%B5%D1%82%D0%BE-%D0%BD%D0%B0-%D0%B3%D0%B0%D0%B1%D1%80%D0%BE%D0%B2%D0%B5%D1%86%D0%B0-news720599.html", "text": "Българите в САЩ и Канада истерясаха по родната рап звезда Криско. След броени дни хитмейкърът поема към страната на неограничените възможности за мащабно турне. Криско ще пее в Чикаго на 27 януари и 10 февруари, концерти ще има в Лас Вегас, Атланта, Торонто, Ню Йорк и Маями. Габровецът тръгва на самостоятелен тур. При първото му посещение в Щатите миналата година го придружи Мария Илиева, която в момента е към края на своята бременност. Билетите за концертите на Криско са вече на привършване. Нашенците отвъд океана разграбили толкова набързо пропуските, че организаторите в момента обмислят дали да не обяват допълнителни дати. По-късно днес Криско ще пусне е новата си колаборация с други двама известни изпълнители. Парчето е със заглавие \"Мърдай\" и е продуцирано от компанията на рапъра.", "date": "2018.01.18", "title": "Истерия по Криско в САЩ! Разграбиха билетите за турнето на габровеца"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%BE%D1%81%D1%8A%D0%B4%D0%B5%D0%BD%D0%B8%D1%8F%D1%82-%D0%BF%D0%BE-%D0%B4%D0%B5%D0%BB%D0%BE%D1%82%D0%BE-%D0%BA%D0%B8%D0%BB%D1%8A%D1%80%D0%B8%D1%82%D0%B5-%D0%B3%D0%B5%D0%BE%D1%80%D0%B3%D0%B8-%D0%B2%D1%8A%D0%BB%D0%B5%D0%B2-%D1%81%D1%8A%D1%81-%D1%81%D0%BC%D1%80%D0%B0%D0%B7%D1%8F%D0%B2%D0%B0%D1%89%D0%B0-%D0%B2%D0%B5%D1%80%D1%81%D0%B8%D1%8F-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE--news720663.html", "text": "Георги Вълев, осъден до живот като поръчител по делото „Килърите”, отрече да е свързан с разстрела на великотърновския бизнесмен Петър Христов, съобщи Би Ти Ви.", "date": "2018.01.18", "title": "ЕКСКЛУЗИВНО! Осъденият по делото \"Килърите\" Георги Вълев със смразяваща версия за убийството на Петър Христов и за поръчителите на екзекуцията"}
{"url": "http://pik.bg/%D0%B6%D0%B5%D0%BD%D0%B8-%D0%BA%D0%B0%D0%BB%D0%BA%D0%B0%D0%BD%D0%B4%D0%B6%D0%B8%D0%B5%D0%B2%D0%B0-%D0%BD%D0%B0-%D0%B2%D0%BE%D0%B9%D0%BD%D0%B0-%D1%81-%D1%84%D0%BE%D1%82%D0%BE%D1%88%D0%BE%D0%BF%D0%B0-%D0%BC%D0%BE%D0%B4%D0%BD%D0%B0%D1%82%D0%B0-%D1%88%D0%B5%D1%84%D0%BA%D0%B0-%D0%B2%D1%8A%D1%80%D0%BD%D0%B0-%D0%BC%D0%BE%D0%B4%D0%B5%D0%BB%D0%B8%D1%82%D0%B5-%D1%81%D0%B8-%D0%B2-%D0%BC%D0%B8%D0%BD%D0%B0%D0%BB%D0%B8%D1%8F-%D0%B2%D0%B5%D0%BA-%D1%81%D0%BD%D0%B8%D0%BC%D0%BA%D0%B8-news720628.html", "text": "Натурална красота, черно-бели кадри и аналогов апарат с лента - моделите на \"Визаж\" се пренесоха в миналия век, за да покажат красотата в най-чистия вид. \"Ерата на екстремния фотошоп си отива. Затова решихме да направим един календар, в който моделите ни показват истинските си лица\", обявиха от екипа на Калканджиева. Снимките в новия календар на модната агенция са дело на Костадин Кръстев- Коко, който както винаги успява да накара момичетата да погледнат към обектива му с най-силния си поглед, разкривайки своята женственост по един неподправен и неподвластен на времето начин. Проектът, озаглавен \"Flawless\" ще бъде представен по време на бутиково парти тази вечер в \"Bedroom Premium Club\". \"Да направим календар, в който няма място за фотошоп и да заснемем красотата такава, каквато я виждаме всеки ден - реална, истинска, неподвластна на технологиите и пикселите, това беше смела идея, но сме щастливи, че я реализирахме, защото искаме да покажем, че реалността е безупречна. Поне така я усещаме аз и екипът ми\", коментира и самата Евгения Калканджиева. Ирена Милянкова, Мария Митева, Куини Алис Николова, Анастасия Димитрова, Елисавета Стоянова, Соня Гиса са част от красавиците, които застават пред обектива на Коко, а Августина Маркова-Тути избира стайлинг главно от български дизайнери. За косите в тази истински натурална сесия се погрижи Благовеста Маркова, а гримът е дело на Слав Анастасов.", "date": "2018.01.18", "title": "Жени Калканджиева на война с фотошопа! Модната шефка върна моделите си в миналия век (СНИМКИ)"}
{"url": "http://pik.bg/%D0%B3%D0%B5%D0%BD%D1%81%D0%B5%D0%BA%D1%8A%D1%82-%D0%BD%D0%B0-%D0%BE%D0%BE%D0%BD-%D0%B4%D0%BE%D0%B2%D0%B5%D1%80%D0%B8%D0%B5%D1%82%D0%BE-%D0%BC%D0%B5%D0%B6%D0%B4%D1%83-%D1%81%D0%B0%D1%89-%D0%B8-%D1%80%D1%83%D1%81%D0%B8%D1%8F-%D0%B5-%D0%BE%D1%82%D1%81%D0%BB%D0%B0%D0%B1%D0%BD%D0%B0%D0%BB%D0%BE-news720635.html", "text": "РИА Новости. Генералният секретар на ООН Антонио Гутереш заяви, че доверието между САЩ и Русия по ядрените и по другите въпроси отслабва, предава Фокус, като цитира „Доверието по ядрените и другите въпроси между САЩ и Русия продължава да отслабва. Най-важните мерки по съкращаването на стратегическите въоръжения, приети по време и след Студената война, се намират под заплаха. След изтичането на срока на Договора за ограничаване на стратегическите настъпателни оръжия (СТАРТ) през 2021 г., не се вижда желание да се работи над ново споразумение за съкращаването на ядрените арсенали“, заяви генералният секретар на Световната организация по време на заседание на нейния Съвет за сигурност.", "date": "2018.01.18", "title": "Генсекът на ООН: Доверието между САЩ и Русия е отслабнало"}
{"url": "http://pik.bg/%D0%BE%D0%BE%D0%BD-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D1%82%D1%80%D0%B8-%D0%B3%D0%BE%D0%B4%D0%B8%D0%BD%D0%B8-%D1%81%D0%B0-%D0%B1%D0%B8%D0%BB%D0%B8-%D0%BD%D0%B0%D0%B9-%D0%B3%D0%BE%D1%80%D0%B5%D1%89%D0%B8%D1%82%D0%B5-%D0%B2-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-news720636.html", "text": "AFP, цитирана от \"Фокус\". По данни на климатичната агенция на ООН последните три години са били най-горещите в историята, предава Комбинираните данни от пет водещи международни агенции за климата „показват, че 2015, 2016 и 2017 г. са били най-горещите години, откакто се правят измервания“, съобщава Световната метеорологическа организация. 2016 г. е най-горещата година измервана някога заради ефекта на „Ел Ниньо“, докато 2017 г. е най-горещата година, през която явлението не се е появявало.", "date": "2018.01.18", "title": "ООН: Последните три години са били най-горещите в историята"}
{"url": "http://pik.bg/%D0%BB%D1%83%D0%B4%D0%BE%D0%B3%D0%BE%D1%80%D0%B5%D1%86-%D1%85%D0%B2%D1%8A%D1%80%D0%BB%D1%8F-%D0%BB%D1%83%D0%B4%D0%B8-%D0%BF%D0%B0%D1%80%D0%B8-%D0%B7%D0%B0-%D0%B3%D0%BE%D0%BB%D0%BE%D0%B2%D0%B0-%D0%BC%D0%B0%D1%88%D0%B8%D0%BD%D0%B0-news720592.html", "text": "Играчът вече е договорил личните си условия с тима, а от Заглебие нямат право да правят спънки за трансфера, тъй като Лудогорец ще активира освобождаващата клуза, която е заложена в договора на нападателя. Шампионът на България спешно търсеше нов играч на този пост, след като се раздели с Жуниор Кишада, а бъдещето на Клаудиу Кешеру изглежда все по-неясно. Якуб Швиерчок е полски национал, като дори има големи шансове да играе на Мондиал 2018. Кариерата на Швиерчок започна в полския Полония Битом, а след това преминава през Кайзерслаутерн, Пиаст Главице, Завиша Бидгошк, Гурник Ленчна и ГКС Тихи. От началото на сезона в полската Екстракласа е реализирал 16 гола и има 1 асистенция.", "date": "2018.01.18", "title": "Лудогорец хвърля луди пари за голова машина"}
{"url": "http://pik.bg/%D0%BC%D0%B5%D0%BA%D1%81%D0%B8%D0%BA%D0%BE-%D1%81%D0%BA%D0%BE%D1%87%D0%B8-%D1%81%D1%80%D0%B5%D1%89%D1%83-%D1%82%D1%80%D1%8A%D0%BC%D0%BF-%D0%B7%D0%B0%D1%80%D0%B0%D0%B4%D0%B8-%D0%B4%D1%83%D0%BC%D0%B8%D1%82%D0%B5-%D0%BC%D1%83-%D1%87%D0%B5-%D0%B5-%D0%BD%D0%B0%D0%B9-%D0%BE%D0%BF%D0%B0%D1%81%D0%BD%D0%B0%D1%82%D0%B0-%D1%81%D1%82%D1%80%D0%B0%D0%BD%D0%B0-%D0%BD%D0%B0-%D1%81%D0%B2%D0%B5%D1%82%D0%B0-news720665.html", "text": "ABC News, цитирана от \"Фокус\"- Правителството на Мексико осъди твърдението на президента на САЩ Доналд Тръмп, че латиноамериканската държава е „най-опасната на света“. Едновременно с това то отново отхвърли исканията да плати за изграждането на стената между двете държави, предава Тръмп написа на профила си в социалната мрежа „Туитър“: „САЩ се нуждаят от стената, за да спрат масивния приток на наркотици от Мексико, сега определено за най-опасната страна на света“. Президентът също така настоя, че южния съсед на страната му ще плати за стената. Външното министерство на Мексико, в официално свое заявление, отбеляза, че страната има проблеми с насилствените престъпления, но че е „просто погрешно“ да се нарича най-опасната на света.", "date": "2018.01.18", "title": "Мексико скочи срещу Тръмп заради думите му, че е \"най-опасната страна на света\""}
{"url": "http://pik.bg/%D0%B4%D0%B5%D1%8F%D0%BD-%D0%B8%D0%BA%D0%B5%D0%B1%D0%B0%D0%BD%D0%B0%D1%82%D0%B0-%D0%BF%D0%BE%D0%B4%D0%BF%D1%83%D0%BA%D0%B0-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%B5%D0%B4%D0%BD%D0%BE-%D0%BC%D0%B5%D1%80%D1%81%D0%B8-%D0%BD%D0%B5-%D0%BC%D0%B8-%D0%BA%D0%B0%D0%B7%D0%B0-%D0%B7%D0%B0-%D1%80%D0%B5%D0%BA%D0%BB%D0%B0%D0%BC%D0%B0%D1%82%D0%B0-%D0%BA%D0%BE%D1%8F%D1%82%D0%BE-%D0%B9-%D0%BD%D0%B0%D0%BF%D1%80%D0%B0%D0%B2%D0%B8%D1%85-%D0%B2%D0%B8%D0%B4%D0%B5%D0%BE-news720617.html", "text": "Деян Икебаната похарчил 5 бона около реализацията на новия си хит \"Минавам на червено\", който направи заради лидерката на БСП Корнелия Нинова. \"Отделно съм платил и текст, музика и аранжимент. Аз съм по-популярен от Нинова. Тя се появи преди 2 години, а мен хората ме познават от десетилетия. В текста няма нищо лошо за нея. Впрочем Корнелия трябва да ми благодари за рекламата, която й правя. Тя искаше да се запознае с \"двойника\" си, но още не го е направила. Ако политиците си спазваха обещавията, дереджето ни отдавна щеше да е друго. Аз казах, че ще направя песен, и парчето е факт\", коментира Икебаната в интервю пред седмичник. Ако някой ден се изправи очи в очи с Нинова, Икебаната си е наумил да й даде няколко съвета. \"Ще й кажа да проявява повече чувство за хумор. Прекалено е сериазно, атакуват, често е агресивна, което не й е от полза. Всичко това ще й го кажа право в очите\", допълни Деян. В края на миналата година го припознаха за Корнелия на плакат на СДС с редица известни музиканти.", "date": "2018.01.18", "title": "Деян Икебаната подпука Корнелия: Едно \"Мерси\" не ми каза за рекламата, която й направих! (ВИДЕО)"}
{"url": "http://pik.bg/%D0%B1%D1%80%D1%83%D1%82%D0%B0%D0%BB%D0%BD%D0%BE-%D0%BF%D1%80%D0%BE%D1%81%D1%82%D0%B8%D1%82%D1%83%D1%82%D0%BA%D0%B0-%D1%81-%D0%BF%D0%BE%D1%82%D1%80%D0%B5%D1%81%D0%B0%D0%B2%D0%B0%D1%89-%D1%80%D0%B0%D0%B7%D0%BA%D0%B0%D0%B7%D0%B0-%D0%B7%D0%B0-%D0%BC%D0%B0%D1%80%D1%82%D0%BE-%D0%B4%D0%B5%D0%B1%D0%B5%D0%BB%D0%B8%D1%8F-%D0%B4%D1%80%D1%83%D1%81%D0%B0%D0%B9-%D0%BA%D1%83*%D0%B2%D0%BE-%D0%BA%D1%80%D0%B5%D1%89%D1%8F%D0%BB-%D0%B8%D0%B7%D0%B2%D0%B5%D1%81%D1%82%D0%BD%D0%B8%D1%8F%D1%82--news720589.html", "text": "В Районен съд - Благоевград днес се проведе заседание по дело срещу популярния благоевградския сводник Мартин Филипов - Дебелия, който точно в 10:30 часа влезе в съдебната зала с белезници на ръце. Делото започна с разпит на свидетели на престъпната дейност на Дебелия. На днешното дело съдия Кристина Панкова разпита свидетелите Десислава М. и Светослав Л., пише Струма,ком Първа с показанията си започна Десислава М. от Гоце Делчев. Тя разказа, че се е запознала с Мартин Филипов преди няколко години от обща позната, като той й скъсвал телефона от звънене, за да я склони да приеме печеливша оферта. Когато се срещнали, Мартин и предложил да работи за него като компаньонка. Обяснил й, че ще й направи обява в сайт и ще делят хонорара 50 на 50. Тя се притеснявала от обява, заради родителите си, но в крайна сметка се съгласила. Филипов ме караше системно да да \"друсам\", / да приема наркотици / и биеше системно другите негови компаньонки. Системния му призив към мене, преди да ме изпрати при поредния клиент беше: \"Друсай, к... во\". На 30.05.2016 г., общата ни приятелка Ина Д. се прибра от работа в Кипър и заедно с Мартин Филипов и Светослав Л. се събрахме в благоевградски хотел, където бях настанена на квартира. Взехме си кокаин и го сложихме в чиния, като аз \"дръпнах 2-3 линии\". Дадохме пари на Дебелия, а той ни достави наркотика. На следващия ден - 01.06.2016 г. в хотела дойде полицейска проверка и хванаха наркотика.\", разказва бившата труженичка на Мартин Дебелия. Десислава посочи, че по време на проверката Филипов не бил в хотела. Прокурор Елица Калпачка, попита свидетелката, колко е струвал 1 грам кокаин, като отговорът бе лаконичен - 140 лева. Доста изнервен от показанията на Десислава, Дебелия я попита дали й е давал пари, за да прави аборт. Десислава отговори, че не е правила аборт, а е имала женски здравословни проблеми и Марто й дължал 2000 лева от общия им \"бизнес\". Адвокатът Георгиев, който защитава подсъдимия, се поинтересува дали свидетелката е взимала наркотици и преди да дойде на работа в Благоевград. Десислава обясни, че никога преди да се запознае с Филипов не е употребявала каквито и да било наркотични вещества. Втори показания даде Светослав Л. от Сандански. Той обясни, че познава Дебелия от роднините му в Сандански, а с другата свидетелка се запознали в благоевградска дискотека. Светослав си призна, че често е употребявал наркотици, като в един от случаите дори колабирал от свръх доза кокаин. Той заяви, че е виждал Марто да се дрогира заедно с Десислава, но не я карал на сила. По време на полицейската проверка Светослав се намирал в стаята на Десислава. За следващото дело адвокат Георгиев поиска справка за медицински преглед на свидетелката Десислава, която да докаже дали тя е правила аборт. След възражение от прокурор Калпачка, съдия Панкова отхвърли искането, като го определи за неоснователно. Другият иск на адвоката за следващата дата е да бъде разпитана Вероника Н., която също е била от компаньонките на Мартин Дебелия., Вероника е студентка в ЮЗУ \"Н. Рилски \" и е доста популярна в областния център, но за нея ще разкажем на следващото заседание на съда.", "date": "2018.01.18", "title": "БРУТАЛНО! Проститутка с потресаващ разказа за Марто Дебелия! \"Друсай, ку*во\", крещял известният сводник преди да я прати при поредния клиент"}
{"url": "http://pik.bg/%D1%84%D0%B8%D1%80%D0%BC%D0%B0-%D0%BD%D0%B0-%D0%B1%D0%B8%D0%B2%D1%88-%D0%BC%D0%B8%D0%BD%D0%B8%D1%81%D1%82%D1%8A%D1%80-%D1%85%D0%BB%D0%BE%D0%BF%D0%BD%D0%B0-%D0%BA%D0%B5%D0%BF%D0%B5%D0%BD%D1%86%D0%B8-%D1%80%D0%B0%D0%B1%D0%BE%D1%82%D0%BD%D0%B8%D1%86%D0%B8%D1%82%D0%B5-%D0%BE%D1%81%D1%82%D0%B0%D0%BD%D0%B0%D1%85%D0%B0-%D0%BD%D0%B0-%D1%83%D0%BB%D0%B8%D1%86%D0%B0%D1%82%D0%B0-news720643.html", "text": "Пловдивската фирма за производство на парни котли и топлообменни апарати \"Термотехника\" АД е пуснала кепенци, предаде \"Марица\". Преди дни ръководството е разпуснало персонала, без да дава обяснения на хората защо работата се преустановява. Казали им да отидат в началото на февруари, за да получат заплатите си. Съкратени са всички работници. Сред тях се носи мълвата, че причината е конфликт между съдружниците.  По данни на Националния осигурителен институт там са работели 37 души, трима от които в пенсионна възраст. За сравнение преди десет години заетите в дружеството са били над 70. Справка в ДАКСИ показва, че акционери в \"Термотехника\" АД, са \"Тракия-РМ\" ЕООД /с мажоритарен дял от 209 439 акции/ и Галина Пейчева с 500 акции.  \"Тракия - РМ\" ЕООД е собственост на \"Колло\" ООД, което пък е притежание на екс земеделския министър Димитър Пейчев и съпругата му Халина, която е и изпълнителен директор на семейната фирма. Според последния публичен финансов отчет за 2015 г., търговските и други задължения на \"Термотехника\", са били в размер на 263 868 лв., реализираните приходи за над 1,2 млн. лв., както и печалба за близо 11 хил лв.  На посочения за контакти телефон на сайта на \"Термотехника\" вдига представител на свързана с нея фирма. Единственият му  коментар бе, че управителят инж. Пейчева отсъства, тъй като заводът вече не работи.", "date": "2018.01.18", "title": "Фирма на бивш министър хлопна кепенци, работниците останаха на улицата"}
{"url": "http://pik.bg/%D1%82%D1%83%D1%80%D1%86%D0%B8%D1%8F-%D1%83%D0%B4%D1%8A%D0%BB%D0%B6%D0%B8-%D1%81-%D1%82%D1%80%D0%B8-%D0%BC%D0%B5%D1%81%D0%B5%D1%86%D0%B0-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE%D1%82%D0%BE-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0-news720659.html", "text": "Турският Меджлис удължи с още 3 месеца извънредното положение в страната. Това е шестото поред удължаване на извънредното положение в страната. Извънредното положение беше наложено на 21 юли 2016 г. след опита за преврат шест дни по-рано, предаде БНР. Решението беше подкрепено от управляващата Партия на справедливостта и развитието и Партията на националистическото действие. Представителите на кемалистката Народнорепубликанска партия и прокюрдската Демократична партия на народите гласуваха против. Националистите поддържаха управляващите и при референдума за въвеждане на президентска система през април миналата година. Техният лидер Девлет Бахчели наскоро заяви, че партията му ще подкрепи кандидатурата на Реджеб Ердоган за президент през 2019 г. Днес се проведе и среща между националистите и Партията на справедливостта и развитието за обсъждане на съюз за предстоящите догодина избори. В сряда на заседание на Съвета за национална сигурност беше обсъдено предложението за удължаване на извънредното положение и то беше утвърдено на последвалото го правителствено заседание. Парламентът е длъжен да разгледа такова предложение в рамките на едно денонощие. Според турската конституция максималният срок на извънредното положение е 6 месеца, но няма ограничения колко пъти то може да бъде удължавано, ако правителството смята, че има заплаха от насилие и нарушаване на законния ред.", "date": "2018.01.18", "title": "Турция удължи с три месеца извънредното положение в страната"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2%D0%BB%D0%B0%D0%BA-%D0%B1%D0%BB%D1%8A%D1%81%D0%BD%D0%B0-%D0%BA%D0%B0%D1%80%D1%83%D1%86%D0%B0-%D0%B2-%D0%B1%D1%83%D1%80%D0%B3%D0%B0%D1%81-%D1%81%D0%BF%D1%80%D1%8F%D1%85%D0%B0-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%BF%D0%BE-%D0%B6%D0%BF-%D0%BB%D0%B8%D0%BD%D0%B8%D1%8F%D1%82%D0%B0-news720648.html", "text": "Спрени са влаковете по направление София – Бургас заради инцидент в района на Казанлък, предаде БГНЕС. Влак е блъснал каруца на около километър от ромската махала „Казмера” в посока Бургас. Няма жертви и пострадали при инцидента. Неустановеният към този момент от полицията „водач” на каруцата, натоварена с крадени дърва, се опитал да премине жп линията на нерегламентирано място. Каруцата заседнала на релсите, мъжът освободил коня от впряга и напуснал мястото на гърба му като оставил каруцата си на релсите. Влакът е връхлетял изоставената каруцата. Нанесени са материални щети по локомотива на влака.", "date": "2018.01.18", "title": "ИЗВЪНРЕДНО! Влак блъсна каруца в Бургас, спряха движението по жп линията"}
{"url": "http://pik.bg/%D0%B1%D0%BE%D0%B8%D0%BB-%D0%B1%D0%B0%D0%BD%D0%BE%D0%B2-%D0%BE%D0%B1%D0%B5%D1%89%D0%B0-%D0%B4%D0%B0-%D1%84%D0%B8%D0%BD%D0%B0%D0%BD%D1%81%D0%B8%D1%80%D0%B0-%D1%81%D1%8A%D0%B1%D0%B8%D1%82%D0%B8%D1%8F-%D0%B7%D0%B0-%D1%80%D0%BE%D0%B6%D0%B4%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D1%85%D1%80%D0%B8%D1%81%D1%82%D0%BE-%D0%B1%D0%BE%D1%82%D0%B5%D0%B2-news720600.html", "text": "Министерство на културата вече работи по много събития. Това каза министърът на културата Боил Банов по време на учредяването на Национален инициативен комитет за честване на 170-ата годишнина от рождението на Христо Ботев . „Ще подкрепим сериозна част от събитията”, посочи министър Банов. По думите му освен логистична помощ, Министерство на културата ще отдели и средства за организиране на някои събития. „Имаме много програми и проекти, които не са в полезрението на комитета, но могат да бъдат реализирани. Пожелавам успех на това прекрасно начинание и дано да сме на нивото на големия поет и революционер”, подчерта още министър Банов.", "date": "2018.01.18", "title": "Боил Банов обеща да финансира събития за рождението на Христо Ботев"}
{"url": "http://pik.bg/%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%BC%D0%B0%D0%B9%D0%BA%D0%B0-%D0%BF%D0%BB%D0%B0%D0%BD%D0%B8%D1%80%D0%B0%D0%BB%D0%B0-%D0%B4%D0%B0-%D0%BF%D1%80%D0%BE%D0%B4%D0%B0%D0%B4%D0%B5-%D0%B4%D0%B5%D0%B2%D1%81%D1%82%D0%B2%D0%B5%D0%BD%D0%BE%D1%81%D1%82%D1%82%D0%B0-%D0%BD%D0%B0-%D0%B4%D1%8A%D1%89%D0%B5%D1%80%D1%8F-%D1%81%D0%B8-%D0%B7%D0%B0-15-%D0%BC%D0%B8%D0%BB%D0%B8%D0%BE%D0%BD%D0%B0-news720595.html", "text": "Съдът в Москва задържа под стража жителка на Челябинска област, която заедно със своя позната се канела да продадат девствеността на дъщеря й за 1,5 милона рубли, предаде Лайф.ру.", "date": "2018.01.18", "title": "Арестуваха майка, планирала да продаде девствеността на дъщеря си за 1,5 милиона"}
{"url": "http://pik.bg/%D0%B1%D0%B0%D0%BA%D0%B0%D0%BB%D0%B8%D1%8F-%D0%BE%D1%82%D0%BD%D0%B5%D1%81%D0%B5-200-%D0%BB%D0%B5%D0%B2%D0%B0-%D0%B3%D0%BB%D0%BE%D0%B1%D0%B0-%D0%B7%D0%B0-%D0%BD%D0%B5%D1%80%D0%B5%D0%B4%D0%BE%D0%B2%D0%BD%D0%B0-%D0%B2%D0%B5%D0%B7%D0%BD%D0%B0-news720565.html", "text": "Магазин за хранителни стоки отнесе глоба от 200 лв., защото продавачите теглели стоките на везна, чиято точност не е проверявана от 2 години. Разпоредбите на Държавната агенция за метрологичен и технически надзор предполагат неавтоматичните везни да се тестват всяка година. Затова и търговецът е санкциониран, а наказателното постановление вече е потвърдено от Пловдивския районен съд. Проверката от служители на техническата агенция е извършена на 6 юни миналата година в търговски обекти на ул. „Васил Левски”, като нарушение е констатирано в бакалията на №97, пише в. \"Марица\". Удостоверението за техническа годност на везната било изтекло още през 2015 г. Вече в съда собственикът на магазина твърдял, че става дума за маловажен случай, но магистратите не приемат този аргумент, защото при търговия с хранителни стоки везните се използват непрекъснато. Решението подлежи на обжалване пред Административния съд.", "date": "2018.01.18", "title": "Бакалия отнесе 200 лева глоба за нередовна везна"}
{"url": "http://pik.bg/%D0%B1%D0%B5%D0%B4%D1%81%D1%82%D0%B2%D0%B5%D0%BD%D0%BE%D1%82%D0%BE-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5-%D0%B2-%D1%81%D0%BC%D0%BE%D0%BB%D1%8F%D0%BD-%D0%BE%D1%81%D1%82%D0%B0%D0%B2%D0%B0-news720654.html", "text": "Общината Бедственото положение остава в сила и на този етап няма да бъде отменено, съобщи кметът на община Смолян Николай Мелемов след проведеното заседание с Кризисния щаб, съобщиха от пресцентъра на . Най-тежко е положението с пътя Смолян – Турян, който е затворен. Общината достави чрез доброволците 40 хляба, сандвичи и лекарства на хората в селото. Пътят се разчиства от падналите дървета. Продължават да бъдат без ток и много населени места в общината. Екипи на ЕВН отстраняват повредите и на места токът идва и пак спира. Очаква се вятърът да утихне, за да може да се работи по отстраняване на повредите и да се възстанови електрозахранването в селата.", "date": "2018.01.18", "title": "Бедственото положение в Смолян остава"}
{"url": "http://pik.bg/%D0%B5%D0%BB%D0%B8%D1%82%D1%8A%D1%82-%D1%83%D0%B4%D0%B0%D1%80%D0%B8-%D0%B4%D1%8A%D0%BD%D0%BE%D1%82%D0%BE-%D1%81%D0%B0%D0%BC%D0%BE-%D0%BF%D0%B5%D1%82-%D0%B4%D1%83%D1%88%D0%B8-%D1%81%D0%B5-%D0%BE%D1%82%D0%B7%D0%BE%D0%B2%D0%B0%D1%85%D0%B0-%D0%BD%D0%B0-%D0%B1%D0%BB%D0%B0%D0%B3%D0%BE%D1%82%D0%B2%D0%BE%D1%80%D0%B8%D1%82%D0%B5%D0%BB%D0%BD%D0%B0-%D0%B8%D0%B7%D0%BB%D0%BE%D0%B6%D0%B1%D0%B0-%D0%BD%D0%B0-%D0%B0%D0%BD%D0%B8-%D1%85%D0%BE%D0%B0%D0%BD%D0%B3-%D0%BF%D0%B5%D0%B2%D0%B8-news720585.html", "text": "Така наречен столичен елит удари дъното, че задълба и под него! От близо 200 души, поканени на благотворителната изложба на певицата Ани Хоанг и фотографа Теди Грозданов, се отзоваха едва... 5! Във вторник в столичен арт център творческият тандем очакваше известни люде от светските среди, музиканти, изпълнители, политици, бизнесмени и всякакъв подобен род персони, иначе с големи претенции. Поканиха ги не за да пият и ядат безплатно на корем, а за да се организират около кауза. Кауза, касаеща живота на едно дете! 5-годишния Станимир Страхилов Живков от Видин, който страда от детска церебрална парализа и има нужда от специализирано лечение, обаче не трогна хайлайф средите. Защо ли? Най-вероятно защото на мероприятието нямаше да има плеймейтки, силикони, гола плът... Иначе на този тип вечеринки игла няма къде да падне! Покани са били изпратени на Христо Сираков-Стоте Манекенки, на Любен Дилов-син, на Мая Манолова, на Йорданка Фандъкова, на Корнелия Нинова дори, оставени са в някои посолства, самата Мая Илиева даже е получила лично поканата си, и още, и още... Ани Хоанг изля разочарованието с гневна публикация във \"Фейсбук\". Препечатваме я с минимални съкращения: ❤\"", "date": "2018.01.18", "title": "ЕЛИТЪТ УДАРИ ДЪНОТО! Само пет души се отзоваха на благотворителна изложба на Ани Хоанг! Певицата срина със земята фалшивите ВИП-ове"}
{"url": "http://pik.bg/%D0%B7%D0%B0%D1%85%D0%B0%D1%80%D0%B8%D0%B5%D0%B2%D0%B0-%D1%81-%D0%B0%D0%B2%D1%81%D1%82%D1%80%D0%B8%D1%8F-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B8%D0%BC%D0%B0%D0%BC%D0%B5-%D0%BD%D0%B5%D0%BF%D1%80%D0%B5%D0%BA%D1%8A%D1%81%D0%BD%D0%B0%D1%82-%D0%BE%D0%B1%D0%BC%D0%B5%D0%BD-%D0%BD%D0%B0-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F-%D0%B7%D0%B0-%D0%B4%D0%B0-%D0%BD%D1%8F%D0%BC%D0%B0-%D0%BF%D1%80%D0%B5%D0%BA%D1%8A%D1%81%D0%B2%D0%B0%D0%BD%D0%B5--news720615.html", "text": "Тя пожела на Кнайсл много успехи на новата длъжност и я увери, че може да разчита за всичко на нея и се надява да продължат да поддържат добри отношения, както досега. България и Австрия трябва постоянно да обменят информация, за да няма прекъсване по важните политики между двете председателства. Това каза министърът на външните работи Екатерина Захариева след срещата с федералния министър за Европа, интеграция и външни работи на Република Австрия д-р Карин Кнайсл . „Австрия е един от най-важните ни приятели и се радвам, че сме заедно в тройката на председателството и имаме още приоритети заедно. Разбира се, говорихме за Западни Балкани и общо беше разбирането, че европейската перспектива е единствената възможност за стабилност, просперитет и демокрация за тези страни и заедно ще работим в тази посока. Говорихме и за други важни европейски политики като общата политика за убежище и Дъблинския регламент, по който нашето председателство ще има общ подход за постигане на съгласие. Общи са разбиранията между България и Австрия, че трябва заедно да защитим външните граници на ЕС, затова искам да благодаря на хората от Фронтекс, които са тук и ни помагат в това“, каза още Захариева. Като други важни теми тя посочи работата по политиката за бързо връщане на мигранти в страните от Югоизтока. „Няма как страните, които са външни граници на ЕС, да бъдат оставени сами и тук по политиката за бежанци трябва да се усети солидарността на другите европейски страни. Трябва да направим новата политика така, че да може да работи в криза, а не да се налага да се взимат спешни мерки, както беше през 2015 г. По време на нашето председателство ще започнат разговорите и за следващата годишна рамка и изобщо по всички важни политики се разбрахме да обменяме постоянно информация, така че 20018 г. да няма никаква пауза между едното и другото председателство и да продължим важните политики без прекъсване“, каза още тя и обясни, че и по темата за влизането на Турция в ЕС двете държави имат много общи гледни точки, но и някои различия. „Членството в ЕС изисква изпълнение на ясни условия, които няма как да се заобиколят и всяка една страна, която иска да е член трябва да се поддържа към високите стандарти за опазване правата на човека. Ние трябва да говорим с Турция, да водим диалог и да бъдем максимално близко и всичко да се случва на масата за преговори“, коментира Захариева.", "date": "2018.01.18", "title": "Захариева: С Австрия трябва да имаме непрекъснат обмен на информация, за да няма прекъсване на политиката между двете председателства "}
{"url": "http://pik.bg/%D0%BB%D0%B5%D0%B4%D0%B5%D0%BD%D0%BE-%D0%B3%D0%BE%D1%80%D0%B5%D1%89-%D1%81%D0%B5%D0%BA%D1%81-%D0%B4%D0%BE%D0%B2%D0%B5%D1%87%D0%B5%D1%80%D0%B0-news720535.html", "text": "Пробвай тези смразяващи палави трикчета и осигури неочаквано високи температури в спалнята си... с кубче лед, пише \"Космополитън\". 1. Постави началото с леко разтопено кубче лед в устата си. Целуни го, докато преместваш ледчето назад-напред. Щом започне да става все по-малко и по-малко, започни да го криеш на различни местенца, за да го предизвикаш да опита да го открие с език. 2. Използвай ледения си помощник, за да оставиш смразяваща следа по голото му тяло, която след това да обходиш с езика си. Промените в температурата ще повишат нивата на възбудата му, а очакването да види точно накъде ще поемат устните ти, ще го изстреля директно към върха. 3. Твоят човек хваща ледчето в ръката си и започва да образува чувствени кръгове около гърдите ти, докато ба-а-авно си проправя път към зърната ти. 4. Докато му демонстрираш оралните си способности, ту сключвай устни около малкия му приятел, ту го масажирай нежно с кубче лед в ръка. Комбинацията между топлината на устата ти и прохладното чувство ще му донесат върховни нови усещания, за които ще те обича до края на живота си. 5. Остави го да се докосне с ледче до всички горещи местенца по тялото ти, покрити с по-нежна кожа: китките, вътрешната страна на лактите, зад коленете. Стимулацията на тези чувствителни зони е невероятно чувствена. 6. Щом гаджето ти започне да ти прилага процедура по френски, го накарай да редува леки ледени докосвания над К-точката ти и палави действия с език и уста. Ако си от по-чувствителните мацки, не сваляй бельото си. 7. Постави ледено кубче между гърдите си и го прокарай напред-назад, докато остави влажна хладна диря след себе си. Насочи малкия му приятел между тях и му осигури изпепеляващ масаж без ръце... 8. Прокрадни кубчето по петите и зоната на стъпалата си. Вярваш или не, този дял от мозъка, който отговаря за докосванията в тази зона, се намира съвсем близо до този, регистриращ усещания в гениталиите. Точно затова тази маневра ще развихри възбудата ти. 9. Направи на гаджето си масаж на скалпа с едната ръка. Другата въоръжи с лед и прокарай през челото и слепоочията му по целия път до шията. 10. Веднага след секс, докосни долната част на гърба му с лед. После го накарай да ти върне услугата.", "date": "2018.01.18", "title": "Ледено-горещ секс... довечера"}
{"url": "http://pik.bg/%D0%B2%D0%B8%D0%B6%D0%B4%D0%B0%D0%BB%D0%B8-%D0%BB%D0%B8-%D1%81%D1%82%D0%B5-%D1%82%D0%B0%D0%B7%D0%B8-%D0%B6%D0%B5%D0%BD%D0%B0-news720640.html", "text": "Столичното Първо РУ издирва 30-годишната Ивелина Иванова Кръстанина от София. Тя напуснала дома си в началото на месеца и оттогава е в неизвестност, съобщиха от пресцентъра на МВР. Ивелина е висока около 156 см, с дълга до раменете тъмно кестенява коса и кафяви очи. Умоляват се всички, които имат информация за издирваната, да се обадят на тел. 112, 02/9827119, 02/9827166 или в най близкото районно управление на МВР.", "date": "2018.01.18", "title": "Виждали ли сте тази жена? "}
{"url": "http://pik.bg/%D0%B2%D1%8A%D0%B7%D1%81%D1%82%D0%B0%D0%BD%D0%BE%D0%B2%D0%B8%D1%85%D0%B0-%D0%B5%D0%BB%D0%B7%D0%B0%D1%85%D1%80%D0%B0%D0%BD%D0%B2%D0%B0%D0%BD%D0%B5%D1%82%D0%BE-%D0%B2-%D0%B1%D0%B5%D0%B4%D1%81%D1%82%D0%B2%D0%B0%D1%89%D0%B8%D1%82%D0%B5-%D0%BE%D0%B1%D1%89%D0%B8%D0%BD%D0%B8-%D0%B2-%D0%BA%D0%B0%D1%80%D0%BB%D0%BE%D0%B2%D1%81%D0%BA%D0%BE-news720638.html", "text": "Общината Възстановено е електрозахранването на всички селища от община Карлово, освен в северната част на с. Васил Левски, съобщиха от пресцентъра на . Кризисният щаб на община Карлово продължава да работи при 24-часов режим и анализира обстановката, породена от силния вятър, който бушува през целия ден. Към момента е възстановено електрозахранването на всички селища от общината, освен в северната част на с. Васил Левски, където екипи на EVN работят по отстраняването на проблема. Няма данни за бедстващи хора и жертви, нанесени са само имуществени щети. Основните пътища на територията на община Карлово са почистени и проходими. Екипите на РС ПБЗН - Карлово и EVN, както и двата сформирани екипа от общинска администрация, продължават да работят съвместно и да се отзовават на сигнали, подавани от жителите на общината. Областна дирекция на МВР - Пловдив е подсигурила засилено полицейско присъствие. Призоваваме жителите на община Карлово, които имат нанесени щети на имуществото си, да подадат сигнал до Общината в писмена форма на гише № 5, което е с работно време от 08.15 часа до 17.00 часа всеки делничен ден. Напомняме на всички граждани да напускат жилищата си само при необходимост, защото има опасност от падащи предмети.", "date": "2018.01.18", "title": "Възстановиха елзахранването в бедстващите общини в Карловско"}
{"url": "http://pik.bg/%D0%BD%D0%B0%D1%81%D0%B5%D0%BB%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BA%D0%B8%D1%82%D0%B0%D0%B9-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%B4%D0%B0-%D1%80%D0%B0%D1%81%D1%82%D0%B5-%D0%B4%D0%BE%D1%81%D1%82%D0%B8%D0%B3%D0%BD%D0%B0-%D0%B4%D0%BE-%D0%B2%D0%BD%D1%83%D1%88%D0%B8%D1%82%D0%B5%D0%BB%D0%BD%D0%B8%D1%82%D0%B5-139-%D0%BC%D0%B8%D0%BB%D0%B8%D0%B0%D1%80%D0%B4%D0%B0-news720548.html", "text": "В края на 2017 г. населението на Китай е нараснало със 7,37 милиона души до 1,39 милиарда, отчете правителството. Тези данни не включват жителите на Тайван, а също и на специалните административни райони на Китай - Хонконг и Макао, предаде БТА. В края на 2017 г. мъжете са били 711,37 милиона, а жените - около 678,71 милиона. Работоспособното население на възраст от 16 до 59 години е 64,9 на сто от общия му брой и е достигнало 901,99 милиона души. Живеещите в градовете са близо 58,52 на сто, което е с 1,17 на сто над коефициента на урбанизация през 2016 година. Вътрешните трудови мигранти са били 244 милиона или с 820 000 души по-малко, отколкото през 2016 година.", "date": "2018.01.18", "title": "Населението на Китай продължава да расте, достигна до внушителните 1,39 милиарда"}
{"url": "http://pik.bg/%D1%82%D1%80%D0%B0%D0%BD%D1%81%D0%BF%D0%B0%D1%80%D0%B0%D0%BD%D1%82-%D0%BD%D0%B0-%D0%B1%D0%BE%D0%B3%D0%BE%D1%80%D0%BE%D0%B4%D0%B8%D1%86%D0%B0-%D1%81%D0%B5-%D1%81%D0%BA%D1%8A%D1%81%D0%B0-%D0%BF%D0%BB%D1%8E%D1%89%D0%B8-%D0%BD%D0%B0-40-%D0%BC%D0%B5%D1%82%D1%80%D0%B0-%D0%BD%D0%B0%D0%B4-%D0%B3%D0%BB%D0%B0%D0%B2%D0%B8%D1%82%D0%B5-%D0%BD%D0%B0-%D0%BC%D0%B8%D0%BD%D1%83%D0%B2%D0%B0%D1%87%D0%B8%D1%82%D0%B5-%D1%81%D0%BD%D0%B8%D0%BC%D0%BA%D0%B0-news720572.html", "text": "Огромен транспарант на Богородица до кръговото на бул. \"Раковски\" в Хасково се е разкъсал от вятъра и заплашително плющи на поне 40 метра височина над главите на минувачите. Рекламното пано е собственост на общината и е монтирано на фасадата на блока срещу кръговото. Размерите му са наистина внушителни и може да се окаже опасна ситуацията, ако силният вятър, който вилнее в момента, успее да го откъсне напълно. Закрепването или свалянето му вероятно ще се окаже доста сериозно предизвикателство, тъй като височинна работа може да бъде свършена само от специално обучен за подобни дейности екип от алпинисти. В момента обаче поривите на вятъра създават доста голяма опасност за извършването на подобна работа. Въпреки това алпинисти от Димитровград на място  преценяват рисковете и правят план за действие. Част от тротоара е отцепен за минувачите, предаде Haskovo.net", "date": "2018.01.18", "title": "Транспарант на Богородица се скъса, плющи на 40 метра над главите на минувачите (СНИМКА)"}
{"url": "http://pik.bg/%D1%82%D0%B0%D0%BB%D0%B8%D1%8F-%D0%B5%D1%82%D0%BE-%D1%8F-%D0%BD%D0%B0%D0%B9-%D0%B5%D0%B2%D1%82%D0%B8%D0%BD%D0%B0%D1%82%D0%B0-%D0%BD%D0%BE-%D1%81%D1%83%D0%BF%D0%B5%D1%80-%D0%B5%D1%84%D0%B8%D0%BA%D0%B0%D1%81%D0%BD%D0%B0-%D1%80%D1%83%D1%81%D0%BA%D0%B0-%D0%B4%D0%B8%D0%B5%D1%82%D0%B0-news720226.html", "text": "Красотата е толкова вдигната на пиадестал, че в името на красивата кожа и тънката фигура жените са готови да платят огромни суми пари и сляпо вярват на всичко, което им казват козметици и специалисти по хранене. Но за да бъдете красиви и да реализирате своята цел, спокойно можете да използвате по-евтин вариант, който да е не по-малко ефективен. Тази диета е широко популярна сред рускините и за разлика от всички останали хранителни режими е едновременно полезна, ефективна и значително по-евтина. CEFIR Диета Като правило, на такава диета се седи от 3-10 дни. Всеки ден трябва да пиете 1,5-2 литра нискомаслен кефир, като разделите това количество на 7-8 порции. Можете да пиете този млечен продукт само до 19 часа, след което се допуска вода или зелен чай без захар. Диетата ще ви позволи да загубите до 6 килограма наднормено тегло за 10 дни, но е по-добре да я допълвате с тренировки във фитнес залата или ежедневни кардио натоварвания. Ако останете на диета през всичките 10 дни, тогава киселото мляко трябва да се пие 3 дни, още три дни – само ябълки, а през следващите три дни – отново кефир, пише Струма.бг. Важно е да се има предвид, че такава диета за отслабване не е подходяща за всички хора: например, тези, които имат бъбречни заболявания или стомашно-чревни проблеми, повишена киселинност не бива да се подлагат на нея.", "date": "2018.01.18", "title": "ТАЛИЯ! Ето я най-евтината, но супер ефикасна руска диета"}
{"url": "http://pik.bg/%D0%BD%D0%B5%D0%BB%D0%B8-%D0%B1%D0%B5%D1%88%D0%B8%D1%80%D0%BE%D0%B2%D0%B0-%D0%B8-%D0%B3%D1%80%D0%B8%D0%B3%D0%BE%D1%80%D0%BE%D0%B2-%D1%80%D0%B5%D0%B9%D1%81%D0%B8%D0%BD%D0%B3-%D1%82%D0%B8%D0%B9%D0%BC-%D1%89%D0%B5-%D1%81%D0%B8-%D0%BF%D0%B0%D1%80%D1%82%D0%BD%D0%B8%D1%80%D0%B0%D1%82-%D0%B8-%D0%BF%D1%80%D0%B5%D0%B7-2018-%D0%B3-%D0%B7%D0%B0-%D0%BF%D0%BE%D0%B2%D0%B5%D1%87%D0%B5-%D0%BF%D0%BE%D0%B1%D0%B5%D0%B4%D0%B8-news720629.html", "text": "„Риск Инженеринг“ АД и „Енекод“ АД ще продължат партньорството си с младата звезда на българския автомобилизъм Григор Григоров в името на успеха. И през предстоящия рали сезон 2018 г. състезателят и целия му екип ще могат да разчитат на подкрепа в лицето на Изпълнителния Директор и собственик на компаниите – Нели Беширова. Това стана ясно при представянето на целите за предстоящия сезон 2018 на Григоров Рейсинг Тийм с двете компании, на пресконференция в сградата на “Риск Инценеринг” АД. „За нас е удоволствие да подкрепим усилията в спорта на такива млади и амбициозни хора. Нещо повече, за нас е чест да бъдем заедно с екипа на Григоров Рейсинг Тим.“, сподели Беширова. Григор Григоров пък ще има нов навигатор за предстоящия сезон в рали спорта. Той се казва Йордан Йорданов и вече е част от екипа, стана ясно при представянето на плановете им за рали сезон 2018. Григоров записа впечатляващо силен сезон през 2017 г. и взе Европейския рали трофей на ФИА (Балканска зона) в клас ERT3 и в клас Джуниър за 2017 г. Наскоро той бе отличен специално от спортния министър Красен Кралев. За новия сезон Гиргор отново ще кара с Пежо 208 R2. За настоящия сезон екипът е планирал участие в 3 различни шампионата (TER, ERT и национален рали шампионат), 11 различни държави и общо 14 старта. Основната цел е класиране в топ 3 и потенциална шампионска титла в категория Junior и ERT3, както и шампионска титла в генералното класиране на националния рали шампионат. Автомобилът ще бъде с нов дизайн на окраската, нов технически екип ще обслужва екипажа Григоров/Йорданов. Промяната на навигатора е наложителна, след като досегашният партньор на Гришо продължава в чужбина следващата степен на своето образование. „Целите ни за 2018 г. са да повторим успеха си в Европейския Рали Трофей (Балканска зона), както и първото място в националното първенство, заяви Григор. - Това ще ни даде възможност отново да участваме във финала на трофея. Защото тази година, допреди отпадането, водехме на чуждата конкуренция с повече от 2 мин.\" „Ще направим всичко възможно тази година българският автомобилен спорт да се гордее с това, което може да направи Григоров Рейсинг Тим, обяви мениджъра на тима и баща на пилота Григор Григоров-старши. – Като клуб ще направим тази година всичко в много по-добър аспект.“ Председателят на Българската федерация по автомобилен спорт Владимир Илиев връчи на Нели Беширова специално изработен плакет, заради подкрепата, която екипажът на Григор получаваше през миналия сезон от „Риск инженеринг“ АД и „Енекод“ АД.", "date": "2018.01.18", "title": "Нели Беширова и Григоров Рейсинг Тийм ще си партнират и през 2018 г. за повече победи"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B5%D0%BB%D0%B8%D1%82%D1%8A%D1%82-%D1%81%D1%80%D0%B5%D1%89%D1%83-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F---%D0%BD%D0%B5%D1%88%D0%BA%D0%B0-%D1%80%D0%BE%D0%B1%D0%B5%D0%B2%D0%B0-%D0%B8%D0%B7%D1%80%D0%B8%D0%B3%D0%BD%D0%B0-%D1%82%D1%80%D0%B5%D1%82%D0%B8-%D0%BF%D0%BE%D0%BB-%D1%82%D0%B8%D1%8F-%D0%BA%D1%80%D0%B5%D1%82%D0%B5-news720622.html", "text": "Предложението на Министерски съвет за ратифициране на Истанбулската конвенция разбуни и елита на България и куп интелектуалци вече открито се обявиха срещу приемането й. Пред агенция ПИК в последната седмица срещу нея се изказаха редица политици и анализатори - проф. Огнян Герджиков, депутатът от ГЕРБ Георги Марков, сексологът Румен Бостанджиев, патриотът доц. Милен Михов, народният представител от БСП Таско Ерменков, евродепутатът Ангел Джамбазки, социалистът и столичен общинар Калоян Паргов, вицепремиерът Валери Симеонов, програмният директор на БНТ Емил Кошлуков и много други. Всеки от тях разкрива опасностите от приемането й и до какво ще доведе това в българското общество, където половете мъжки и женски са ясни, както и изконните християнски ценности. Поредният представител на родния елит, който заяви пред ПИК, че е твърдо против приемането на спорните текстове в конвенцията е легендарната треньорка по художествена гимнастика Нешка Робева. \"Моето убеждение е, че вървим по една спирала. Нека си припомним Содом и Гомор. Тогава ще разберем, че там, където човек не е загрижен за хляба, и там, където има доста повече, започват такива извращения. Отговор на въпроса дава една много стройна теория – „Прозорецът на Овертон“. Тя обяснява как точно ще ни манипулират, за да прокарат третия пол\", заяви пред ПИК Робева. По думите й сега ще отложат дебата, но после има опасност да му дадат друго име. \"Както от педерасти станаха гейове. Това е толкова анормално… А трети пол всъщност има. Това са хермафродитите. Но това е аномалия. На нас обаче ни вменяват, говорят ни за абсолютна извратеност. Кой им пречи на тия кретенчета в нещо? Никой. Те искат публичност, те искат гласност. Искат да бъдат интересни. Надвили са на масрафа си. Обаче ние, българите, сме различни хора. Най-страшното е, че с тази гласност те увличат и подтикват млади хора. За каква социална роля говорим?! Цялата асоциация е, че излагат на показ половия си живот. Иначе за какво става въпрос? Не смятам обаче, че имаме силата да се противопоставим на тези попълзновения. Лъжат ни и ни баламосват, че ставало дума за правата на жената. Нека си има права жената. Битката за правата на жените е още от края на XIX век. Стига са дрънкали глупости. Скоро ще ни обвинят, че ги обиждаме, че ги засягаме и не зачитаме правата им. Така хората ще се уморят и ще приемат т.нар. трети пол с безразличие. Тъжно е, но така човечеството върви към своя край. Мен не ме е страх да кажа какво мисля. А много хора ги е страх и се крият в стадото\", категорична е Нешка Робева.", "date": "2018.01.18", "title": "САМО В ПИК! Елитът срещу Истанбулската конвенция - Нешка Робева изригна: Трети пол? Тия кретенчета искат публичност. Човечеството върви към своя край"}
{"url": "http://pik.bg/%D1%88%D0%BE%D0%BA-%D0%B8-%D1%83%D0%B6%D0%B0%D1%81-%D0%B2-21-%D0%B2%D0%B5%D0%BA-%D0%B0%D0%B4%D1%8A%D1%82-%D0%B2%D0%BB%D0%B0%D1%81%D1%82%D0%B2%D0%B0-%D0%BD%D0%B0%D0%B4-%D0%B7%D0%BB%D0%BE%D0%BF%D0%BE%D0%BB%D1%83%D1%87%D0%BD%D0%B0%D1%82%D0%B0-%D1%83%D0%BB-%D1%80%D0%B0%D0%BB%D0%B5%D0%B2%D0%B8%D1%86%D0%B0-%D0%B2-%D0%BC%D0%B0%D0%BD%D0%B0%D1%81%D1%82%D0%B8%D1%80%D1%81%D0%BA%D0%B8-%D0%BB%D0%B8%D0%B2%D0%B0%D0%B4%D0%B8-%D0%BA%D1%8A%D0%B4%D0%B5%D1%82%D0%BE--news720603.html", "text": "Шок и ужас изживяват всеки ден живеещите на столичната улица \"Ралевица\" в квартал \"Манастирски ливади\". Кварталът е с предимно нови сгради, но улиците са тотален кошмар - почти няма асфалт по тях. Скъпите джипове препускат през урви и локви, за да излязат на недалечния бул. \"България\". Улицата се прочу и покрай убийството на бизнесмена Петър Христов, който бе разстрелян преди около седмица пред офиса си, недалеч от бул. \"Тодор Каблешков\" в същия квартал. От една страна районът е атрактивен заради близостта му с планината Витоша, именно заради това цените на жилищата и на наемите са доста високи. От друга страна обаче, инфраструктурата е под всякаква критика. Кадри с лунните пейзажи на района е публикувал столичани в групата във Фейсбук \"Забелязано в София\". \" \", пише той над кадрите. \"Няма нищо общинско, всичко е частна собственост - земеделската земя се е превърнала в жилищни сгради. Заради това усилията са насочени към отчуждаване на възможни терени, за да може общината да инвестира в инфраструктура. Другият вариант е изкупуването им, което е много скъпо.\" Манастирски ливади ул.Ралевица! Така е от години, не е заради сегашните строежи ! \"Не стига, че общината е помислила, за да имате офроуд трасе в квартала ами, че и мрънкате да му се не види\", коментират софиянци под поста в групата.", "date": "2018.01.18", "title": "ШОК И УЖАС В 21 ВЕК! Адът властва над злополучната ул. \"Ралевица\" в \"Манастирски ливади\", където гръмнаха Петър Христов (СНИМКИ)"}
{"url": "http://pik.bg/%D0%B1%D1%83%D1%80%D1%8F%D1%82%D0%B0-%D0%BF%D1%80%D0%B5%D0%BC%D1%8F%D1%82%D0%B0-%D0%BA%D0%BE%D0%BB%D0%B0-%D0%BA%D0%B0%D1%82%D0%BE-%D0%B8%D0%B3%D1%80%D0%B0%D1%87%D0%BA%D0%B0-%D0%BD%D0%B0-%D0%BF%D1%8A%D1%82%D1%8F-%D0%BC%D0%B5%D0%B6%D0%B4%D1%83-%D0%BA%D0%B0%D1%80%D0%BB%D0%BE%D0%B2%D0%BE-%D0%B8-%D0%B2%D0%B0%D1%81%D0%B8%D0%BB-%D0%BB%D0%B5%D0%B2%D1%81%D0%BA%D0%B8-news720621.html", "text": "Автомобил се е обърнал от вятъра на пътя между село Васил Левски и Карлово, съобщи зам.-кметът на Карлово Стойо Карагенски, цитиран от \"Фокус\". Аварийни екипи се опитват да го изправят, за да не пречи на движението. В село Васил Левски има повреден бетонен електрически стълб, поради което на места все още няма ток. Екипите на електроразпределителното дружество работят за отстраняване на повредите, като се очаква утре всички учебни заведения да имат учебни занятия. В село Васил Левски е паднал покривът на здравната служба. Кметът на селото вече е организирал да се премахнат ламарините, за да не причинят повреди на автомобили и хора по пътя. „От 13 часа насам сигналите намаляха, а вятърът поутихна“, каза Карагенски. До тогава ситуацията в града са хвърчели ламарини, съборени са били много дървета. Десетки автомобили са пострадали.„Само при три от високите блокове на бул. „Освобождение” в Карлово са пострадали 16 автомобила”, посочи Карагенски. Собствениците на някои от тях са потърсили помощ от общината по отношение оформянето на документацията, с която да си потърсят правата. От Община Карлово са събрали представители на строителни фирми, които са разпределени за пострадалите обекти. Направен е оглед и по най-бързия начин ще започне работа по възстановяване на съборените покриви. Ще се работи по спешност и в болницата на Карлово, където бе съборен част от покрива. Ще се бърза, тъй като има опасност при снеговалеж сградите да бъдат наводнени.", "date": "2018.01.18", "title": "Бурята премята кола като играчка на пътя между Карлово и Васил Левски"}
{"url": "http://pik.bg/%D0%BD%D0%B5%D0%B4%D1%8F%D0%BB%D0%BA%D0%BE-%D0%B9%D0%BE%D1%80%D0%B4%D0%B0%D0%BD%D0%BE%D0%B2-%D0%BF%D1%80%D0%B0%D0%B7%D0%BD%D1%83%D0%B2%D0%B0-%D1%81%D1%8A%D1%81-%D1%81%D1%82%D0%B8%D1%85-news720620.html", "text": "Големият поет Недялко Йорданов днес навършва 78 години и отбеляза празника си със стихотверение, което публикува в страниците си във фейсбук. От месеци той всеки ден споделя там по едно свое ново стихотворение, написано в най-ранните часове, преди изгрев. Тези творби ще влязат в новата му стихосбирка , която издателство \"Милениум\" подготвя. Тя ще излезе съвсем скоро, при това само месец след премиерата на мемоарната книга на Недялко Йорданов . В този том се разкриват най-ранните ученически и студентски тетрадки, в които е описана първата му вълнуваща любов и е запечатана ранната му поезия. Премиерата на \"Дневници\", през декември, бе съпроводена и от представяне на книгите , посветена на Радой Ралин, и на стихосбирката , които са на пазара от лятото и се радват на огромен интерес. Днес обичаният майстор на словото получи хиляди пожелания за здраве, дълголетие и несекващо вдъхновение от своите читатели и последователи в социалната мрежа като коментар под вълнуващото стихотворение, което споделяме и тук: Не знам – щастлив или ядосан – съм в този странен час. Такъв... Седемдесет и осем! Нима това съм аз? Космическа, направо, възраст... Как стана тъй, не знам... И колко лесно... колко бързо... И малко ме е срам... Нима такъв ще ме запомнят – набръчкан... побелял. Уж писах стихове любовни... И ето ти!.. Финал! И все така не ми се вярва, че свършва този свят. Написа: „Грозно грачи гарван...“ Поетът – толкоз млад. И после толкоз млад загина... Със черната брада! За свойте Майка и Родина във бой за свобода... Огромните очи... Мустакът... И слепият поет... Куршум... Любимата го чака... Свещеният обет... И другият... Внезапно мъртав... А юноша дори... Пристига гостенката жълта... на двадесет и три... А аз... Седемдесет и осем... И доживях... Късмет... Да, знам... Не е в това въпроса... Но все пак съм поет... Добре де... Вижда му се края... И точно затова ще трябва да се постарая... със бялата глава да пиша още.. още.. още... Пък глупаво макар... И всички дни и всички нощи... И да не бъда стар... Седемдесет и осем ... Бърже! И струва си... Защо? И тъй и тъй съм ги навършил... Поне да станат сто... 18 януари 2018г. 6ч. 45 м. Сутринта", "date": "2018.01.18", "title": "Недялко Йорданов празнува със стих"}
{"url": "http://pik.bg/%D0%BE%D1%82%D0%BF%D1%83%D1%81%D0%BA%D0%B0%D1%82-1000-%D0%BB%D0%B5%D0%B2%D0%B0-%D0%BD%D0%B0-%D0%BC%D0%B0%D0%B9%D0%BA%D0%B0%D1%82%D0%B0-%D1%81-%D0%B4%D0%B2%D0%B5%D1%82%D0%B5-%D0%B4%D1%8A%D1%89%D0%B5%D1%80%D0%B8-%D0%BE%D1%82-%D1%81%D0%B2%D0%B8%D1%89%D0%BE%D0%B2-news720578.html", "text": "Майката Пепа Стефанова и двете й дъщери – Стефка и Анжела, ще получат еднократно финансова помощ от 1000 лв. от местната община. Това стана ясно само ден след като кметът Генчо Генчев обеща лично да поеме като ангажимент осигуряване на някакви средства на трите жени за подобряване на техните битови условия на живот, предава \"Монитор\". Ще бъде изпратен и майстор техник, който да им поправи повредения бойлер. А най-вероятно напролет ще бъде извършен и ремонт на къщата им. Освен това допълнителна еднократна финансова помощ, жените ще получат и от агенция \"Социално подпомагане\". Въпреки цялостното старание на държавните и общинските институции да помогнат на семейството, майката Пепа продължавала да е недоволна от това, че са медийни герои. Според нея двама лекари са прегледали в сряда дъщерите й, и са установили, че са напълно здрави. Кога е станало това не е ясно, тъй като до късния следобед дъщерите бяха затворени в къщата и не искаха да се покажат нито пред полицията, нито пред медиите. А самата майка пък твърдяла, че показванията по телевизията и писането по вестниците, както и полицията, ще разболеят нейните момичета. От прокуратурата пък все още водят разследване и събират сведения имат ли нужда двете пораснали дъщери от психиатрична помощ и освидетелстване. Предстои да бъде изготвен фотоалбум, в който да се направят снимки, показващи как и при какви условия живеят Анжела и Стефка. Освен това, отново по искане на прокуратурата, те щели да бъдат прегледани обстойно от лекар, който да установи имат ли следи от насилие или травми по телата. Едва след всичко това държавното обвинение ще реши какви действия да предприеме по-нататък. Доста деликатен е и въпросът с извеждането на двете дъщери от дома на майката. Те не са непълнолетни, а не са и официално регистрирани като невменяеми или психично болни, та да може друг да решава вместо тях къде да живеят. Затова е изключително важно да бъдат прегледани от психиатър, който да се произнесе. На този етап обаче и дъщерите и майката категорично отказват да се подложат на подобен преглед.", "date": "2018.01.18", "title": "Отпускат 1000 лева на майката с двете дъщери от Свищов"}
{"url": "http://pik.bg/%D0%B3%D0%BE%D1%80%D0%B5%D1%89%D0%BE-%D0%B7%D0%B0%D0%BC-%D1%88%D0%B5%D1%84%D1%8A%D1%82-%D0%BD%D0%B0-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-%D0%B2%D0%B0%D0%BB%D0%B5%D1%80%D0%B8-%D0%B6%D0%B0%D0%B1%D0%BB%D1%8F%D0%BD%D0%BE%D0%B2-%D1%81-%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%B5%D0%BD-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D1%82%D1%80%D0%B5%D1%82%D0%B8%D1%8F-%D0%BF%D0%BE%D0%BB-%D0%B2%D0%BE%D1%82%D0%B0-%D0%BD-news720626.html", "text": "\"Никой не може да пречи на българското правителство, освен ако то само не си пречи. Вотът на недоверие няма нищо общо с европредседателството. Конкретните примери, които можем да дадем за мотивите, са илюстрация на общата безпомощност на управлението на Борисов. Всички сме свидетели на неефективната работа на финансовия контрол, само корпоративната банка да бъде дадена за пример. Има благоприятстване на корупционни схеми по места. Третата група въпроси са свързани със закона и регламентацията на обществените поръчки. Нашата работа е да посочим негативите на едно явление\", това каза заместник-председателят на парламента Валери Жаблянов в предаването \"Лице в Лице\" по Би Ти Ви. Коментарът ме у по повод внения от БСП вот на недоверие към правителството. БСП очаква подкрепа за вота от ДПС, но и от други места. \"Ако се промени парламентарното мнозинство. Тогава очакваме подкрепа и от други за вота. Нека да решат патриотите. Правителството може да е от 7 месеца, но то не показва, че иска да прекрати този процес, заради който искаме вот на недоверие\", поясни Жаблянов. Не само Станишев, и други членове на НС на БСП не са подкрепили позицията на партията за Истанбулската конвенция. \"Има различни течения и това не е в ущърб на нашата позиция. Аргументът ни е, че социалният пол противоречи на здравия човешки разум. Това революция. В конвенцията се преплитат два въпроса - въпросът за насилието и за отношението между половете. Аз не виждам общото\", поясни Жаблянов.", "date": "2018.01.18", "title": "ГОРЕЩО! Зам.-шефът на парламента Валери Жаблянов с ексклузивен коментар за третия пол, вота на недоверие и корупцията"}
{"url": "http://pik.bg/%D1%81%D1%82%D0%BE%D0%BB%D1%82%D0%B5%D0%BD%D0%B1%D0%B5%D1%80%D0%B3-%D0%BF%D1%80%D0%B5%D0%B4-%D0%BD%D0%B0%D1%82%D0%BE-%D0%B8%D0%BC%D0%B0-%D0%BC%D1%8F%D1%81%D1%82%D0%BE-%D0%B7%D0%B0-%D0%BD%D0%BE%D0%B2%D0%B8-%D0%B7%D0%BD%D0%B0%D0%BC%D0%B5%D0%BD%D0%B0-%D0%BD%D0%BE-%D0%BF%D0%BB%D0%B0%D0%BD-%D0%B1-%D0%B7%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%BD%D1%8F%D0%BC%D0%B0-news720657.html", "text": "\"ТВ21\", цитиран от \"Фокус\". Генералният секретар на НАТО Йенс Столтенберг заяви, че пред централата на Алианса има място за нови знамена, но няма \"план Б\" за Македония. Единственият начин, според него, който ще отвори вратите на НАТО е сключване на споразумение с Гърция и промяна на името, предава македонската медия Македонските позиции остават същите. Нейният министър-председател Зоран Заев заяви, че е убеден, че страната ще стане 30-ия член на НАТО. На свой ред Столтенберг заяви, че правителството и опозицията в Македония трябва да работят заедно, за да изградят пътя на евроинтеграцията на страната. Генералният секретар започна посещението си в балканската държава със среща в министерството на външните работи с външния министър Никола Димитров. На срещата Димитров подчерта, че очаква положителен резултат от предстоящата среща на високо равнище на Алианса. Столтенберг по-късно се срещна с президента Георге Иванов, който заяви, че Македония трябва най-накрая да получи заслужено членство в НАТО. По-късно генералният секретар се срещна и с министъра на отбраната Радмила Шекеринска, както и с лидерите на политическите партии в парламента. Срещата му със Заев и съвместната им пресконференция отбелязаха края на двудневното посещение на Столтенберг в Македония.", "date": "2018.01.18", "title": "Столтенберг: Пред НАТО има място за нови знамена, но план \"Б\" за Македония няма"}
{"url": "http://pik.bg/%D1%80%D1%83%D0%BC%D1%8F%D0%BD%D0%B0-%D0%B0%D1%80%D0%BD%D0%B0%D1%83%D0%B4%D0%BE%D0%B2%D0%B0-%D0%BD%D1%8F%D0%BC%D0%B0-%D0%B8%D0%B7%D0%B2%D1%8A%D1%80%D1%88%D0%B5%D0%BD%D0%BE-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D0%B5-%D0%BF%D0%BE-%D1%81%D0%B8%D0%B3%D0%BD%D0%B0%D0%BB%D0%B0-%D0%B7%D0%B0-%D0%B1%D0%B0%D1%86%D0%B8%D1%81-news720618.html", "text": "По сигнала за БАЦИС Софийски градски съд постанови отказ да се образува досъдебно производство. Няма извършено престъпление от общ характер според наблюдаващия прокурор. Това каза на брифинг в Съдебната палата говорителят на гл. прокурор Румяна Арнаудова по повод искането за разсекретяване на доклада на ДАНС за системата БАЦИС . „В СГС още през 2015 година постъпи сигнал за нередности в системата БАЦИС, като според заявителя има опасност от манипулиране на данните, неотчитане на всички действия и невъзможност на държавата да установи дължимите акцизи и данъци. Валентин Златев е сигналоподателят“, обясни тя. „По този сигнал СГС разпореди извършване на проверка от ДАНС. Беше изпратен междинен доклад за резултатите от проверката, както и окончателен за установеното от проверката. И двата доклада са секретни и не бихме могли да изнесем, каквато и да е информация от тях“, посочи Румяна Арнаудова и уточни, че само ДАНС може да декласифицира информацията. „Докладът от ДАНС, който беше изпратен в СГС, е изпратен и на главния прокурор, който го е изпратил на министър-председателя. Доколкото ни стана известно, той го е изпратил на министъра на финансите с указание за недопускане на пропуски при управлението на системата БАЦИС, за да не допусне нарушаване на фискалния интерес на републиката“, поясни говорителят на гл. прокурор. „Преди 2 седмици постановлението на СГС, което е секретно, по разпореждане на главния прокурор, е изпратено в Народното събрани в секретната секция. Докладът на министър Горанов също е изпратен в Народното събрание и на главния прокурор“, обясни Румяна Арнаудова. „Докато не се разсекрети тази информация не можем да споделим повече“, каза още тя.", "date": "2018.01.18", "title": "Румяна Арнаудова: Няма извършено престъпление по сигнала за БАЦИС"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B1%D0%B8%D0%B2%D1%88%D0%B0%D1%82%D0%B0-%D0%BD%D0%B0-%D1%80%D0%B0%D0%B4%D0%B5%D0%B2-%D0%B2%D0%B8%D0%BB%D0%BD%D1%8F-%D0%BD%D0%B0-%D0%BF%D0%B0%D1%80%D1%82%D0%B8---%D0%B3%D0%B8%D0%BD%D0%BA%D0%B0-%D1%81%D0%B5-%D0%B7%D0%B0%D0%B1%D0%B0%D0%B2%D0%BB%D1%8F%D0%B2%D0%B0-%D1%81-%D0%B3%D1%80%D0%B0%D1%84%D0%B0-news720562.html", "text": "Бившата съпруга на президента Румен Радев изгря в светското пространство, видя ексклузивно „Ретро“. За пръв път изоставената Гинка се появи на официално вечерно събитие, придружавана от най-близките си приятелки. Банкерката присъства на моден форум, посветен на новите тенденции в грима и прическите, който се проведе в популярна столична зала. Първата жена на държавния глава била подтикната да уважи бляскавото парти не само заради типично дамските си увлечения по модата, а и заради участието на най-добрата си приятелка в програмата. Гинка била с гримьорката за подкрепа и шумно аплодирала представените от нея професионални течения в макиажа. Тя дори получила официална покана да бъде сред моделите, които ще се появят на сцената, но сметнала, че е достатъчно просто да я уважи от първите редове на публиката. Дружбата между двете дами е дългогодишна, а съдбата ги събрала още в родния им Пловдив. През последните две лета, в които Кесякова е официално разведена с Румен, точно гримьорката се грижела за доброто ѝ настроение, организирайки общите им женски почивки край морето. За специални поводи пък Гинка задължително се възползвала от уменията ѝ в грима, а непосредствено преди събитието минала през салона, в който дружката ѝ работела, за да оформят със сешоар естествено къдравата ѝ коса. В промеждутъците, когато моделите на сцената се сменяли, имало музикална програма, а истинска еуфория у Гинка предизвикали изпълненията на Графа. Като майка на двама тийнейджъри бившата съпруга на президента била добре запозната с музиката на младежта и дори си припявала познатите за нея парчета. За разлика от съперницата си Десислава Радева, която при всеки удобен случай афишира пристрастията си към рок жанра, Кесякова си падала по модерните парчета в поп стилистика и посещавала предимно барове с такова музикално оформление. В последните месеци банкерката бе потънала в семейни грижи и бе оставила на заден план забавленията. Очевидно новата година ѝ е донесла доза оживление, щом се е престрашила да се забавлява на светско парти със стотици гости.", "date": "2018.01.18", "title": "ЕКСКЛУЗИВНО В ПИК И \"РЕТРО\"! Бившата на Радев вилня на парти - Гинка се забавлява с Графа"}
{"url": "http://pik.bg/%D0%B2%D1%8A%D1%82%D1%80%D0%B5%D1%88%D0%BD%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B7%D0%B0%D0%BC%D0%B8%D0%BD%D0%B0%D0%B2%D0%B0-%D0%BD%D0%B0-%D1%80%D0%B0%D0%B1%D0%BE%D1%82%D0%BD%D0%BE-%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5-%D0%B2-%D0%B3%D1%8A%D1%80%D1%86%D0%B8%D1%8F-news720581.html", "text": "Министърът на вътрешните работи Валентин Радев заминава на работно посещение в Гърция, съобщиха от МВР. Посещението е по покана на гръцкия министър по миграционната политика Йоанис Музалас. Програмата на 19 януари предвижда и среща с комисаря по миграция, вътрешни работи и гражданство Димитрис Аврамопулос. Целта на посещението е запознаване на Българското председателство на Съвета на ЕС с актуалната миграционна ситуация в Гърция и обсъждане на актуални въпроси от дневния ред на Съвета в областта на управлението на миграцията.", "date": "2018.01.18", "title": "Вътрешният министър заминава на работно посещение в Гърция"}
{"url": "http://pik.bg/%D0%B4%D0%B5%D0%BF%D1%83%D1%82%D0%B0%D1%82-%D0%BE%D1%82-%D0%BE%D0%B1%D0%B5%D0%B4%D0%B8%D0%BD%D0%B5%D0%BD%D0%B8-%D0%BF%D0%B0%D1%82%D1%80%D0%B8%D0%BE%D1%82%D0%B8-%D1%81-%D1%80%D0%B0%D0%B7%D0%B1%D0%B8%D0%B2%D0%B0%D1%89-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D1%82%D1%80%D0%B5%D1%82%D0%B8%D1%8F-%D0%BF%D0%BE%D0%BB-%D0%B8-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F-news720632.html", "text": "\"Големи държави като САЩ, Русия и Канада  не са ратифицирали Истанбулската конвенция. Големият проблем е, че ще бъдем принудени да променим националното законодателство. Ще трябва да променим законите, които касаят понятието джендър и да вкараме термина трети пол в Конституцията\" каза в предаването \"Лице в лице\" по Би Ти Ви д-р Калин Поповски, депутат от Обединени патриоти в коментар на Истанбулската конвенция. \"Трябва да променим националното закондоателство, преди да сме направили ратификацията. Чакаме да чуем мнението и на министър-председателя. Нямаме становище и от църквата\", каза д-р Поповски. По-рано днес, в предаването, депутатът от БСП Валери Жаблянов заяви, че не само лидерът на ПЕС Сергей Станишев, но и други членове на НС на БСП не са подкрепили позицията на партията за Истанбулската конвенция. \"Има различни течения и това не е в ущърб на нашата позиция. Аргументът ни е, че социалният пол противоречи на здравия човешки разум. Това революция. В конвенцията се преплитат два въпроса - въпросът за насилието и за отношението между половете. Аз не виждам общото\", поясни Жаблянов..", "date": "2018.01.18", "title": "Депутат от \"Обединени патриоти\" с разбиващ коментар за третия пол и Истанбулската конвенция"}
{"url": "http://pik.bg/%D0%BF%D1%80%D0%BE%D1%89%D0%B0%D0%BB%D0%BD%D0%BE%D1%82%D0%BE-%D0%BF%D0%B8%D1%81%D0%BC%D0%BE-%D0%BD%D0%B0-%D0%B5%D0%B4%D0%B8%D0%BD-%D0%B2%D0%B5%D0%BB%D0%B8%D0%BA%D0%B0%D0%BD-%D0%B5%D1%82%D0%BE-%D0%BA%D0%B0%D0%BA-%D1%80%D0%BE%D0%BD%D0%B0%D0%BB%D0%B4%D0%B8%D0%BD%D1%8C%D0%BE-%D1%81%D0%B5-%D1%81%D0%B1%D0%BE%D0%B3%D1%83%D0%B2%D0%B0-%D1%81-%D1%84%D1%83%D1%82%D0%B1%D0%BE%D0%BB%D0%B0-news720579.html", "text": "Всичко беше невероятно! Баща ми и семейството ми ме подкрепяха много по пътя дотук, беше отборна работа. Стигаме до края на първия етап с прекрасна история за разказване… познавате ме, че съм срамежлив и нямам навика да говоря много, но ви казвам благодаря много от сърце. Защото правих това, което обичам, с помощта на всички - треньори, комисии, лидери, шофьори, гардероб, топка, съдии и журналисти. Благодаря ви, изградихме тази история заедно, без вас нямаше да е възможно. През март ще направим изявление за това как ще протече сбогуването, засега ви благодаря. Известната фраза “gracias vieja” беше моето вдъхновение толкова дълго и ме съпътстваше в толкова победи! Благодаря на всички за съобщенията и любовта! Голяма прегръдка, бях много щастлив да направя този спорт мои живот и професия”, написа Роналдиньо. Бразилската легенда Роналдиньо прекрати знаменитата си професионална кариера преди по-малко от два дни, а брат му Роберто де Азис намекна, че след Мондиал 2018 може да бъде организирано “нещо голямо” на прощаване. Бившият магьосник на Пари Сен Жермен, Барселона и Милан използва социалните мрежи, за да изрази огромните си благодарности към всички замесени в кариерата му. “Благодаря. Господи, в този живот ми даде семейство, приятели и първата ми професия! След почти три десетилетия, отдадени на футбола, казвам сбогом на най-голямата си мечта, сбъдната мечта. Правих това, което обичам най-много, професионално 20 години и 10 като базова тренировка. Живеех прекомерно мечтата от дете, всеки момент, пътуване, победи, загуби, обзор, националния химн, излизането от тунела, съблекалнята, стъпването на терена, клиновете, добрите и лошите топки, спечелените трофеи, звездите, с които играех, хората, на които се възхищавах и тези, с които само съм играл, но на които се възхищавам до днес.", "date": "2018.01.18", "title": "Прощалното писмо на един великан! Ето как Роналдиньо се сбогува с футбола"}
{"url": "http://pik.bg/%D1%8E%D0%B1%D0%B8%D0%BB%D0%B5%D0%B9-%D0%B4%D1%80%D0%B0%D0%B3%D0%B0%D0%BD%D0%B0-%D0%BC%D0%B8%D1%80%D0%BA%D0%BE%D0%B2%D0%B8%D1%87-%D1%87%D1%83%D0%BA%D0%BD%D0%B0-%D0%BF%D0%BE%D0%BB%D0%BE%D0%B2%D0%B8%D0%BD-%D0%B2%D0%B5%D0%BA-%D1%81%D1%8A%D0%B1%D0%B8%D1%80%D0%B0-200-%D0%B3%D0%BE%D1%81%D1%82%D0%B8-%D0%BD%D0%B0-%D0%BF%D0%B0%D1%80%D1%82%D0%B8-%D0%B2%D1%8A%D0%B2-%D0%B2%D0%B8%D0%B5%D0%BD%D0%B0-%D1%81%D0%BD%D0%B8%D0%BC%D0%BA%D0%B8-news720582.html", "text": "Популярната сръбска певица Драгана Миркович навъртя половин век. Празненството за юбилея обаче няма да бъде днес, а на 20 януари в луксозен хотел във Виена. Малко под 200 души са получили покана за грандиозния рожден ден, инициатор на който бил съпругът на Драгана - австрийския бизнесмен от хърватски етнос Антон Бийелич. Подготовката за честването на 50-ия рожден ден на Миркович тече вече няколко месеца. През последните няколко дни Драгана лично се е заела с доизкусуряването на някои деталайли за празника си. \"Тя иска всичките и гости да изкарат една незабравим нощ. Тя настоя пред декораторите лично да види и одобро всичко, с което ще бъде украсена залата. Иска празникът й да бъде не просто безупречен, а съвъръшен\", казва източник, близък до певицата, пред \"Блиц.рс\". На рождения ден ще присъстват както гости от Сърбия, така и от чужбина. За всички тях домакинята е подсигурила безплатна нощувка в хотела. Драгана Миркович e родена на 18 януари 1968 година в Касидол. Започва своята музикална кариера още на 16-години. През кариерата си има издадени над 20 албума, които я превръщат в една от най-емблематичните певици в бивша Югославия. За народната музика я запалва нейният дядо - Драгутин, който свирел на акордеон. Като малка пеела на различни сбирки и селски празници, само защото по-възрастните я карали. По този начин я забелязват и музикални продуценти от Белград. С Антон Бийелич имат двае деца - син и дъщеря. Цялото семейство живее във Виена.", "date": "2018.01.18", "title": "ЮБИЛЕЙ! Драгана Миркович чукна половин век! Събира 200 гости на парти във Виена (СНИМКИ)"}
{"url": "http://pik.bg/%D0%B4%D0%B6%D0%B5%D0%B9%D0%BD-%D1%84%D0%BE%D0%BD%D0%B4%D0%B0-%D1%88%D0%B0%D1%88%D0%BD%D0%B0-%D1%85%D0%BE%D0%BB%D0%B8%D0%B2%D1%83%D0%B4-%D0%BE%D0%BF%D0%B5%D1%80%D0%B8%D1%80%D0%B0%D1%85%D0%B0-%D0%BC%D0%B5-%D0%BE%D1%82-%D1%80%D0%B0%D0%BA-news720596.html", "text": "Американската актриса Джейн Фонда разкри, че е претърпяла операция за отстраняване на раково образование от устните й. Хирургическата интервенция се състояла наскоро, призна още 80-годишната звезда, пише \"Монитор\". \"Искам да обясня защо имам лепенка на устната. Имах раков тумор. Мислех, че до срещата ми с вас всичко ще е отминало и ще мога да я махна. Всичко е наред. Обикновено, разбира се, не се появявам така\", пошегува се носителката на \"Златен глобус\" по време на телевизионно токшоу в Ню Йорк по повод четвъртия сезон на комедийния сериал \"Грейс и Франки\", в който участва в една от главните роли.", "date": "2018.01.18", "title": "Джейн Фонда шашна Холивуд: Оперираха ме от рак!"}
{"url": "http://pik.bg/%D1%81%D0%B0%D0%BC%D0%BE-%D0%B7%D0%B0-%D0%B6%D0%B5%D0%BD%D0%B8-%D0%BA%D0%B0%D0%BA-%D0%B4%D0%B0-%D1%81%D1%8A%D0%B7%D0%B4%D0%B0%D0%B4%D0%B5%D1%88-%D1%83%D1%81%D0%B5%D1%89%D0%B0%D0%BD%D0%B5-%D0%B7%D0%B0-%D0%B1%D0%BB%D0%B8%D0%B7%D0%BE%D1%81%D1%82-news720493.html", "text": "Говорим си за онзи тип душевен комфорт, когато чувстваш, че даден човек те обича и че го е грижа за теб. Как да го получиш? НЕ БЪДИ ЛАКОМА, ЗА ДА НЕ СЕ ЗАДАВИШ. Ако си отворила уста, пардон, сърце, само за крупните „сигнали“ на внимание и подминаваш скромните сладки жестове на гаджето ти (като издирването на любимия ти филм, плюс връчването на пликче пуканки например), романтиката и близостта никога няма да са ти достатъчно. Научи се да цениш дребните детайлчета и моменти като инцидентна вечеря навън през седмицата, или бавна разходка в парка, гарнирана с прегръдки и целувки. ПРОЯВИ ЕГОИЗЪМ, КОГАТО СТАВА ДУМА ЗА ВАШЕТО ВРЕМЕ. И двамата ужасно обичате приятелите си? Браво! Все пак със сигурност ще успеете да преживеете през един уикенд без тяхното присъствие! Направи така, че да останете насаме. Никога няма да се опознаете достатъчно и да станете близки в истинския смисъл на думата, ако вечно около вас се мотаят още хора. НЕ ПРЕМЪЛЧАВАЙ ОНОВА, С КОЕТО НЕ СИ СЪГЛАСНА. Общуването между двама души, които се обичат, не бива да е висша форма на коварна психологическа криеница. Няма как да проумееш какво се случва в главата на един човек, ако той външно се съгласява с всичко, а вътрешно 1. беснее, 2. си прави, каквото поиска и 3. трупа разочарования. Така че не си спестявай споровете и недоволството под формата на мрънкане. ПРЕГЪРНИ НЕГОВАТА ПРЕДСТАВА ЗА ЛЮБОВНИ ИЗЛИЯНИЯ Всеки човек би се отегчил, ако от него се очаква нонстоп да поема романтичната инициатива. И гаджето ти също влиза в това множество! Покажи му, че любовта действително е двустранна “дейност” с една разтапяща изненада, която да го замае от щастие (за целта в нея трябва да има похотлив елемент). Предложение за пикник под звездите с бутилка вино и общ спален чувал ще свърши прекрасна работа. “МАЙКА МУ СЕ ДЪРЖИ КОФТИ С МЕН.” Това толкова ли те учудва? Когато става дума за любимите им синове, всички майки стават същински орлици-пазителки. И понякога им отнема адски много време да повярват, че ти си достатъчно добра за рожбата им. (Дразнещо, но факт.) Докато това стане, бъди неизменно учтива. Ако другата страна е свестен човек, няма как да не го оцени. А ако не е, ще се побърква, понеже ти не искаш да играеш по нейните правила. Не пропускай също деликатно да запознаеш гаджето си с отношението на майка му към теб. Има шанс, ако той лично й обясни, че ти си жената, с която иска да бъде, да я накара да промени държанието си. ДЕМОНСТРИРАЙ НАЙ-ГОРЕЩИЯ СИ ВЪНШЕН ВИД Знаеш, че мъжете обичат първо с очите си. Следователно е адски лесно да направиш така, че сърцето на твоя човек да падне в петите! Обикновено ходиш с тениска и дънки? Е, утре му уреди среща в готин ресторант и се появи с блузка с паднало рамо, оголваща шията и раменете, или рокля без гръб. Гаранция, че ще преглътне, без да е докоснал храната в чинията си. текст към снимка: Каквото и да му говориш в момента, няма да разбере нито дума. Отключи емоциите му с въпроса: “Коя е била най-трудната ти прошка досега?”", "date": "2018.01.18", "title": "САМО ЗА ЖЕНИ! Как да създадеш усещане за... близост"}
{"url": "http://pik.bg/%D0%B3%D0%BE%D1%80%D0%B5%D1%89%D0%BE-%D0%B4%D1%80%D0%B0%D0%B3%D0%BE%D0%BC%D0%B8%D1%80-%D1%81%D1%82%D0%BE%D0%B9%D0%BD%D0%B5%D0%B2-%D1%80%D0%B0%D0%B7%D0%BA%D1%80%D0%B8-%D0%B7%D0%B0%D1%89%D0%BE-%D0%B1%D1%81%D0%BF-%D0%BE%D1%81%D1%82%D0%B0%D0%BD%D0%B0-%D1%81%D0%B0%D0%BC%D0%B0-%D0%BF%D1%80%D0%B8-%D0%B2%D0%BD%D0%B0%D1%81%D1%8F%D0%BD%D0%B5%D1%82%D0%BE-%D0%BD%D0%B0-%D0%B2%D0%BE%D1%82%D0%B0-%D0%BD%D0%B0-%D0%BD%D0%B5%D0%B4%D0%BE%D0%B2%D0%B5%D1%80%D0%B8%D0%B5-news720639.html", "text": "\"Не знам как домашното насилие ще бъде предотвратено чрез така наречения социален пол. Дали обучаваме децата в детската градина са момченца или момиченца. И да ги питаме как се чувстват. Ние сме реалисти и затова не приемаме тази теория. В целия свят професори, учени, интелектуалци се изказват против. Когато става дума за домашното насилие, ние нямаме забележки. Тези текстове за социалния пол развалят всичко\", каза в предаването \"Още от деня\" по БНТ депутатът от БСП Драгомир Стойнев. БСП предлага отделно законодателство, промяна в НК, за да се гарантира сигурността на малтретираните жени. \"Ако не беше БСП, щяхте ли да разберете, че тази прекрасна ограда на границата ни може да бъде прескочена и от малки деца. Много скандали бяха разкрити именно от нас. ГЕРБ не трябва да се притеснява какво ще каже Европа, а от това, какво мислят българските граждани за тях\", поясни Стойнев мотивите за внесения от БСП вот на недоверие срещу правителството. Бизнесът казвал, че 80% от обществените поръчки били нагласени. Защо БСП останаха сами при внасянето на вота на недоверие - на този въпрос Стойнев отговори така: \"Защото те смятат, че има стабилност\". \"Ние не сме изолирани. Отчитаме се пред българските граждани. Говорим за разминаване между политическите сили\", поясни депутатът. 1 млрд. лв. годишно се губели в контрабанда, според Стойнев. \"Ако тези пари се вложат в здравеопазването, образованието, ако щете и в домашното насилие, щеше да е добре\", каза Драгомир Стойнев.", "date": "2018.01.18", "title": "ГОРЕЩО! Драгомир Стойнев разкри защо БСП остана сама при внасянето на вота на недоверие!"}
{"url": "http://pik.bg/%D0%BA%D0%BE%D1%81%D1%8A%D0%BC%D0%B0-%D0%B2%D0%BA%D0%B0%D1%80%D0%B0-%D0%B4%D1%8A%D1%89%D0%B5%D1%80%D1%8F-%D1%81%D0%B8-%D0%B0%D0%B2%D0%B0-%D0%B2-%D0%BA%D0%B8%D0%BD%D0%BE%D1%82%D0%BE-%D1%81%D0%BD%D0%B8%D0%BC%D0%BA%D0%B8-news720547.html", "text": "Ава, дъщерята на Александър Сано и Нели Атанасова, направи първите си стъпки в киното. Красавицата получи роля в новия проект на БНТ \"Денят на бащата\". Снимките започнаха преди броени дни в София. Главните роли изпълняват самият Сано, познат на зрителите като Косъма от \"Под прикритие\", и друга култова фигура от крими сериала - Захари Бахаров. \"И няма вече джипове, джетове. Със Сано играем семейни мъже с деца. Почти чички\", повдигна завесата Бахаров. За психологическите обрати в шестте епизода ще са отговорни сценаристите на \"Под прикритие\" Георги Иванов и Теодора Маркова, а режисьор е Павел Веснаков, работил и по \"Откраднат живот\". Според сценария във филма Александър Сано е баща на собствената си дъщеря. \" Първи снимачен ден в живота на Сано, на Ава Сано. Беше супер татенце, браво!\", поздрави момичето си гордият татко, като публикува и снимки във \"Фейсбук\".", "date": "2018.01.18", "title": "Косъма вкара дъщеря си Ава в киното (СНИМКИ)"}
{"url": "http://pik.bg/%D0%B5%D0%BA%D0%B0%D1%82%D0%B5%D1%80%D0%B8%D0%BD%D0%B0-%D0%B7%D0%B0%D1%85%D0%B0%D1%80%D0%B8%D0%B5%D0%B2%D0%B0-%D0%B4%D0%BE%D0%BA%D0%B0%D0%B7%D0%B0%D1%85%D0%BC%D0%B5-%D1%87%D0%B5-%D0%B2%D1%8A%D0%BF%D1%80%D0%B5%D0%BA%D0%B8-%D0%BE%D0%BF%D0%B0%D1%81%D0%B5%D0%BD%D0%B8%D1%8F%D1%82%D0%B0-%D0%B4%D0%BE%D0%B3%D0%BE%D0%B2%D0%BE%D1%80%D1%8A%D1%82-%D1%81-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%BD%D1%8F%D0%BC%D0%B0-%D0%B4%D0%B0-%D0%B5-%D1%81%D0%B0%D0%BC%D0%BE-%D0%BD-news720633.html", "text": "Външният министър Екатерина Захариева благодари на българските депутати, които ратифицираха днес договора  Македония. Важно е, че този договор започна да се изпълнява още преди да влезе в сила. Подписаха се 10 конкретни споразумения. Случиха се и отбелязвания на общи личности. Решиха се дългогодишни спорове, поставени в Съвета на Европа. Успяхме да докажем, че каквито и опасения да имаше, този договор няма да остане само на хартия, посочи Захариева. Партията в Македония, която говореше срещу договора с България, изгуби изборите, припомни министърът и допълни, че тезата \"срещу\" България вече не печели избори. Важно е новата политика, която декларира новото правителство там, да подобри отношенията си с всички съседи, смята Захариева. Нека припомним какво каза председателят на ЕК, че вратите за Западните Балкани ще бъдат отворени, когато решат проблемите помежду си, допълни тя. Захариева посочи, че ще се създаде смесена българо-македонска комисия, която ще работи по подписаните споразумения. Вчера българският премиер представи в Страсбург българското председателство и всички го поздравиха. Радвам се, че чух подкрепата за програмата към Борисов. Чу се много ясна подкрепа за това, което правим по Западните Балкани, каза още външният министър.", "date": "2018.01.18", "title": "Екатерина Захариева: Доказахме, че въпреки опасенията, договорът с Македония няма да е само на хартия"}
{"url": "http://pik.bg/%D0%B7%D0%B8%D0%BC%D0%B0%D1%82%D0%B0-%D0%B2%D0%B7%D0%B5-%D0%B4%D0%B2%D0%B5-%D0%B6%D0%B5%D1%80%D1%82%D0%B2%D0%B8-%D0%B8-%D0%B2-%D1%85%D0%BE%D0%BB%D0%B0%D0%BD%D0%B4%D0%B8%D1%8F-news720598.html", "text": "Една от жертвите е 62-годишен мъж, който е ударен от счупен клон на дърво в населеното място Олст, разположено в източната част на страната. Друг мъж е загинал при падане на дърво върху автомобила му в близост до границата с Германия. Тежката зимна буря, която удари голяма част от Холандия в четвъртък, отне живота на двама души, съобщава германският национален ежедневник \"Ди Франкуртер амгемайне цайтунг\". Нидерландската метеорологична служба издаде червен предупредителен код за големи части на страната поради тежките бури. Очаква се Нидерландия да бъде ударена с ураганни ветрове, достигащи скорост до 140 км/ч. Бурята доведе до сериозни препятствия в трафика в ранните часове на деня. Няколко камиона бяха преобърнати от тежките пориви на вятъра, в резултат на което бе блокирано движението по ключови магистрали. На летище „Схипхол“ в Амстердам първоначално бяха отменени 250 полета, а по-късно бе спрян целият въздушен трафик", "date": "2018.01.18", "title": "Зимата взе две жертви и в Холандия"}
{"url": "http://pik.bg/%D0%BC%D0%BE%D0%BD-%D0%B7%D0%B0-%D0%BA%D0%BE%D0%BC%D1%83%D0%BD%D0%B8%D0%B7%D0%BC%D0%B0-%D0%B2-%D0%BA%D0%BB%D0%B0%D1%81-%D1%81%D0%BB%D0%BE%D0%B6%D0%B5%D0%BD%D0%B8-%D1%81%D0%B0-%D0%B7%D0%B0%D0%B4%D1%8A%D0%BB%D0%B6%D0%B8%D1%82%D0%B5%D0%BB%D0%BD%D0%B8-%D0%BF%D0%BE%D0%BD%D1%8F%D1%82%D0%B8%D1%8F-news720507.html", "text": "В учебниците ще са сложени задължителни понятия. Това коментира в студиото на „Здравей, България“ по Нова телевизия заместник-министърът на образованието Петър Николов. Думите му са по повод утвърдените програми за обучение в X клас. „Сложени са понятия и основни факти, които задължително трябва да присъстват в учебниците“, посочи той. Зам.-министърът допълни, че оттам нататък авторите, които пишат учебниците, ще сложат своя авторски поглед. „Има правило, че всяка година се добавят нови понятия“, коменитра още Петър Николов. Той обобщи, че до IX клас учениците минават цялата световна история. След това се стига до историята на България на база наученото до момента. „Има принцип, че понятията не се повтарят. Изнесените острани понятия ще са именно тези, които за първи път ще се ползват“, смята още просветният зам.-министър. Изработената програма е направена с историци с различен политически профил. Групата практически покрива всички политически пристрастия. „Реши се тези неща, които са част от обща оценка, да влязат в учебниците“, уточни Петър Николов. Времевите отрязъци, които се разлеждат, не може да са по равно. А в X клас учениците ще завършат целия цикъл от праистория до съвременна история. Зам.-министърът допълни, че периодът за комунизма влиза в учебниците още преди 20 години. Това, което е направено сега, е да се зададе рамка, която няма да позволява подмяна на фактите. „Категорично младите граждани трябва да знаят защо България е решила да бъде демократична държава, а не диктатура“, посочи той.", "date": "2018.01.18", "title": "МОН за комунизма в клас: Сложени са задължителни понятия "}
{"url": "http://pik.bg/%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%81%D0%B5-%D0%B3%D0%BE%D1%82%D0%B2%D0%B8-%D0%B7%D0%B0-%D1%81%D0%BD%D0%B5%D0%B6%D0%BD%D0%B0-%D0%B1%D1%83%D1%80%D1%8F-%D0%B2%D0%BB%D0%B0%D1%81%D1%82%D0%B8%D1%82%D0%B5-%D0%B7%D0%BE%D0%B2%D0%B0%D1%82-%D0%BD%D0%B5-%D0%B8%D0%B7%D0%BB%D0%B8%D0%B7%D0%B0%D0%B9%D1%82%D0%B5-%D0%BE%D1%82-%D0%B4%D0%BE%D0%BC%D0%BE%D0%B2%D0%B5%D1%82%D0%B5-%D1%81%D0%B8-news720570.html", "text": "Училищата на много места в Германия останаха затворени, подготвяйки се за зимна буря, която се очаква да се разрази от запад с обилен снеговалеж, дъжд и силен вятър, предаде БТА. Властите предупредиха хората, особено в Западна и Северна Германия, да не излизат от домовете си днес, ако е възможно. Германските железници заявиха, че много влакове ще се движат по-бавно заради бурята и се очакват закъснения. В Северна и Южна Германия станаха множество автомобилни катастрофи заради обилния снеговалеж и хлъзгавите пътища.", "date": "2018.01.18", "title": "Германия се готви за снежна буря! Властите зоват: Не излизайте от домовете си"}
{"url": "http://pik.bg/%D1%82%D0%B5%D0%BE-%D1%83%D1%88%D0%B5%D0%B2-%D0%BF%D0%BE%D0%B4%D0%B3%D0%BE%D1%82%D0%B2%D1%8F-%D0%BF%D1%8A%D1%80%D0%B2%D0%B0%D1%82%D0%B0-%D1%81%D0%B8-%D0%B8%D0%B7%D0%BB%D0%BE%D0%B6%D0%B1%D0%B0-%D1%83-%D0%BD%D0%B0%D1%81-news720501.html", "text": "Тео Ушев подготвя първата си изложба в България. Тя ще представлява инсталация с миксирана реалност. Тео Ушев стана известен у нас с късометражния си анимационен филм „Сляпата Вайша”, който беше на крачка от това да спечели награда „Оскар”. Българинът, който живее в Канада, вече е имал редица изложби в различни държави по света. Инсталацията „Като в тъмно огледало\" очакваме през февруари. Посетителите ще видят и рисунки върху спасителни термични одеяла. Проектът е провокация към публиката да търси скритото послание, смисъла отвъд привидното и различната гледна точка.", "date": "2018.01.18", "title": "Тео Ушев подготвя първата си изложба у нас"}
{"url": "http://pik.bg/%D0%BE%D1%82%D0%BA%D1%80%D0%B8%D1%82%D0%B8%D0%B5-%D0%BE%D1%80%D0%B3%D0%B0%D0%B7%D0%BC%D0%B8%D1%82%D0%B5-%D1%81%D0%B0-%D0%BF%D0%BE%D0%BB%D0%B5%D0%B7%D0%BD%D0%B8-%D0%B7%D0%B0-%D0%BC%D0%BE%D0%B7%D1%8A%D0%BA%D0%B0-news720251.html", "text": "Редовният оргазъм предлага не само моментно удоволствие, но и редица ползи за здравето, пише в. \"Дейли стар\". Според американска специалистка, цитирана от изданието, кулминацията в половия акт стимулира мозъка и дори може да помогне срещу депресия. Д-р Никол Прауз, която ръководи специализирана лаборатория за сексуални изследвания в САЩ, от десетилетие изучава ползите от оргазма. Специалистката изтъква проучване от 2016 г., показващо, че хората, които редовно се отдават на интимни страсти, се справят по-добре на тестове за мислене и запаметяване. Редовните оргазми също така могат да помогнат в борбата срещу депресията. Удоволствието от секса и достигането до кулминацията в половия акт се свързват с отделянето на хормона на доброто настроение серотонин. Отделно честото практикуване на секс допринася за заздравяването на връзката. Имайки предвид всички тези ползи, д-р Прауз съветва партньорите по отношение на оргазма да се придържат към правилото \"Колкото повече, толкова по-добре\".", "date": "2018.01.18", "title": "ОТКРИТИЕ! Оргазмите са полезни за мозъка"}
{"url": "http://pik.bg/%D0%B1%D1%80%D0%B5%D0%BC%D0%B5%D0%BD%D0%BD%D0%B0%D1%82%D0%B0-%D1%86%D0%B2%D0%B5%D1%82%D0%B8-%D0%BF%D0%B8%D1%80%D0%BE%D0%BD%D0%BA%D0%BE%D0%B2%D0%B0-%D0%BA%D1%80%D0%B8%D0%B5-%D0%BA%D0%BE%D1%80%D0%B5%D0%BC%D1%87%D0%B5%D1%82%D0%BE-%D1%81%D0%BD%D0%B8%D0%BC%D0%BA%D0%B8-news720529.html", "text": "Тенисистката Цветана Пиронкова ще се раздели за известно време с любимия си спорт, но както се пее в една песен - всичко е точно! Причината спортистката да не е всеки ден на торта и повече от щастлива - тя и съпругът й Михаил Мирчев очакват първата си рожба. Двамата сключиха брак през лятото на 2016 в столичния хотел \"Маринела\". Макар новината да не е потвърдена официално от младото семейство, на последните снимки на Цвети в \"Инстаграм\" ясно личи, че се старае да прикрива коремчето си. Но дори и под дебелите връхни дрехи на родна марка, на която Пирокова явно е станала рекламно лице, коремчето вече издайнически изпъква. Особено на първия кадър:", "date": "2018.01.18", "title": "Бременната Цвети Пиронкова крие коремчето (СНИМКИ)"}
{"url": "http://pik.bg/%D0%BC%D0%B5%D0%BB%D0%B5-%D0%B2-%D1%81%D0%BB%D0%B8%D0%B2%D0%B5%D0%BD-%D1%87%D0%B5%D1%82%D0%B8%D1%80%D0%B8%D0%BC%D0%B0-%D0%B1%D0%B8%D1%85%D0%B0-%D1%88%D0%BE%D1%84%D1%8C%D0%BE%D1%80-%D0%BD%D0%B0-%D0%B0%D0%B2%D1%82%D0%BE%D0%B1%D1%83%D1%81-news720549.html", "text": "Четирима младежи са пребили шофьор на автобус в Сливен, съобщи пред Радио „Фокус“ – Сливен Тодор Наков от „Пътнически превози”. Момчетата са замеряли стъклата на автобуса със снежни топки и камъни. Шофьорът им направил забележка, а те го нападнали и ритали по главата и ръцете. Инцидентът е станал на 17 януари на последната спирка на линия №4, в кв. „Кольо Фичето”. Четиримата са задържани в полицията.", "date": "2018.01.18", "title": "МЕЛЕ В СЛИВЕН! Четирима биха шофьор на автобус"}
{"url": "http://pik.bg/%D0%B2%D1%8F%D1%82%D1%8A%D1%80%D1%8A%D1%82-%D1%80%D0%B0%D0%B7%D0%BF%D0%B8%D0%BB%D1%8F-%D0%B4%D1%8A%D1%80%D0%B2%D0%B5%D1%82%D0%B0-%D0%B8-%D0%BA%D0%BB%D0%BE%D0%BD%D0%B8-%D0%BD%D0%B0-%D0%B3%D1%80%D0%B5%D0%B1%D0%BD%D0%B0%D1%82%D0%B0-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-news720577.html", "text": "Повалени дървета и паднали клони промениха тази сутрин облика на Гребната. Ураганният вятър, който започна тази нощ, остави след себе си развалини из цялата страна. \"Марица\" съобщава за съборени ламарини, разпиляни боклуци и дори съборени покриви.", "date": "2018.01.18", "title": "Вятърът разпиля дървета и клони на Гребната в Пловдив"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B8-%D0%B2-%D0%BA%D0%B0%D1%80%D0%BB%D0%BE%D0%B2%D0%BE-%D0%BE%D0%B1%D1%8F%D0%B2%D0%B8%D1%85%D0%B0-%D0%B1%D0%B5%D0%B4%D1%81%D1%82%D0%B2%D0%B5%D0%BD%D0%BE-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5-news720574.html", "text": "Обявиха бедствено положение в Карлово. Това съобщи за \"Фокус\" зам.-кметът Стойо Карагенски. Кризисният щаб е обявил бедственото положение преди около час, след свое заседание. „Най-тежки са пораженията в болницата, където преди час е паднал покривът на цялата северна част. Има ударени автомобили, а алуминиевата дограма е поддала и е навлязла в кабинетите. Покрива на училище „Христо Проданов” също е на земята, здравната служба в село Васил Левски също е без покрив”, каза още Карагенски. Поддържа се непрекъсната връзка с кметовете на селищата, а общинска комисия обхожда най-пострадалите места. По думите на Карагенски има много дървета, които са препречили улиците, а контейнерите за смет се движат от вятъра. Хората са предупредени да не излизат от домовете си. Няма подадени сигнали за пострадали. Много селища са все още без ток. Почти навсякъде в момента учебните занятия са прекратени. „Силният вятър продължава, с тенденция скоростта му да намалява”, каза още Стойо Карагенски.", "date": "2018.01.18", "title": "ИЗВЪНРЕДНО! И в Карлово обявиха бедствено положение"}
{"url": "http://pik.bg/%D0%B0%D0%B2%D1%81%D1%82%D1%80%D0%B8%D1%8F-%D1%81%D0%B5-%D0%BE%D0%B1%D1%8F%D0%B2%D0%B8-%D0%B7%D0%B0-%D0%B2%D1%81%D1%82%D1%8A%D0%BF%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2-%D1%88%D0%B5%D0%BD%D0%B3%D0%B5%D0%BD-news720646.html", "text": "Австрия е за встъпването на България в Шенгенското пространство и ще подкрепи присъединяването на страната, увери федералният министър за Европа, интеграцията и външните работи на Австрия Карин Кнайсъл, която е на посещение в София. Тя разговаря във външното ведомство с вицепремиера и министър на външните работи Екатерина Захариева. Визитата е едно от първите задгранични посещения на министър Кнайсъл месец след встъпването й в длъжност. Карин Кнайсъл припомни събитията от 2015 и 2016 г.,които определи като труден момент за България във връзка с мигрантските потоци, като отбеляза успешното му преодоляване. По отношение на темата за миграцията и предоставяне на убежище Австрия е на позицията, че е необходима широка реформа, за да може да се гарантира защитата на външните граници на ЕС. Нямаме право да оставим държавите-членки, които са на външната граница, сами, заяви Кнайсъл, цитирана от БТА. Говорихме за Западните Балкани и общо беше разбирането, че европейската перспектива е единствената възможност за стабилност, просперитет и демокрация на страните от региона, и заедно ще работим с Австрия в тази посока, посочи вицепремиерът Захариева. Двете са обсъдили също политиката за убежище и измененията в Дъблинския регламент, за които по думите на Захариева председателството ни ще положи всички усилия за постигане на общ подход и съгласие по това дълго обсъждано и трудно за съгласие досие. Общи са разбиранията между България и Австрия, че трябва да положим всички усилия да защитим външните граници на ЕС, посочи Захариева. Също така България смята, че е много важно заедно да се работи за бързото връщане на незаконните мигранти в страните на произход. Няма как страните, които са външни граници на ЕС, да бъдат оставени сами, е позицията на България, посочи още Екатерина Захариева.", "date": "2018.01.18", "title": "Австрия се обяви \"за\" встъпването на България в Шенген"}
{"url": "http://pik.bg/%D1%82%D0%B8%D0%BC%D0%B0%D1%82%D0%B8-%D0%BF%D1%80%D0%B8%D1%81%D1%82%D0%B8%D0%B3%D0%B0-%D0%B2-%D1%81%D0%BE%D1%84%D0%B8%D1%8F-%D1%81-%D1%87%D0%B0%D1%81%D1%82%D0%BD%D0%B8%D1%8F-%D1%81%D0%B8-%D1%81%D0%B0%D0%BC%D0%BE%D0%BB%D0%B5%D1%82-%D1%81%D0%BD%D0%B8%D0%BC%D0%BA%D0%B0-news720524.html", "text": "Най-голямата руска арендби звезда Тимати, който само след месец ще зарадва родните фенове с концерт в зала \"Универсиада\", ще пристигне у нас с частния си самолет. Скандалният рапър, който е и собственик на музикалната компания \"Black Star\", ще кацне на Летище \"София\" в деня на концерта, 16 февруари, в компанията на своя неизменен антураж - личния му асистент и стилист. Както ПИК вече писа, Тимати ще пристигне в София в компанията и на настоящата му приятелка Анастасия Решетова, която е втора подгласничка на \"Мис Русия 2014\". Изпълнителят винаги е бил обграден от едни от най-красивите топ модели, като само веднъж е минавал под венчилото с Алена Шишкова - също подгласничка на Мис Русия 2012, от която има дъщеря на 3 години - Алиса. В уникален 90-минутен лайв в зала \"Универсиада“ изпълнителят ще представи всичките си най-големи хитове, сред които \"Где ты, где я\", \"Ключи от рая\", \"Поколение\" и много други.", "date": "2018.01.18", "title": "Тимати пристига в София с частния си самолет (СНИМКА)"}
{"url": "http://pik.bg/%D1%82%D0%B0%D0%BA%D1%81%D0%B8%D1%82%D0%B0%D1%82%D0%B0-%D1%81%D1%82%D1%8F%D0%B3%D0%B0%D1%82-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0-%D1%81%D1%82%D0%B0%D1%87%D0%BA%D0%B0-news720556.html", "text": "Таксиджиите се събират на национална конференция в Централна България в началото на февруари, за да обсъждат бъдещи стачни действия, разкри за \"Марица\" Георги Ряпов, председател на браншовата организация в Пловдив. Той обясни, че все повече асоциации от градове от цялата страна се обединяват около мнението, че са нужни спешни промени в закона, който регулира дейността на жълтите коли. Проблемите са много и комплексни - но в основата си са финансови, каза още Ряпов. Дори увеличенията в тарифите от края на миналата година не биха могли да компенсират инфлацията и покачването в цените на основните стоки и услуги. Сметките не излизали, а хората зад волана не можели да изкарат и за една минимална работна заплата, след като се разплатят с всички такси. Ряпов е категоричен, че таксиджиите не желаят да нагнетяват напрежение в държавата, а просто искат проблемите им да бъдат чути. Те се канят да стачкуват ефективно по време на Българското председателство и това не е политическа, а синдикална акция. Пред Народното събрание всичко ще пожълтее, предупреди Ряпов.", "date": "2018.01.18", "title": "Такситата стягат национална стачка"}
{"url": "http://pik.bg/%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%82-%D0%BF%D1%80%D0%B5%D0%B4%D1%81%D1%80%D0%BE%D1%87%D0%BD%D0%BE%D1%82%D0%BE-%D0%BE%D1%81%D0%B2%D0%BE%D0%B1%D0%BE%D0%B6%D0%B4%D0%B0%D0%B2%D0%B0%D0%BD%D0%B5-%D0%BD%D0%B0-%D0%BD%D0%B0%D1%80%D0%BA%D0%BE%D0%B4%D0%B8%D0%BB%D1%8A%D1%80%D0%B0-%D0%BC%D0%B0%D0%BD%D0%B8%D0%BA%D0%B0%D1%82%D0%BE%D0%B2-news720591.html", "text": "Софийска градска прокуратура е внесла протест срещу предсрочното освобождаване на Васил Маникатов, съобщиха от пресцентъра на държавното обвинение. Предстои протестът да се разгледа от апелативния съд. В сряда Маникатов беше пуснат предсрочно от градския съд. Той имаше да изтърпи още 6 години и 6 месеца от наложените му две наказания за разпространение на наркотици, за които е осъден на общо 23 години затвор. Според прокуратурата определението на съда е неправилно и незаконосъобразно. Позицията на Държавното обвинение е, че няма доказателства Маникатов да се е поправил и че трябва да изтърпи изцяло присъдата си, заради тежестта на извършените престъпления.", "date": "2018.01.18", "title": "Протестират предсрочното освобождаване на наркодилъра Маникатов"}
{"url": "http://pik.bg/%D1%85%D0%B8%D1%82-%D0%B2-%D0%B5%D1%84%D0%B8%D1%80%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE-%D0%B2%D0%BE%D0%B5%D0%BD%D0%BD%D0%BE-%D1%87%D1%83%D0%B4%D0%BE-%D1%80%D0%B0%D0%B7%D0%BA%D1%80%D0%B8%D0%B2%D0%B0-%D0%B5%D0%BF%D0%BE%D0%BF%D0%B5%D1%8F%D1%82%D0%B0-%D0%BF%D1%80%D0%B8-%D0%B4%D1%80%D0%B0%D0%B2%D0%B0-news720586.html", "text": "Десетият епизод на поредицата „Българско военно чудо“ разкрива славната Дравска операция от края на Втората световна война, когато България се озовава в конфликт с почти целия свят. След преврата на 9 септември, новите управляващи се опитват да смекчат обстоятелствата и да сключат примирие с Антихитлеристката коалиция, с надеждата страната ни да получи статут на „съвоюваща“ и да си осигури по-леки условия за бъдещия мирен договор. В началото на 1945 година Втори и Трети украински фронт приближават Будапеща и установяват фронт по река Дунав, река Драва и брега на езерото Балатон. За да защитити подстъпите към Берлин и Виена, германското командване решава да предприеме контранастъпление. На пътя на атаката застава Първа българска армия с численост 130 000 души, която осигурява крайния южен фланг и тила на Трети украински фронт. Задачата на българите е твърде отговорна, но те не разполагат с достатъчно модерно оръжие и имат едва 25 танка. През нощта на 5 март германските войски настъпват в три направления, като нанасят най-силния си удар срещу Трети украински фронт, а едновременно атакуват и българските части на фронта на река Драва. Упоритостта на българската армия обаче не е достатъчна, за да възпре далеч по-многобройния противник, който успява да се насочи на север и да превземе селата Драва Чехи, Драва Палконя, докато по улиците на Драва Соболч се организират ожесточени сблъсъци. Битката обаче претърпява преврат сутринта на 6 март с българската контраатака, в която вземат участие дори лекарите, каруцарите и чиновниците. Водейки кръвопролитен бой при съотношение 8:1 в жива сила и 10:4 в бойна техника в полза на противника, 3-а пехотна дивизия още първия ден притъпява настъпателния порив на германците. „Упоритата съпротива на българите ни принуди да преминем към отбрана”, гласи донесението на командир на германски полк. По време на ожесточени боеве за укрепените пунктове по река Драва, 133-ти съветски корпус се притичва на помощ на българската армия и силите се изравняват... Развръзката на драматичната схватка с доскорошния съюзник – Германия, която записва с кървави букви славната Дравска епопея, обезсмъртила имената на хиляди български воини, вижте във видеото: https:// Десетият късометражен филм от документалната поредица „Българско военно чудо“ е част от образователната инициатива на сдружение „Българска история“ и ЗАД „Армеец“. Тя има за цел да разкаже чрез десет късометражни продукции по интригуващ начин за ключовите битки на българската армия след Освобождението, като въвлече учениците в славните моменти на нашата история. Документалните филми се прожектират в десетки образователни заведения в страната, като от „Българска история“ изнасят открити уроци пред учениците. Късометражните филми се предоставят на учителите за образователни цели, за да може да обогатят учебните часове и да запалят интереса на учениците към родната история.", "date": "2018.01.18", "title": "ХИТ В ЕФИРА! Българско военно чудо разкрива Епопеята при Драва"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BF%D1%80%D0%BE%D1%84-%D0%B4%D1%80%D0%B0%D0%B3%D0%B0%D0%BD%D0%BE%D0%B2-%D1%81-%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%B5%D0%BD-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B4%D1%80%D1%83%D0%B3%D0%B0%D1%80%D0%BA%D0%B0%D1%82%D0%B0-%D0%BD%D0%B8%D0%BD%D0%BE%D0%B2%D0%B0-%D0%B2%D0%B0%D0%B4%D0%B8-%D0%B3%D0%BE%D0%BB-%D0%B2-%D1%80%D1%8A%D0%BA%D0%B0%D1%82-news720566.html", "text": "Е, няма да сме истински българи, ако не се разцепим вертикално на „за” и „против” по всеки един въпрос – от най-едрия до най-ситния. Не спираме да спорим за прехода – от „боже, колко свободно се диша сега” до „боже, колко спокойно се живееше при Живков”. „Разпорихме се” и за санирането – от „ах, колко по-уютно стана вкъщи” до „мамка им, съсипаха ми уюта”. Ами логично дойде ред и на Истанбулската конвенция. Пак спазихме българските тенденции и се разделихме на две. При товаq този път не само на управляващи и опозиция, ами и вътре във всяка от двете групи. Във вече изкуфялата ми професорска глава обаче се вълнуват няколко мисли. Конвенцията е сътворена преди седем години. За този период от време някои държави са я ратифицирали, други още се ослушват. И с право – според дипломатическия протокол това не е задължителен международен договор. Или го приемаш такъв, какъвто е, или го отхвърляш, или го подписваш с особено мнение по някои от клаузите му. Както, доколкото знам, е направила България през 2014 г. Защо тъкмо сега обаче властта пак поставя проблема? И дали това няма нещо общо с недавнашната среща на г-н Борисов с г-н Ердоган? На когото май му е мерак да си тури още една звездичка на ревера – ето, заставих и Бойко да ратифицира нашата конвенция... Логичната реакция на нашия министър-председател би била „яваш бе, чоджум”. Имам европредседателство, имам вот на недоверие, да не бързаме. Ама като чул „йок яваш”, клекнал. Разбира се, това е само хипотеза. Но ми изглежда логична на фона на всичко, което се случва. Второ, защо отново всичко се прави урбулешката? Защо се позволи на някакви местни „капацитети” да объркат средния род с третия пол? Че и да се разпростират върху приликите? Ми биологичен трети пол няма. Или, за да съм по-елегантен в изказа си, ще цитирам Марк Твен. Той твърди (и с основание), че в човешкия живот има два прибора – свещник и свещ. Е, после скромно допълва, че свещникът може да приеме поне десет пъти повече свещи... А сега за средния род. Не знам дали е известно на любезния читател, но той се среща в малко езици, между които и нашият. Детето? Ми не е „трети пол”, а среден род. Мацето? Ми как иначе да наречете едно хубаво момиче? Пилето? Че коя би ви обърнала внимание, ако вместо това ѝ кажете „малка трътлеста кокошка”? Че даже и за други биологични видове имаме „среден род”. Примерно – „я го оправи онова педерастче” (чуто в сервиз). Или „е те това курве ми разказа играта”. А най-често срещания среден род използваме на пътя. Каквото и да направи другият водач на МПС, ние сме категорични – говедо! И не питаме крава ли е, бик ли е, просто си е говедо... Сега малко по-сериозно. Някога, на младини, бях известен като „мачо”. Демек като човек, който твърди, че на руска кола вратата (карах жигула) и на жена устата се затварят само с удар. После едни очарователни дами ме посветиха във философията на „джендър политиката”. И станах отявлен привърженик на пълното равенство между двата пола – мъжкия и женския. Това май е основният замисъл и на Истанбулската конвенция. Обаче никъде в нея не прочетох, че тя защитава само „домашното насилие” срещу жените. А ние, мъжете, къде оставаме? Тия дни прочетох във ФБ-то прекрасен пост на моята приятелка Марги Петкова. Грубо казано, смисълът му беше „или ще ми го турнеш, или ще те наджендря”. Значи жените по принцип са защитени от домашно насилие, но според конвенцията от Станбул мъжете са само насилници, а не и жертви? Значи ако един мъж се върне почерпен до фаза „кютук”, а жена му го посрещне с железен юмрук, правото е на нейна страна? Е, нито е справедливо, нито пък демократично. А още по-малко – в духа на джендър политиката. Та оттук и към пленума на БСП-то (пак среден род). Главите на колко мъже вече се търкалят по „Позитано”? То не беше Гергов, не беше Миков, после пък Стоилов, а сега май и Станишев. И другарката Нинова „с гол в ръката нож”, както го е рекъл поетът. Не знам защо обаче оставам с впечатлението, че г-н Борисов и др. Нинова си играят на нещо като „ти на мене, аз на тебе”. И че така, в шеги и закачки между тях, ще мине и вотът, и европредседателството, а май и целият мандат...", "date": "2018.01.18", "title": "САМО В ПИК И \"РЕТРО\"! Проф. Драганов с ексклузивен коментар: Другарката Нинова вади гол в ръката нож"}
{"url": "http://pik.bg/%D1%81%D0%B5%D0%BA%D1%81-%D0%B4%D1%80%D0%B0%D0%BC%D0%B0%D1%82%D1%83%D1%80%D0%B3%D0%B8%D1%8F-%D0%B1%D0%BE%D0%B6%D0%B8%D0%B3%D0%BE%D0%BB-%D0%B8-%D0%BC%D0%B0%D0%BB%D0%BA%D0%BE%D1%82%D0%BE-%D0%BA%D0%BE%D1%82%D0%B5-%D0%BF%D1%80%D0%BE%D0%B1%D0%B8%D1%85%D0%B0-%D0%B2-%D1%81%D1%8A%D0%BB%D0%B7%D0%B0-%D0%B8-%D1%81%D0%BC%D1%8F%D1%85-news720534.html", "text": "Футболният терен се оказа тесен за култовия Валери Божинов и талантът му достигна до сцената на столичния театър \"Сълза и смях\". Божигол все още не е станал актьор, но може да се похвали с първите стъпки в драматургията, тъй като негови култови лафове бяха използвани в постановката \"Жена ми се казва Борис\". В комедийния спектакъл играят Станимир Гъмов и Румен Угрински. Двамата се преобличат и държат като жени, за да прикрият серия от изневери. Другият актьор в постановката е Петьо Петков-Шайбата, познат от \"Комиците\". Той не знае, че под женските дрехи се крият мъже и се опитва да ги съблазни. \"Малко коте, секс има ли?\", повдиква Шайбата по адрес на Угрински, който се е проснал на дивана на сцената. Едва ли има някой, който да не знае, че автор на тази реплика е иманно Валери Божинов. С нея футболистът се опита да свали плеймейтката Бояна Генова, Използването на лафовете на Божинов в постановката продължава и с култовото \"Трепни, трепни, треперете-е-е-е\". Със серия видеа на телефона си футболистът възпя редица свои приятели, използвайки рефрена от хита \"Трепни\" на Цеца Величкович, пише ежедневник.", "date": "2018.01.18", "title": "СЕКС ДРАМАТУРГИЯ! Божигол и Малкото коте пробиха в \"Сълза и смях\" "}
{"url": "http://pik.bg/%D0%B2%D0%B0%D0%BD%D1%8F-%D1%87%D0%B5%D1%80%D0%B2%D0%B5%D0%BD%D0%BA%D0%BE%D0%B2%D0%B0-%D1%81%D0%B5-%D0%BF%D0%BE%D0%B4%D1%81%D1%82%D1%80%D0%B8%D0%B3%D0%B0-%D0%BF%D1%8A%D1%80%D0%B2%D0%B8-%D0%BD%D0%BE%D0%BC%D0%B5%D1%80-%D0%B7%D0%B0-%D0%B4%D0%B0-%D0%B8%D0%B7%D1%80%D0%B5%D0%B6%D0%B5-%D0%B7%D0%BB%D0%BE%D1%82%D0%BE-%D0%BE%D1%82-%D0%B0%D1%82%D0%B5%D0%BD%D1%82%D0%B0%D1%82%D0%B0-%D0%B2%D1%8A%D0%B2-%D0%B2%D0%B0%D1%80%D0%BD%D0%B0-news720513.html", "text": "Ваня Червенкова разказаха шокиращи детайли от първото й и засега последно посещение на мястото, на което преди 15 години наемен убиец се опита да я ликвидира. Това се случи на 27 юли 2003 г. във Варна. По време на атентата бизнесдамата е заедно с 8-годишната си тогава дъщера Никол. Един от изстреляните куршуми минава под дясното око и излиза през черепа. Вторият се врязва зад ухото и излиза през лявата буза. Третият влиза откъм гърба и разкъсва белия й дроб и плеврата. Следващите два раздробяват дясната й ръка. В първия момент Ваня не осъзнава какво става. Вижда само, че от нея струи кръв - от главата, от ръката, гърдите, раменете. Преди няколко месеца Червенкова отиде на пазара в морската столица, за да заснеме документален филм за инцидента. В онзи момент сякаш всичкото зло се завърнало и се впило в нея. \"Поднесох цветя, след което се почувствах зверски зле. Мислех, че ще съм смирена, но започнах да късам розите яростно, защото в мен някаква агресия се породи, необяснима за мен. Бях отседнала на място с минерална вода. Когато се прибрах, стоях 6 часа в минералния басейн. На следващата сутрин отидох в най-близкия фризьорски салон и казах да ме подстрижат нула номер. Не исках да държа косите си, исках да изрежа ноктите си до дъно, да сваля кожата си, да изстържа спомена от мозъка си. Фризьорката беше благоразумна да ме подстриже първи номер. Ака мога да опиша чувството от посешението ви на това място, думата е една - ужас. Ужас, който изпитах!\", разказа Червенкова в \"На кафе\".", "date": "2018.01.18", "title": "Ваня Червенкова се подстрига първи номер, за да изреже злото от атентата във Варна"}
{"url": "http://pik.bg/%D0%B4%D1%80%D0%B0%D0%BC%D0%B0-%D0%BB%D0%B8%D0%BD%D0%B5%D0%B9%D0%BA%D0%B0-%D1%81-%D0%B1%D0%BE%D0%BB%D0%B5%D0%BD-%D0%BD%D0%B0-%D1%85%D0%B5%D0%BC%D0%BE%D0%B4%D0%B8%D0%B0%D0%BB%D0%B8%D0%B7%D0%B0-%D0%B7%D0%B0%D0%BA%D1%8A%D1%81%D0%B0-%D0%B2-%D0%B4%D0%B2%D1%83%D0%BC%D0%B5%D1%82%D1%80%D0%BE%D0%B2%D0%B0-%D0%BF%D1%80%D0%B5%D1%81%D0%BF%D0%B0-%D0%BA%D1%80%D0%B0%D0%B9-%D0%B4%D0%BE%D0%B1%D1%80%D0%B8%D1%87-news720583.html", "text": "Линейка с болен на хемодиализа и десетина автомобила са закъсали по пътя Добрич - курортния комплекс \"Албена\" поради навята двуметрова пряспа край село Славеево, съобщават от пресцентъра на областната управа за зимната обстановка в региона. По пътя за Генерал Тошево също има аварирал автобус, който е препречил платното и движението е спряно. Заради силния вятър, чиито пориви достигат до 12 метра в секунда, в областта има множество прекъсвания на изводи - високо напрежение, и това е причина за нарушеното електроснабдяване в селища. Все още помпените станции на \"ВиК\" са без ток, като екипи на \"Енерго-Про\" отстраняват авариите, информират от областната управа. От Областното пътно управление съобщават, че пътните артерии от републиканската мрежа са проходими при зимни условия, като остават затворени отсечките Добрич-Варна и Добрич-Генерал Тошево-село Кардам. В цялата област 32 машини разчистват снега по всички пътни направления.", "date": "2018.01.18", "title": "ДРАМА! Линейка с болен на хемодиализа закъса в двуметрова преспа край Добрич"}
{"url": "http://pik.bg/%D0%B0%D0%B2%D0%B0%D1%80%D0%B8%D1%8F-%D1%80%D0%B0%D0%B7%D0%B3%D1%80%D0%B0%D0%B4-%D0%BE%D1%81%D1%82%D0%B0%D0%BD%D0%B0-%D0%B1%D0%B5%D0%B7-%D0%BF%D0%B0%D1%80%D0%BD%D0%BE-%D0%B8-%D1%82%D0%BE%D0%BF%D0%BB%D0%B0-%D0%B2%D0%BE%D0%B4%D0%B0-news720552.html", "text": "Топлоподването на всички абонати на \"Топлофикация - Разград\" ЕАД е прекъснато. Това съобщават от дружеството в града. Всички клиенти на дружеството в града останаха без парно и топла вода. Като причина местната топлофикация изтъква авария, възникнала на 18 януари. От дружеството обясняват, че е създадена организация за работа на ремонтните екипи по възстановяване на топлоснабдяването. \"Топлофикация - Разград\" ЕАД се извинява на клиентите си за причиненото неудобство.", "date": "2018.01.18", "title": "АВАРИЯ! Разград остана без парно и топла вода"}
{"url": "http://pik.bg/%D0%B0%D0%BD%D0%B3%D0%B5%D0%BB%D0%BA%D0%BE%D0%B2%D0%B0-%D1%81%D0%B5-%D0%BF%D0%BE%D1%85%D0%B2%D0%B0%D0%BB%D0%B8-%D0%BF%D1%80%D0%B5%D0%B4-%D0%BD%D0%B5%D1%88%D1%8A%D0%BD%D1%8A%D0%BB-%D0%B4%D0%B6%D0%B8%D0%BE%D0%B3%D1%80%D0%B0%D1%84%D0%B8%D0%BA-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BC%D0%BE%D0%B6%D0%B5-%D0%B4%D0%B0-%D1%81%D1%82%D0%B0%D0%BD%D0%B5-%D1%81%D0%BF%D0%B0-%D1%81%D1%82%D0%BE%D0%BB%D0%B8%D1%86%D0%B0-%D0%BD%D0%B0-%D0%B5%D0%B2%D1%80%D0%BE%D0%BF%D0%B0-news720551.html", "text": "Председателството на Съвета на Европа е реален шанс, от който ще се възползваме, за да да представим България като уникална туристическа дестинация. Това заяви министърът на туризма Николина Ангелкова в интервю пред Нешънъл Джиографик, съобщиха от пресцентъра на Министерство на туризма. Пред световно известното издание тя каза, че следващата половин година за България, освен огромна отговорност, ще бъде възможност да покаже природа, култура, традиции, история, иновации и уникалните дадености на държавата ни. \"Тук човек може както да се откъсне от суетата на глобалния свят, да се наслади на автентични хилядолетни традиции и да се зареди от непокътната природа, така и да се възползва от удобствата на най-модерните дигитални възможности\", обясни министърът на туризма. \"През следващите 6 месеца се предвиждат множество участия в публични събития от страна на Министерството на туризма. Именно тези прояви биха могли да привлекат голям брой туристи и инвеститори в страната\", заяви министър Ангелкова. \"Част от предвидените дейности, в които ще вземем участие са Международното изложение „Ваканция и спа“, международна кръгла маса на тема „Дигиталната трансформация в туризма“, както и международен форум в областта на туризма и енергетиката в рамките на българското председателство на Дунавската стратегия\", добави тя. \"България има потенциала да стане СПА център на Европа благодарение на изобилието си от минерални води, медицинска кал, лечебен торф\", каза още министър Ангелкова. Тя добави, че страната ни е втора в Европа по тези природни ресурси след Исландия. \"Най-горещият гейзер на континента се намира в нашия планински курорт Сапарева баня. Министерството на туризма работи по създаването на балнео- и СПА маршрути, до момента над 30 общини са проявили интерес към инициативата\", разкри Ангелкова. Друга тема на разговора бе развитието на висококачествения туризъм в България. \"За насърчаване на сектора създадохме Карта на инвестиционните проекти, в която влизат 30 обекта. Активно промотираме тази карта пред чуждестранни вложители\", добави министърът пред National Geographic. \"Страната ни е изключително спокойно място за почивка, климатът тук е здравословен, храната е качествена, естествена и вкусна. България може да предложи огромно разнообразие за всякакъв вид туризъм\", каза още Николина Ангелкова.", "date": "2018.01.18", "title": "Ангелкова се похвали пред \"Нешънъл Джиографик\": България може да стане СПА столица на Европа"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2-%D1%81%D0%BD%D0%B5%D0%B6%D0%B5%D0%BD-%D1%81%D1%82%D1%83%D0%BF%D0%BE%D1%80-%D1%83%D1%80%D0%B0%D0%B3%D0%B0%D0%BD%D1%8A%D1%82-%D0%BA%D0%BB%D0%B0%D1%82%D0%B8-%D0%BA%D1%83%D0%BB%D0%B0%D1%82%D0%B0-%D1%81%D0%BD%D0%B5%D0%B6%D0%B0%D0%BD%D0%BA%D0%B0-%D0%B7%D0%B0%D0%BF%D0%BB%D0%B0%D1%88%D0%B8%D1%82%D0%B5%D0%BB%D0%BD%D0%BE-%D0%B7%D0%B0%D1%82%D0%B2%D0%BE%D1%80%D0%B5%D0%BD%D0%B8--news720573.html", "text": "Бурният вятър се усеща на кулата \"Снежанка\" като постоянно олюляване, обяснява дежурният екип на радио-телевизионната кула. Страничното отклонение на върха на кулата под напора на вятъра днес е в метри, както визуално го определят хората в подножието на кулата, твърдят специалистите на \"Снежанка\". Дежурният екип на кулата описва обстановката в помещенията като усещане за олюляване в движещ се влак, а при по-силните пориви на вятъра трудно се запазва равновесие ходейки. Паднали дървета са затворили за известно време днес пътя към връх Снежанка. Заради ураганния вятър не работят лифтовете в Пампорово, а ски зоната е затворена. Ски зона \"Мечи чал\" в Чепеларе работи. В случай, че обстановката се нормализира и вятърът стихне, от \"Пампорово\" АД имат готовност да пуснат в движение лифтовете следобед с удължено работно време до 18 часа. Обстановката в курорта е спокойна, информират от дружеството. Заради ураганния вятър община Смолян обяви бедствено положение. На телефон 112 са постъпили стотици сигнали за щети, нанесени от бурния вятър - за отнесени керемиди, за улуци, летящи предмети, паднали знамена, пътни знаци и дървета, каза заместник областният управител на Смолян Адриян Петров, цитиран от БНР. 70 процента от населените места в Смолянска община са без електрозахранване. Няма захранване във Виево, Петково, Славейново, целият онзи район там, няма захранване също тук в района на Турен, Фатово, Полковник Серафимово, Мугла. Това е следствие на падналите дървета, които затрудняват и придвижването към тези населени места, а в града също имаме нанесени много поражения, има много паднали дървета, на една от къщите в Райково целият покрив тази сутрин е бил вдигнат от ураганния вятър. Ограничeно е движението на камиони над 12 тона през Прохода на Републиката заради силен снеговалеж и навявания. Временно е ограничено движението по пътя Варна - Добрич поради снеговалеж, силен вятър и изтегляне на аварирали тежкотоварни автомобили. 90 населени места в област Добрич са без ток и с нарушено водоподаване. Възникнало е и пътно транспортно произшествие с товарен автомобил в района на с. Любен Каравелово посока Добрич, което затруднява допълнително пътната обстановка. Движението е пренасочено по обходен маршрут през Балчик и КК \"Албена\". На пътя Добрич - Генерал Тошево преминаването е усложнено, тъй като заради силния вятър има много навявания и паднали клони на дървета. Ограничено е движението в посока Габрово по пътя Казанлък - Габрово през проход \"Шипка\" поради снеговалеж и снегонавявания. Поради силен вятър и снегонавявания на територията на община Казанлък са затворени пътните участъци от Крън до Шипка и от между селата Шейново и Ясеново. В района на село Дунавци и на Крън служители на полицията отклоняват колите по обходни маршрути. Затруднено е и движението в участъка Крън - Хаджидимитрово - Шейново. Пътят за Бузлуджа е непроходим. На места в Търговищка област има частични снегонавявания. Вятърът е силен, на места със силни пориви. Пристанище \"Варна\" беше временно затворено заради силен вятър, съобщават от Ръководството на корабния трафик. Силата на вятъра е около 14 метра в секунда, като поривите му достигат до 19 метра в секунда. Временно е ограничено движението по пътя Кичево - Аксаковска панорама поради снеговалеж и силен вятър. Бурният вятър прекъсна електропроводи в Ловешка област. Скоростта му е 80 км/ч. Без ток са населени места в общините Ловеч, Луковит и Троян. Заради снегонавявания остава затворен пътят Шипково - Рибарица и Троянският проход. Във връзка с обявения жълт код за силен вятър в цялата страна от пресцентъра на Столичната община и от други градове съобщиха за паднали дървета. До този момент няма информация за сериозни щети, но местните власти предупреждават хората да са внимателни при придвижването си, да обезопасят незакрепени предмети от тераси или прозорци, а изпълнителите на строителни обекти да проверят състоянието на кранове и скелета.", "date": "2018.01.18", "title": "ИЗВЪНРЕДНО! България в снежен ступор! Ураганът клати кулата \"Снежанка\" заплашително! Затворени пътища, паднали дървета и населени места без ток и вода"}
{"url": "http://pik.bg/%D1%83%D1%80%D0%B0%D0%B3%D0%B0%D0%BD%D0%B5%D0%BD-%D0%B2%D1%8F%D1%82%D1%8A%D1%80-%D0%B1%D1%83%D1%88%D1%83%D0%B2%D0%B0-%D0%B2-%D1%81%D0%BB%D0%B8%D0%B2%D0%B5%D0%BD-news720497.html", "text": "Скоростта на вятъра в Сливен е стигнала до 144 км/ч. Това съобщи за БТА Снежана Кънева - началник на отдела \"Обществен ред, управление при кризи и oтбранително-мобилизационна подготовка\" в община Сливен. Получени са доста сигнали за паднали дървета и скъсани жици. Няколко дървета са паднали върху автомобили. Балканското село Раково е без ток. Тенденцията е към намаляване на скоростта на вятъра, който, по данни на обсерваторията в града, към момента е около 20 м/сек.", "date": "2018.01.18", "title": "Ураганен вятър бушува в Сливен"}
{"url": "http://pik.bg/%D1%88%D0%BE%D0%BA-%D0%B2-%D0%B5%D1%84%D0%B8%D1%80-%D0%BC%D0%B0%D0%BB%D0%BA%D0%BE%D1%82%D0%BE-%D0%BA%D0%BE%D1%82%D0%B5-%D0%BD%D0%B0-%D0%B1%D0%BE%D0%B6%D0%B8%D0%BD%D0%BE%D0%B2-%D0%BB%D1%8A%D1%81%D0%BD%D0%B0-%D0%BF%D0%BE-%D1%86%D0%B8%D1%86%D0%B8-%D0%BD%D0%B0-%D0%B5%D0%BA%D1%80%D0%B0%D0%BD%D0%B0-%D1%81%D0%BD%D0%B8%D0%BC%D0%BA%D0%B8-18-news720486.html", "text": "Красавицата Бояна Генова стана известна с предизвикателното си поведение, връзката си с футболиста и участието си в сериала \"София ден и нощ\". Често блондинката пуска горещи кадри без дрехи или с оскъдно облекло из социалната мрежа. Вече обаче тя лъсва гола и на екран. Сексапилното изкушение на продукцията се показа в епизода на \"София ден и нощ\", излъчен във вторник, само по прашки и без свян показваше голи гърди на камерата. Малкото коте на Валери Божинов няма спирачки. Във въпросната сцена Стефания, името на персонажа на Генова в сериала, бе изритана от леглото на бизнесмен, с който се е решила да спи след дълго ухажване и свалка. Все пак от продукцията са решили да замъглят гърдите и зърната й, защото филмът се гледа от страшно много деца, които са фенове на култовите герои. Всъщност това не е първият път, в който продуцентите на сериала си позволяват да показват героите чисто голи. Преди месец двама от персонажите лъснаха по без нищо и то как правят секс. Голите им тела се кършиха под различни стенания, имитирайки полов акт. Все пак отново всички атрибути на артистите бяха замъглени.", "date": "2018.01.18", "title": "ШОК В ЕФИР! Малкото коте на Божинов лъсна по цици на екрана (СНИМКИ 18+)"}
{"url": "http://pik.bg/%D1%81%D0%BD%D0%B5%D0%B6%D0%B5%D0%BD-%D0%B0%D0%BF%D0%BE%D0%BA%D0%B0%D0%BB%D0%B8%D0%BF%D1%81%D0%B8%D1%81-%D0%B7%D0%B8%D0%BC%D0%B0%D1%82%D0%B0-%D1%81%D0%B5-%D0%B2%D1%8A%D1%80%D0%BD%D0%B0-%D1%81-%D1%83%D1%80%D0%B0%D0%B3%D0%B0%D0%BD%D0%B5%D0%BD-%D0%B2%D1%8F%D1%82%D1%8A%D1%80-news720525.html", "text": "Лошо време със снежни бури и силни ветрове обхвана половин България. Обявено е и бедствено положение в много общини.", "date": "2018.01.18", "title": "СНЕЖЕН АПОКАЛИПСИС! Зимата се върна с ураганен вятър"}
{"url": "http://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv-%D0%B1%D1%81%D0%BF-%D0%B2%D0%BD%D0%B0%D1%81%D1%8F-%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%B8%D1%8F-%D0%B7%D0%B0-%D0%BF%D1%80%D0%BE%D0%BC%D0%B5%D0%BD%D0%B8-%D0%B2-%D0%BD%D0%BF%D0%BA-%D0%B7%D0%B0%D1%80%D0%B0%D0%B4%D0%B8-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F-news720521.html", "text": "БСП ще внесе предложение за промени в Наказателния кодекс, привеждащи изискванията на Истанбулската конвенция срещу домашното насилие на равнището на законодателството ни. Това заяви на извънреден брифинг в парламента председателят на БСП Корнелия Нинова. Тя обърна внимание, че става въпрос само за частта от конвенцията, свързана с домашното насилие. Нинова обясни, че предложението на БСП за промени в Наказателния кодекс е домашното насилие да се третира като престъпление, тъй като досега е било частен случай и не е било възможно да се повдигне държавно обвинение. „Внасяме предложение за създаване на квалифициране състав, с който се увеличават наказанията на лица, извършили насилие и особено в случаите на рецидив“, посочи социалистката. Тя обясни, че това е първа стъпка от цял комплекс промени в законодателството, които ще предприеме опозицията. „Следващата седмица ще продължим с предложение, което създава кризисни центрове във всички областни градове. Декларираме, че сме за всички мерки за борба с домашното насилие“, заяви Нинова добави: „За нас е абсолютно неприемливо домашното насилие, затова предлагаме реално решение“.", "date": "2018.01.18", "title": "ПЪРВО В ПИК TV! БСП внася предложения за промени в НПК заради Истанбулската конвенция"}
{"url": "http://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv-%D0%BF%D0%B0%D1%82%D1%80%D0%B8%D0%BE%D1%82%D0%B8%D1%82%D0%B5-%D0%BA%D1%8A%D0%BC-%D0%B3%D0%B5%D1%80%D0%B1-%D0%B8%D0%B7%D1%82%D0%B5%D0%B3%D0%BB%D0%B5%D1%82%D0%B5-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F-%D0%BD%D1%8F%D0%BC%D0%B0-%D0%B4%D0%B0-%D1%8F-%D0%B3%D0%BB%D0%B0%D1%81%D1%83%D0%B2%D0%B0%D0%BC%D0%B5-%D0%BE-news720519.html", "text": "Обединени патриоти сме против Истанбулската конвенция и ще гласуваме против нея. Това заяви на извънреден брифинг в парламента съпредседателят на Обединени патриоти Волен Сидеров. \"Самата конвенция вкарва неприемливи обяснения за пола. Това внася възможности за сключване на еднополови бракове. Нещо, което ние няма да приемем никога\", добави той. \"Ние се обръщаме към партия ГЕРБ с молба да се изтегли тази конвенция от парламента и да не се ратифицира, тъй като тя вкарва неприемливи понятия\", каза още Сидеров. \"С две думи имаме молба към ГЕРБ да изтегли тази конвенция, да не се занимаваме с нея, тъй като имаме по-важни неща, с които да се занимаваме\", коментира съпредседателят на Обединени патриоти. \"Ще решим в колективен формат какво да решим, ако ГЕРБ не отговори на нашия призив за изтегляне на конвенцията. Но нашият призив е отправен с добронамереност, а не с някаква зла цел. Това е призив и не е ултиматум\", обяви Волен Сидеров. \"Няма никакво съмнение, че в случай на приемане на конвенцията, това ще доведе до промени на вътрешно ниво - до промени в няколко закона, както и в Конституцията\", допълни Явор Нотев.", "date": "2018.01.18", "title": "ПЪРВО В ПИК TV! Патриотите към ГЕРБ: Изтеглете Истанбулската конвенция, няма да я гласуваме! (ОБНОВЕНА)"}
{"url": "http://pik.bg/%D0%BA%D0%BE%D0%BB%D0%B0-%D0%BF%D0%BE%D0%BC%D0%B5%D1%82%D0%B5-%D0%B6%D0%B5%D0%BD%D0%B0-%D0%BD%D0%B0-%D0%BF%D0%B5%D1%88%D0%B5%D1%85%D0%BE%D0%B4%D0%BD%D0%B0-%D0%BF%D1%8A%D1%82%D0%B5%D0%BA%D0%B0-%D0%B2-%D0%B1%D1%83%D1%80%D0%B3%D0%B0%D1%81-news720514.html", "text": "Жена е блъсната от лек автомобил на пешеходна пътека на бул. „Тракия“ в посока Учителския институт, съобщиха от ОД на МВР - Бургас. Инцидентът е станал около 7.30 часа тази сутрин. Жената е откарана в Спешното отделение. Към момента тя е контактна и се изчакват заключенията на лекарите.", "date": "2018.01.18", "title": "Кола помете жена на пешеходна пътека в Бургас"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-tv-%D0%BF%D0%B0%D1%82%D1%80%D0%B8%D0%BE%D1%82%D1%8A%D1%82-%D0%B4%D0%BE%D1%86-%D0%BC%D0%B8%D0%BB%D0%B5%D0%BD-%D0%BC%D0%B8%D1%85%D0%BE%D0%B2-%D1%81%D0%BA%D0%B0%D1%87%D0%B0-%D0%BD%D0%B0-%D1%81%D0%BE%D1%86%D0%B8%D0%B0%D0%BB%D0%B8%D1%81%D1%82%D0%B8%D1%82%D0%B5-%D0%B7%D0%B0%D1%80%D0%B0%D0%B4%D0%B8-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%B8-%D1%81%D1%80%D0%B5%D1%89%D1%83-%D1%82%D1%80%D0%B5-news720500.html", "text": "Депутатът от Обединените патриоти доц. Милен Михов скача остро на зам.-председателя на парламента Валери Жаблянов заради неадекватното му изказване за договора между България и Македония и на Истанбулската конвенция заради опасността от третия пол. Патриотът обяснява ще има ли и защо доброволна военна служба. \"Този договор е много важен и да се спре враждебната политика\", заяви доц. Михов. По думите му в тези две държави живее един народ и не е редно да бъде слаган прът в добрите им отношение. \"Истанбулската конвенция е опасна, защото отваря широко вратите за трети пол. Категорията джендър не присъства в нашето законодателство и сега ще трябва да я въведем заради тази конвенция. Вътре е ясно, че ще трябва хора, които имат различна сексуалност да имат равни права и на брак и на отглеждане на деца\", коментира Михов.", "date": "2018.01.18", "title": "САМО В ПИК TV! Патриотът доц. Милен Михов скача на социалистите заради Македония и срещу третия пол (ОБНОВЕНА)"}
{"url": "http://pik.bg/%D1%81%D1%83%D0%BF%D0%B5%D1%80-%D0%BD%D0%BE%D0%B2%D0%B8%D0%BD%D0%B0-%D1%80%D0%B0%D0%B7%D1%88%D0%B8%D1%80%D1%8F%D0%B2%D0%B0%D1%82-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0%D1%82%D0%B0-%D0%BE%D1%82-%D1%81%D0%BE%D1%84%D0%B8%D1%8F-%D0%B4%D0%BE-%D0%BF%D0%BB%D0%BE%D0%B2%D0%B4%D0%B8%D0%B2-%D1%82%D0%B0%D0%BF%D0%B8%D1%82%D0%B5-%D0%BE%D1%81%D1%82%D0%B0%D0%B2%D0%B0%D1%82-%D0%B2-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-news720520.html", "text": "Започваме финансово-икономически и геоложки проучвания за уширение с по още една лента на АМ „Тракия“ между София и Пловдив. Ще направим и остойностяване на имотите, които трябва да бъдат отчуждени за реализацията на проекта. Това обяви пред БНТ министърът на регионалното развитие и благоустройството Николай Нанков. Той обясни, че според данните от 2017 г. има увеличение с над 15 % на трафика, както по автомагистралите, така и по основните първокласни пътища. „АМ „Тракия“ е най-натоварена в участъка от София до Пловдив, като само на 22 декември, предпразнично, за денонощие там са преминали близо 35 000 автомобила, а общо за деня през всички изходи на София към магистрали са напуснали 80 000 автомобила“, подчерта министър Нанков и допълни, че през лятото по „Тракия“ има дни с двойно по-висок трафик. Министърът отбеляза, че средствата за реализацията на проекта за удвояване на платната ще дойдат от тол системата. „Очакваме тя да заработи през 2019 г., като леките автомобили ще заплащат електронна винетка, а товарните автомобили ще заплащат тол на база изминато разстояние. Основната логика е повечето приходи да идват от товарните коли, което е по-справедливо. Нужен е баланс, защото няма страна в Европа, освен България, в която таксите за поддръжка на пътищата да идват от леките коли. В момента 70% от средствата се събират от тях, като за миналата година те са в размер на 240 млн. лв., а около 120 млн. лв. са от товарните превозни средства“, обясни министър Нанков. Той отчете, че за миналата година са събрани 352 млн. лв. от продажбата на винетки, което е с 25 млн. лв. повече.", "date": "2018.01.18", "title": "СУПЕР НОВИНА! Разширяват магистралата от София до Пловдив! Тапите остават в историята"}
{"url": "http://pik.bg/%D1%82%D0%B5%D0%B6%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D1%82%D0%B8%D1%80-%D0%B8-%D0%B1%D1%83%D1%81-%D1%81%D0%B5-%D1%83%D0%B4%D0%B0%D1%80%D0%B8%D1%85%D0%B0-%D1%87%D0%B5%D0%BB%D0%BD%D0%BE-%D0%BF%D0%BE-%D0%BB%D0%B5%D0%BA%D0%B0%D1%82%D0%B0-%D0%BC%D0%B0%D1%88%D0%B8%D0%BD%D0%B0-%D0%B8%D0%B7%D0%BB%D0%B5%D1%82%D1%8F-%D0%B2-%D0%BF%D0%BE%D0%BB%D0%B5%D1%82%D0%BE-news720530.html", "text": "Тир и бус са се сблъскали тази сутрин във Врачанско. Информацията беше потвърдена от областната дирекция на МВР. Пътният инцидент е станал около 6 часа между селата Алтимир и Липница. По неустановени към момента причини двете превозни средства се ударили челно. От жестокия сблъсък бусът е изхвръкнал в полето до пътя. За щастие при катастрофата няма пострадали, съобщаав \"Булнюз\". Огънати са замо ламарините на двете превозни средства, заявиха от полицията във Враца. Пробата за алкохол и на двамата шофьори е била отрицателна", "date": "2018.01.18", "title": "ТЕЖКА КАТАСТРОФА! ТИР и бус се удариха челно, по-леката машина излетя в полето"}
{"url": "http://pik.bg/%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%B1%D0%B8%D0%B2%D1%88-%D0%BD%D0%B0%D0%B4%D0%B7%D0%B8%D1%80%D0%B0%D1%82%D0%B5%D0%BB-%D0%B2-%D0%B7%D0%B0%D1%82%D0%B2%D0%BE%D1%80%D0%B0-%D0%B2-%D0%B1%D0%BE%D0%B1%D0%BE%D0%B2-%D0%B4%D0%BE%D0%BB-%D1%88%D0%BE%D1%84%D0%B8%D1%80%D0%B0%D0%BB-%D0%BC%D1%8A%D1%80%D1%82%D0%B2%D0%BE%D0%BF%D0%B8%D1%8F%D0%BD-%D0%B1%D0%B5%D0%B7-%D0%BA%D0%BD%D0%B8%D0%B6%D0%BA%D0%B0-%D0%B8-%D1%81-%D1%84%D0%B0%D0%BB%D1%88%D0%B8%D0%B2%D0%B8-news720487.html", "text": "Бившият надзирател в затвора в Бобов дол Красимир Грошков от с. Червен брег, община Дупница, е заловен от полицаите в тройно нарушение. Той е шофирал в нетрезво състояние лек автомобил „Форд”, на който сложил номера от друг автомобил, предава Струма.бг. При рутинна проверка в с. Червен брег във вторник около 22 ч. дупнишкият катаджия Иво Паунов и колегата му спрели за проверка лек автомобил „Форд“, шофиран от Красимир Грошков, който при подаването на документите им лъхнал на алкохол. Бившият надзирател е тестван с дрегер на място и устройството отчело 1,49 промила алкохол в издишания въздух. При проверка в масивите на КАТ е установено, че Грошков никога не е притежавал свидетелство за правоуправление на МПС. Фордът пък се оказал с номера от друг автомобил. Така срещу бившия надзирател е образувано досъдебно производство за шофиране в нетрезво състояние, без шофьорска книжка и неистински регистрационни табели на форда, който управлявал.", "date": "2018.01.18", "title": "Арестуваха бивш надзирател в затвора в Бобов дол, шофирал мъртвопиян, без книжка и с фалшиви номера"}
{"url": "http://pik.bg/%D0%BF%D0%BE%D0%BB%D1%8F%D1%80%D0%BD%D0%B8%D1%86%D0%B8%D1%82%D0%B5-%D0%BD%D0%B8-%D1%81%D0%B5-%D0%B2%D1%80%D1%8A%D1%89%D0%B0%D1%82-%D0%BE%D1%82-%D0%B0%D0%BD%D1%82%D0%B0%D1%80%D0%BA%D1%82%D0%B8%D0%B4%D0%B0-news720481.html", "text": "Днес в България се завръщат полярниците от 26-ата ни Национална антарктическа експедиция, ръководена от проф. Христо Пимпирев. Заедно с него се прибират дерматологът проф. Николай Цанков, логистиците Драгомир Матеев и Христо Михайловски, кинооператорът Румен Василев и репортерът от Нова тв Живко Константинов. Очаква се групата да кацне на летище София в 12:50 ч. с полет от Рим. Ден преди отпътуването от Буенос Айрес проф. Пимпирев представи пред наши сънародници и аржентинската антарктическа общност новата си книга, озаглавена \"Антарктика – студеният Юг\". Паралелно с това Гергана Лаптева представи алманаха на старинни карти на ледения континент - \"Антарктида – непознатата южна земя\", съставен в съавторство с проф. Пимпирев и проф. Любомир Иванов.", "date": "2018.01.18", "title": "Полярниците ни се връщат от Антарктида"}
{"url": "http://pik.bg/%D0%BC%D0%B5%D0%B3%D0%B0-%D1%81%D0%B4%D0%B5%D0%BB%D0%BA%D0%B0-%D0%BF%D1%80%D0%BE%D0%B4%D0%B0%D0%B4%D0%BE%D1%85%D0%B0-%D0%B8%D0%B7%D0%B1%D0%B0%D1%82%D0%B0-%D0%BD%D0%B0-%D1%82%D0%BE%D0%B4%D0%BE%D1%80-%D0%B6%D0%B8%D0%B2%D0%BA%D0%BE%D0%B2-%D0%B2-%D0%BF%D1%8A%D1%80%D0%B2%D0%B5%D0%BD%D0%B5%D1%86-%D0%B7%D0%B0-35-%D0%BC%D0%BB%D0%BD-%D0%BB%D0%B5%D0%B2%D0%B0-news720528.html", "text": "Бившата резиденция на Тодор Живков \"Старата изба - Първенец\" е продадена на публична продан от частен съдебен изпълнител. Новият собственик  \"НСН Инвестмънт\" е броил за имота от 14 декара и двата комплекса 3.5 млн. лв. В тях влизат стара и нова част с ракиджийница, ресторант, изби, енотека, спортна зала, шест стаи, както и градини.  Търгът е стартирал от 1,5 млн. лв., но при наддаването първоначалната цена е скочила три пъти. До продажба на винарната се е стигнало заради задължения  от 746 хил. евро, които предният собственик Иван Панчев имал към 71-годишната Минка Иванова, пише в. \"Марица\".  Възрастната жена е станала причина да се образува изпълнителното дело. По данни от счетоводния баланс към 2016 г., избата е имала непокрита загуба в размер на над 1,2 млн. лв., а задълженията са били за над 2 млн. лв.  Преди това се е управлявала от \"Шато Виника\" АД, която през 2004 г. е обявена в несъстоятелност, а след това - в ликвидация. \"Старата изба - Първенец\", разположена в едноименното село, е построена в края на 19 век. По времето на социализма е превърната в резиденция на Тодор Живков, който посрещал там важни гости. Имал и собствена колекция с вина.", "date": "2018.01.18", "title": "МЕГА СДЕЛКА! Продадоха избата на Тодор Живков в Първенец за 3,5 млн. лева"}
{"url": "http://pik.bg/%D1%83%D1%80%D0%B0%D0%B3%D0%B0%D0%BD%D1%8A%D1%82-%D0%BE%D1%81%D1%82%D0%B0%D0%B2%D0%B8-%D0%B1%D0%B5%D0%B7-%D1%82%D0%BE%D0%BA-%D0%BF%D0%BE%D0%B4%D0%B1%D0%B0%D0%BB%D0%BA%D0%B0%D0%BD%D0%B0-%D0%BB%D0%BE%D1%88%D0%BE%D1%82%D0%BE-%D0%B2%D1%80%D0%B5%D0%BC%D0%B5-%D0%B7%D0%B0%D1%82%D0%B2%D0%BE%D1%80%D0%B8-%D1%83%D1%87%D0%B8%D0%BB%D0%B8%D1%89%D0%B0%D1%82%D0%B0-news720527.html", "text": "Силният вятър остави без електричество част от селищата в Карловска община, проходът Козница на Подбалканския път е блокиран от паднали дървета и клони. Екипи на пътните служби и гражданска защита от рано сутринта с резачки и автомобили разчистват трасето. Два тира са закъсали тази сутрин край Розино, предава Марица.бг. Проходът Троян-Кърнаре е затворен, по високите части на шосето вятърът навя преспи около метър. Има опасни заледявания по пътя Кърнаре- Слатина. На много места паднали клони и дървета задръстват улици и тротоари във всички селища на общината. Без ток от тази нощ са Розино и Клисура. Заради липса на отопление училищата и в двете населени места днес върнаха учениците. Сутринта децата на Розино влязоха в студените класните стаи, те изкараха по две занятия от по 20-тина минути, но беше невъзможно да останат повече в студеното училище и бяха освободени, съобщи кметът на селото Ангел Шаламанов. Детската градина в Розино също е затворена, тя се отоплява с климатици, които не работят заради липса на ток. В стаите е студено и поканихме родители да приберат децата в къщи, допълни кметът на Розино. Не учат децата и от Клисура, основното училище там също се отоплява с ток и днес учебните стаи са студени. Ток няма и в Христо Даново, Бегунци, Калофер, село Васил Левски. Тази нощ стихията е отнесла част от покрива на столовата на средно училище „Христо Проданов” в Карлово, но в сградата се провеждат редовни занятия. От ранни зори следим ситуацията в цялата Карловска община, съобщи кметът д-р Емил Кабаиванов. Има щети, които силният вятър е нанесъл във всички населени места, но няма пострадали хора.", "date": "2018.01.18", "title": "Ураганът остави без ток Подбалкана, лошото време затвори училищата"}
{"url": "http://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%B8-%D0%BD%D1%84%D1%81%D0%B1-%D1%81-%D0%BE%D1%81%D1%82%D1%80%D0%B0-%D0%B4%D0%B5%D0%BA%D0%BB%D0%B0%D1%80%D0%B0%D1%86%D0%B8%D1%8F-%D0%BD%D0%B5-%D0%B2%D1%80%D1%8A%D0%B7%D0%B2%D0%B0%D0%B9%D1%82%D0%B5-%D1%81%D0%B2%D0%BE%D0%B1%D0%BE%D0%B4%D0%BD%D0%BE%D1%82%D0%BE-%D1%81%D0%BB%D0%BE%D0%B2%D0%BE-%D1%81%D1%8A%D1%81-%D1%81%D0%B2-news720536.html", "text": "Национален Фронт за Спасение на България изразява категорична политическа подкрепа на бургаските медии в защита на свободното слово в публична декларация. Поводът са присъде за бургаски журналисти, за които ПИК информира преди ден (ВИЖТЕ В ОЩЕ ПО ТЕМАТА). \"За нас, постановените от съдия Кунчев осъдителни решения спрямо журналисти са опасен прецедент, целящ цензура върху отразяването на криминални случаи и лично отмъщение. Бургаските медии се обединиха в критиките си срещу съдебно решение на съдия Калин Кунчев от Районен съд в Бургас срещу два бургаски сайта – Бургаснюз и Бургасинфо. С това решение, журналистите са осъдени да заплатят обезщетения на Петър Низамов „Перата“ за уж причинените му неимуществени вреди чрез медийни публикации. В тях „Перата“ е категоризиран като „бияч“ и „побойник“ въз основа на цитирана информация от бюлетина на МВР Бургас. На 13.03.2012 г. Областната дирекция на МВР-Бургас разпространява официално съобщение, че Бургаският окръжен съд е разгледал мерките за неотклонение на Низамов и още двама души за побой над охранител на дискотека „Джубокс“, който е получил разкъсано-контузни рани по главата и мозъчно сътресение. Бургаските медии цитират съобщението на МВР и отразяват поредния криминален казус, в който е замесен Низамов. Съдия Калин Кунчев, обаче, решава, че публикациите са клеветнически и са засегнали честта и личното достойнство на ищеца. Петър Низамов е фигура от криминалните хроники, започнал „кариерата“ си от бандата на „Рижите“ и известен с престъпления, сред които няколко средни и леки телесни повреди, хулиганства, унищожаване на чуждо имущество и 3 влезли в сила присъди. Същият нанесе коварен удар върху родолюбивите тенденции в политиката и обществото, представяйки скандалните си акции по границата като патриотични. От НФСБ напомняме, че бургаският съдия Калин Кунчев е по-познат в социалните мрежи като „Гробаря“ – псевдоним, с който през 2014 г. в интернет форум той отправя грозни обиди („боклук“, „гъ**лизци“, „…и на вас ще ви дойде реда“, т.н.) срещу действащи съдии от Варна, както и срещу журналисти. Последните сезират прокуратурата и при извършената проверка е установено, че обидите и заплахите са отправяни от електронния адрес на съдия Кунчев. След като се установява, че хулите не са плод на болния мозък на някой психопат (дали пък не са?), а идват от съдия в Бургаски районен съд, районна прокуратура прекратява случая, поради липса на достатъчно доказателства!!! Неприятно сме изненадани и от позицията на съдийската колегия на ВСС, бранещата съдия Кънчев с болшевишки ентусиазъм, преди извършена каквато и да била проверка! Изборът на съдийска колегия е продукт на историческа реформа и уникален парламентарен консенсус в отговор на надеждите на българите за справедлива съдебна система. Вместо тясно-ведомствено чувство за колегиалност и „противопоставяне на публичното заклеймяване на постановени от съдии актове“, обществото очаква от съдийската колегия да вземе мерки срещу неадекватното правораздаване. Припомняме, че през 2011 г. Европейският съд за правата на човека отмени присъда срещу журналистката Катя Касабова, произнесена от Бургаски районен и потвърдена от Бургаски окръжен съд. И тогава, както и сега, Висшият съдебен съвет и Съюзът на съдиите в България остро се „противопоставиха на публичното заклеймяване на постановени от съдии актове“! Мила родна картинка!!! Политическият съвет на НФСБ ще настоява за щателна проверка от Инспектората към ВСС и ще информира институциите на Европейската Комисия в рамките на българското председателство на Съвета на Европейския съюз. Обръщаме се към всички политически сили да подкрепят свободата на словото и оздравяването на съдебната система. Национален изпълнителен комитет на НФСБ В. Симеонов Д. Хаджиев В. Касабов Б. Ячев\"", "date": "2018.01.18", "title": "ПЪРВО В ПИК! Валери Симеонов и НФСБ с остра декларация: Не връзвайте свободното слово със свински опашки!"}
{"url": "http://pik.bg/%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5%D1%82%D0%BE-%D0%B2-%D0%B3%D1%8A%D1%80%D1%86%D0%B8%D1%8F-%D1%80%D0%B0%D1%81%D1%82%D0%B5-%D1%84%D0%B5%D1%80%D0%BC%D0%B5%D1%80%D0%B8%D1%82%D0%B5-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0%D1%82-%D1%87%D0%B5-%D0%BE%D1%82-%D0%BF%D0%BE%D0%BD%D0%B5%D0%B4%D0%B5%D0%BB%D0%BD%D0%B8%D0%BA-%D0%B7%D0%B0%D1%82%D0%B2%D0%B0%D1%80%D1%8F%D1%82-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D1%81-news720471.html", "text": "Гръцките фермери са информирали български превозвачи за възможността в дните след понеделник да затворят границата с България. Те протестират срещу икономическите мерки на правителството в Атина. Засега демонстрациите са само пред държавните институции в южната ни съседка. Нашите превозвачи се надяват както миналата година българските и гръцки власти да не допуснат блокади по границите, но не изключват вероятността това да се случи заради българското председателство на Съвета на Европейския съюз.", "date": "2018.01.18", "title": "Напрежението в Гърция расте! Фермерите предупреждават, че от понеделник затварят границата с България"}
{"url": "http://pik.bg/%D0%BB%D0%BE%D1%88%D0%BE%D1%82%D0%BE-%D0%B2%D1%80%D0%B5%D0%BC%D0%B5-%D0%B7%D0%B0%D1%82%D0%B2%D0%BE%D1%80%D0%B8-%D0%B8-%D0%BF%D1%80%D0%BE%D1%85%D0%BE%D0%B4%D0%B0-%D1%88%D0%B8%D0%BF%D0%BA%D0%B0-news720531.html", "text": "Заради бурния вятър и снегонавявания са затворени подходите към прохода Шипка - Крън-Шипка и Дунавци-Шипка, като на практика и самият проход е временно затворен за движение. Заради снега е ограничено и движението на товарни автомобили над 12 тона през Прохода на Републиката. От Агенция \"Пътна инфраструктура\" препоръчват на всички шофьори, на които им предстои пътуване, да тръгват на път само с подходящи гуми, да карат със съобразена скорост и повишено внимание, спазвайки указанията на полицията.", "date": "2018.01.18", "title": "Лошото време затвори и прохода Шипка"}
{"url": "http://pik.bg/%D0%B4%D0%B5%D0%BD%D0%B8%D1%81-%D1%80%D0%BE%D0%B4%D0%BC%D0%B0%D0%BD-%D0%B2%D0%BB%D0%B5%D0%B7%D0%B5-%D0%B2-%D0%BA%D0%BB%D0%B8%D0%BD%D0%B8%D0%BA%D0%B0-%D0%B7%D0%B0-%D0%B0%D0%BB%D0%BA%D0%BE%D1%85%D0%BE%D0%BB%D0%B8%D1%86%D0%B8-news720505.html", "text": "Денис Родман влезе в клиника за алкохолици за пореден път, след като преди два дни беше арестуван да кара мъртво пиян, пише TMZ. Баскетболистът беше спипан в плачевно състояние в Нюпорт Бийч, Калифорния. Ченгетата то преследвали, след като той профучал покрай тях с ужасно силна музика в колата си. Когато го спрели, установили, че е много интоксикиран. От TMZ се свързали с Дарън Принс, мениджър на Червея, който съобщил за сайта, че клиентът му е влязъл още вчера в Рехабилитационен център в Патерсън, Ню Джърси, където да лекува алкохолната си зависимост. Родман е бил два пъти в клиника за алкохолици преди - за пръв път през 2010 г. и след това през 2014.", "date": "2018.01.18", "title": "Денис Родман влезе в клиника за алкохолици"}
{"url": "http://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B4%D1%8A%D1%80%D0%B6%D0%B0%D0%B2%D0%BD%D0%B0-%D1%81%D0%BB%D1%83%D0%B6%D0%B8%D1%82%D0%B5%D0%BB%D0%BA%D0%B0-%D1%87%D0%B0%D0%BA%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%86%D0%B2%D0%B5%D1%82%D0%B0%D0%BD-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D1%81%D0%BD%D0%B8%D0%BC%D0%BA%D0%B8-news720504.html", "text": "Държавна служителка иска зам.-председателя на ГЕРБ и председател на парламентарната група на партията Цветан Цветанов да бъде убит! Това става ясно от форуми във фейсбук, където е коментирала с личния си профил. Сергей Добрев от Велико Търново коментира убийството на търновския лихвар Юлиян Мирчев - Видрата и заявява \"И не вярвайте на Цветанов, ако каже същото и за него... Щото въпросите трябва да бъдат същите... Към Цветанов...\", като има предвид думите на политика за убития в София крупен търновски бизнесмен Петър Христов. Под този пост един от коментаторите - Толи Узунова, задава въпроса \"А самия Цветанов кога?\". Тъй като фейсбук е място за всевъзможни извращения, вероятно и това щеше да остане незабелязано, ако въпросната Толи Узунова не е държавен инспектор в Министерството на транспорта, ръководено от Ивайло Московски. Държавната служителка, желаеща час по-скорошното убийство на Цветан Цветанов, е член на ДСБ и през 2015 г. дори е била кандидат за общински съветник в София. Тъй като изборните резултати на тази партия бяха повече от печални, Толи Узунова топли държавния стол, като при това агитира за ликвидирането на втория след лидера на управляващата партия. Това със страшна сила поставя въпроса защо, след като не харесва управляващата партия и лидерите ѝ, работи под тяхното крило?", "date": "2018.01.18", "title": "ПЪРВО В ПИК! Държавна служителка чака убийството на Цветан Цветанов (СНИМКИ)"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-%D1%86%D0%B0%D1%86%D0%B0%D1%80%D0%BE%D0%B2-%D1%80%D0%B0%D0%B7%D0%BF%D0%BE%D1%80%D0%B5%D0%B4%D0%B8-%D0%BC%D0%B0%D1%89%D0%B0%D0%B1%D0%BD%D0%B0-%D0%BF%D1%80%D0%BE%D0%B2%D0%B5%D1%80%D0%BA%D0%B0-%D0%BD%D0%B0-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B8%D1%82%D0%B5-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0-news720537.html", "text": "Главният прокурор Сотир Цацаров разпореди извършване на проверки във всички районни и окръжни прокуратури, Софийска градска прокуратура, Специализирана прокуратура и военно-окръжните прокуратури в страната относно срочността и ефективността на предприетите действия и мерки за установяване на осъдени с влезли в сила присъди с неприведени в изпълнения наказания „лишаване от свобода“ и „доживотен затвор“. Проверката цели и установяване на затруднения, пропуски и нарушения, както и положителни практики при изпълнението на наказанията, с оглед повишаване ефективността на издирвателната дейност. Проверката е възложена на апелативните прокуратури в страната, Апелативна специализирана прокуратура и Военно – апелативна прокуратура, които ще извършат проверка на всички изпълнителни преписки, образувани за изпълнение на съдебни актове, по които към 15.01.2018г. не са задържани осъдени лица с наложено наказание „лишаване от свобода“ и „доживотен затвор“. Главният прокурор е разпоредил да бъдат проверени и всички преписки, по които присъдата е изпратена за изпълнение на Областните звена „Охрана“ при Министерство на правосъдието и в прокуратурите не е получено уведомление за задържане на осъдените лица. В срок до 02.02.2018г. апелативните прокуратури са задължени да изготвят обобщени доклади, съдържащи информация за общия брой на образуваните изпълнителни преписки с наложено наказание „лишаване от свобода“ и „доживотен затвор“, по които не са издирени и задържани осъдените с влезли в сила присъди, информация за датата на изпращане за привеждане в изпълнение на съдебния акт на съответните ОЗ“ Охрана“ при МП или ОДМВР, както и датата на получаването на уведомлението, че осъденият не е издирен. Докладите ще съдържат информация за датата на телеграма за обявяване на осъденото лице за издирване, периодичността на кореспонденцията с органите на ОЗ “Охрана“ при МП и МВР във връзка с издирването и резултатите от него; изготвена ли е своевременно Европейска заповед за арест, респ. предложение до ВКП за екстрадиция след получаване на данни за последното пребиваване на осъдения извън страната; каква е периодичността на обмена на информация, относно действията по изпълнение на общодържавното издирване, ЕЗА и предложенията до ВКП за екстрадиция. Обобщените доклади ще бъдат анализирани от прокурори от отдел „Съдебен“ във Върховна касационна прокуратура. По инициатива на главния прокурор ще бъде проведена среща с професионалното ръководство на МВР и с ръководството на ГД“Охрана“, МП за набелязване на конкретни действия по подобряване на издирвателната дейност при привеждане в изпълнение на наказанията „лишаване от свобода“ и „доживотен затвор“. Ще бъде обсъдена необходимостта от изготвяне на предложения на законодателни промени за повишаване срочността и ефективността на действията по изпълнение на съдебните актове, както и промени, целящи недопускане на осъдени лица с влезли в сила присъди да се отклонят от изтърпяване на наказанията и да останат ненаказани.", "date": "2018.01.18", "title": "ИЗВЪНРЕДНО В ПИК! Цацаров разпореди мащабна проверка на прокуратурите в страната"}
{"url": "http://pik.bg/%D1%85%D0%BE%D1%80%D0%BE%D1%81%D0%BA%D0%BE%D0%BF%D1%8A%D1%82-%D0%BD%D0%B0-%D0%B0%D0%BB%D0%B5%D0%BD%D0%B0-%D0%BA%D0%B0%D0%BA%D0%B2%D0%BE-%D0%B2%D0%B5%D1%89%D0%B0%D1%8F%D1%82-%D0%B7%D0%B2%D0%B5%D0%B7%D0%B4%D0%B8%D1%82%D0%B5-%D0%BD%D0%B0-%D0%B0%D1%82%D0%B0%D0%BD%D0%B0%D1%81%D0%BE%D0%B2%D0%B4%D0%B5%D0%BD-news720484.html", "text": "ОВЕН Ще ви отправят делово предложение, на което не можете да устоите. Отговорете, че ще го обмислите и обсъдите и ще дадете отговор в следващите дни. Промените на работното място трябва да са умерени и предварително обмислени. Не прекалявайте с високите скорости, ако сте зад волана. ТЕЛЕЦ В този ден ви предстои разговор, в който ще се сблъскате с неочаквани проблеми. Не се радвайте прибързано на получените пари, защото веднага има къде да ги вложите. Денят е подходящ за рутинни занимания. Проблемите са много, заради липса на стабилност в мнението ви. БЛИЗНАЦИ Направете необходимите анализи на финансовото си състояние, особено ако управлявате ваша фирма. Изслушвайте мнението на колегите си. Предвидените инвестиции може да навредят на бъдещата ви работа. Бъдете тактични. Поднесете идеите си, ако искате да бъдат подкрепени от партньорите си. РАК Разговорите с делови партньори ще ви помогнат да откриете нови възможности за излизане от финансовите проблеми, които са ви споходили. Подхождайте предпазливо към предложенията, за да не се окажете излъгани. Отложете деловите разговори, свързани с преките ви задачи, за да не си създадете конфликти на работното място. ЛЪВ Днес сте обсебени от желание на всяка цена да сте на върха на работното място. Ако сте решили да постигнете признание, не настоявайте пред ръководството, а изчакайте да получите оценка от колегите си. Време е да помислите и за себе си, а не само за хората около вас. Отношенията с хората около вас са хармонични. ДЕВА Работете спокойно и не забравяйте да отчитате всички детайли в работата си. Не взимайте прибързани решения. Перфекционизма ви носи полза. Не се поддавайте на провокации. Ще научите за парично възнаграждение, което е отлична оценка на отдавна положен от вас труд. ВЕЗНИ Неочаквани разходи в семейството ще нарушат финансовата ви стабилност. Всичко замислено, свързано със задачите ви на работното място ще се осъществи. Преодолейте нервността си и се предпазете от повтаряне на стари грешки. Отложете деловите срещи и разговори. Не рискувайте. Не давайте пари на заем. СКОРПИОН Откъснете се от мислите за проблемите, които имате да разрешавате. Не е изключено случайно запознанство да окаже положително влияние на бъдещото ви финансово състояние. Звездите ви дават шанс да откриете нови източници на доходи. СТРЕЛЕЦ Пазете се от измами, свързани с намерението ви да поставите началото на нова дейност. На работното място бъдете внимателни в думите и действията си. Всеки опит да се заяждате и да иронизирате колегите си е във ваша вреда. Рискувате да се провалите, заради прибързаност и необмислени действия. КОЗИРОГ Интересни запознанства ви зареждат с желание да успявате и обогатяват знанията ви. Подновете стари и полезни делови контакти. Деловите ви партньори ще подпомогнат финансовите постъпления, които отдавна очаквате. Със задачите си се справяте добре. ВОДОЛЕЙ Погледнете на професионалните си задачи с оптимистично настроение. На работното място сте във върховата си форма и ще получите похвала. Ще се срещнете с нови партньори, които искат да работите съвместно и ще ви донесат бъдещи успехи. РИБИ Въпреки желанието ви да творите се пригответе за трудности, заради невъзможност да получите необходимата ви информация. Не се впускайте в начинания. Успехът ще бъде с вас, ако на работното място завършите започнатите задачи. Неочаквано ще ви изненадат с информация за предстоящи финансови постъпления.", "date": "2018.01.18", "title": "ХОРОСКОПЪТ НА АЛЕНА! Какво вещаят звездите на Атанасовден"}
{"url": "http://pik.bg/%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D1%8A%D1%82-%D1%89%D0%B5-%D1%80%D0%B0%D1%82%D0%B8%D1%84%D0%B8%D1%86%D0%B8%D1%80%D0%B0-%D0%B4%D0%BE%D0%B3%D0%BE%D0%B2%D0%BE%D1%80%D0%B0-%D0%B7%D0%B0-%D0%B4%D0%BE%D0%B1%D1%80%D0%BE%D1%81%D1%8A%D1%81%D0%B5%D0%B4%D1%81%D1%82%D0%B2%D0%BE-%D1%81-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-news720467.html", "text": "Парламентът ще ратифицира договора за добросъседство с Република Македония, съобщава Нова телевизия. Документът беше подписан на 1 август от македонския премиер Зоран Заев и българския министър-председател Бойко Борисов на церемония в Скопие. Тогава двамата отказаха да говорят за „отстъпките”, които София и Скопие са направили, за да подпишат документа, и изразиха желание да „гледат напред”, за да се уверят, че и Македония, и Западните Балкани имат европейска перспектива. Договорът беше подписан след дългогодишно отлагане, а с него двете страни официално признават, че имат „обща история”. Бойко Борисов тогава заяви, че документът трябва да сложи край и на антибългарската пропаганда в Македония.", "date": "2018.01.18", "title": "Парламентът ще ратифицира договора за добросъседство с Македония"}
{"url": "http://pik.bg/%D1%81%D1%82%D0%B0%D0%BD%D0%B0%D1%85%D0%B0-%D1%8F%D1%81%D0%BD%D0%B8-%D0%BF%D0%BE%D0%B1%D0%B5%D0%B4%D0%B8%D1%82%D0%B5%D0%BB%D0%B8%D1%82%D0%B5-%D0%B2-%D0%B8%D0%B7%D0%BC%D0%B8%D1%81%D0%BB%D0%B5%D0%BD%D0%B8%D1%82%D0%B5-%D0%BE%D1%82-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%BD%D0%B0%D0%B3%D1%80%D0%B0%D0%B4%D0%B8-%D0%B7%D0%B0-%E2%80%9E%D1%84%D0%B0%D0%BB%D1%88%D0%B8%D0%B2%D0%B8-%D0%BD%D0%BE%D0%B2%D0%B8%D0%BD%D0%B8%E2%80%9C-news720456.html", "text": "Телевизионният канал Fox News публикува списък с победителите в „Наградите за фалшиви новини“, измислени от президента на САЩ Доналд Тръмп, съобщава ТАСС. Американският президент публикува списъка с победителите на сайта на Републиканската партия, но заради сериозния интерес страницата временно се оказа недостъпна. Първото място в списъка заема журналистът от The New York Times, носителят на Нобелова награда за икономика Пол Кругман, който твърдеше, че фондовия пазар „никога няма да се оправи“, след идването на Тръмп на власт. Най-много в списъка се отбелязва телевизионният канал CNN – четири пъти. Посочени са и ABC News и The Washington Post.", "date": "2018.01.18", "title": "Станаха ясни победителите в измислените от Доналд Тръмп награди за „фалшиви новини“"}
{"url": "http://pik.bg/%D0%BD%D0%B5%D0%BB%D0%B5%D0%BF-%D0%BE%D0%BF%D0%B8%D1%82-%D0%BA%D1%80%D0%B0%D0%B4%D0%B5%D1%86-%D1%81-%D0%BA%D0%B8%D1%80%D0%BA%D0%B0-%D0%BE%D0%BF%D0%B8%D1%82%D0%B0-%D0%B4%D0%B0-%D0%BE%D0%B3%D1%80%D0%B0%D0%B1%D0%B8-%D0%BC%D0%B0%D0%B3%D0%B0%D0%B7%D0%B8%D0%BD-%D0%B2%D0%B8%D0%B4%D0%B5%D0%BE-news720476.html", "text": "Мъж се опита да обере хранителен магазин в столичния квартал „Дружба” с помощта на кирка. Случаят е от 13-и януари. На записа от охранителните камери, се вижда как мъж с качулка и кирка се опитва да разбие катинара на магазина. След като няколко минути безуспешни опити, крадецът отскача и буквално изхвърча на земята. След това той решава да счупи камерата, която го снима и влиза в магазина през задния вход. Не успява да измъкне нищо, тъй като се озовава в друго помещение. Мъжът все пак се усеща навреме и успява да избяга. Полицията го издирва.", "date": "2018.01.18", "title": "НЕЛЕП ОПИТ! Крадец с кирка опита да ограби магазин (ВИДЕО)"}
{"url": "http://pik.bg/%D0%B4%D0%BD%D0%B5%D1%81-%D0%B5-%D0%B3%D0%BE%D0%BB%D1%8F%D0%BC-%D0%BF%D1%80%D0%B0%D0%B7%D0%BD%D0%B8%D0%BA-%D0%B7%D0%B8%D0%BC%D0%B0%D1%82%D0%B0-%D1%81%D0%B8-%D0%BE%D1%82%D0%B8%D0%B2%D0%B0-%D0%B5%D1%82%D0%BE-%D0%BA%D0%B0%D0%BA%D0%B2%D0%B8-%D1%81%D0%B0-%D1%82%D1%80%D0%B0%D0%B4%D0%B8%D1%86%D0%B8%D0%B8%D1%82%D0%B5-%D0%B8-%D0%BF%D0%BE%D0%B2%D0%B5%D1%80%D0%B8%D1%8F%D1%82%D0%B0-news720470.html", "text": "Българската православна църква днес почита паметта на Свети Атанасий Велики. Свети Атанасий е роден през 295 г. На 23-годишна възраст той е ръкоположен за дякон и участва в Никейския Вселенски събор. Пет години след това Атанасий придобива епископски сан. Като архиепископ на гр. Александрия той се включва активно в борбата срещу арианската ерес в християнството. Умира на 2 май 373 г. Атанасовден, както и Антоновден, се почита като патронен празник на ковачи, железари, ножари и налбанти, а заедно с това и като празник за омилостивяване на чумата, шарката и синята пъпка (антракс). За омилостивяване на шарките се пекат питки, които се надупчват с вилица, за да не се \"надупчат\" децата от шарка. Жените спазват същите забрани, които характеризират Антоновден. През двата дни стопанките не похващат никаква работа, не предат и не плетат, не варят боб и леща, спазват полово табу, за да не разсърдят чумата и шарката. В народните вярвания Свети Атанас е представен като властелин на снеговете и ледовете. Счита се, че от този ден нататък зимата започва да си отива. Облечен с копринена риза, той отива в планината на своя бял кон и се провиква: \"Иди си, зимо, идвай, лято!\" Затова и празникът е известен като \"Среди зима\". В някои селища на Западна България в ранното утро на Атанасовден хората излизат по високите могили да посрещнат слънчевия изгрев и настъпващата пролет. В района на град Етрополе те палят огньове и ги прескачат за здраве. В знак на затоплящото се време, мъжете в Плевенско се залавят на хоро, съблечени по ризи. А в Самоковско вярват, че в деня на своя празник „свети Атанас забожда главата си в земята\", като по този начин я затопля. Ако на днешния ден е топло, ще има плодородна година, а другата зима ще започне по рано. На трапезата задължително се слага свинско с бамя или пиле, както и пита с мед. Това е един от празниците, на които се устройват курбани за здраве. Именици днес са Атанас (от гр. атанатос-безсмъртен), Атанаско, Таско, Наско, Трайко, Танка, Наца, Тана, Ачко, Живко, Траян, Траяна, Татиана, Трайка.", "date": "2018.01.18", "title": "Днес е голям празник! Зимата си отива, ето какви са традициите и поверията"}
{"url": "http://pik.bg/80-000-%D0%B1%D0%B5%D0%B4%D0%BD%D0%B8-%D0%B4%D0%BE%D0%BF%D1%8A%D0%BB%D0%BD%D0%B8%D1%82%D0%B5%D0%BB%D0%BD%D0%BE-%D1%89%D0%B5-%D0%BF%D0%BE%D0%BB%D1%83%D1%87%D0%B0%D1%82-%D0%BF%D0%B0%D0%BA%D0%B5%D1%82%D0%B8-%D1%81-%D1%85%D1%80%D0%B0%D0%BD%D0%B8-%D0%B8-%D1%82%D0%BE%D0%BF%D1%8A%D0%BB-%D0%BE%D0%B1%D1%8F%D0%B4-news720464.html", "text": "Още 80 000 бедни ще получат пакети с храни и топъл обяд през тази година, съобщава Нова телевизия. Общо 400 000 души ще могат да се възползват от тази услуга, съобщи социалният министър Бисер Петков пред Ресорната комисия в парламента. Първият пакет обаче ще се раздаде чак през март. За тази зима пакетите трябва да включват 17 продукта, а целият проект е на стойност около 16 милиона лева.", "date": "2018.01.18", "title": "80 000 бедни допълнително ще получат пакети с храни и топъл обяд"}
{"url": "http://pik.bg/%D0%B3%D0%BE%D1%80%D0%B5%D1%89-%D0%B4%D0%B5%D0%B1%D0%B0%D1%82-%D0%B9%D0%BE%D1%80%D0%B4%D0%B0%D0%BD-%D1%86%D0%BE%D0%BD%D0%B5%D0%B2-%D1%83%D0%BD%D0%B8%D0%B6%D0%B8-%D0%B1%D1%81%D0%BF-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5%D1%82%D0%BE-%D0%BD%D0%B8-%D1%81-%D1%82%D1%8F%D1%85-%D0%B1%D0%B5%D1%88%D0%B5-%D0%BD%D0%B5%D1%83%D1%81%D0%BF%D0%B5%D1%88%D0%BD%D0%BE-%D1%82%D0%B5-%D0%BF%D1%80%D0%B5%D0%B4%D0%BB%D0%B0%D0%B3%D0%B0%D1%82-%D1%81%D1%8A%D1%89%D0%BE%D1%82-news720480.html", "text": "Има грешна интерпретация на думите на г-н Доган. Той не казва, че няма алтернатива на управляващите, а че от опозицията няма партия, която да поеме управлението на страната. Това заяви пред Нова телевизия депутатът от ДПС Йордан Цонев на въпрос за вота на недоверие, който вчера беше внесен в деловодството на парламента от БСП. \"Ние имаме много различия с БСП. Когато нямаш радикално нов вариант за управление на България, няма смисъл да предлага същото меню, но с други изпълнители\", коментира той. \"Ние искаме нов вид на управление. Ние сме опозиция на това управление, най-малкото защото в него участват националисти, но не само това. Никак не е нужно опозицията да е единна. Това, че БСП ще внесат вота, а ние ще го подкрепим с други мотиви, няма значение\", отсече народният представител. \"България се нуждае от програма за цялостно управление. Ние нямаме еднаква визия с БСП нито за бюджета, нито за данъците, нито за здравеопазването. Ние сме управлявали с БСП, но сме управлявали неуспешно, щом не успяхме да реформира тези проблемни сектори\", каза още Йордан Цонев. \"Ние не искахме вотът на недоверие да бъде толкова общ. Когато говорим за корупция, ние трябва да изнесем конкретни факти\", добави депутатът от ДПС.", "date": "2018.01.18", "title": "ГОРЕЩ ДЕБАТ! Йордан Цонев унижи БСП: Управлението ни с тях беше неуспешно! Те предлагат същото меню, но с други изпълнители"}
{"url": "http://pik.bg/%D0%B2-%D1%8E%D0%B6%D0%BD%D0%B0-%D0%BA%D0%BE%D1%80%D0%B5%D1%8F-%D1%81%D1%82%D0%B0%D1%80%D1%82%D0%B8%D1%80%D0%B0%D1%82-%D0%BC%D0%B0%D1%89%D0%B0%D0%B1%D0%BD%D0%B8-%D0%B2%D0%BE%D0%B5%D0%BD%D0%BD%D0%B8-%D1%83%D1%87%D0%B5%D0%BD%D0%B8%D1%8F-%D0%B7%D0%B0-%D1%80%D0%B5%D0%B0%D0%B3%D0%B8%D1%80%D0%B0%D0%BD%D0%B5-%D0%BF%D1%80%D0%B8-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%B8-%D1%81%D0%B8%D1%82%D1%83%D0%B0%D1%86%D0%B8%D0%B8-%D0%BF%D0%BE-%D0%B2%D1%80%D0%B5%D0%BC%D0%B5-news720457.html", "text": "Военни от Южна Корея ще проведат от днес учения за справяне с различни заплахи по време на Зимните олимпийски игри в Пьончан, съобщават от командването на сухопътните войски на страната. Според информацията, планира се в маневрите да участват над 2 000 души, в това число и служители на войските със специално предназначение, морски пехотинци и сапьори. В учението ще се включат хеликоптери, безпилотни летателни апарати, средства на ПВО, химическа, бактериологична и радиационна защита, както и полицейски кучета. Главната цел на ученията е „гарантиране на безусловната безопасност и успешното провеждане на Олимпиадата“, отбелязват от командването. Олимпиадата в Пьончан трябва да се проведе от 9 до 25 февруари, а Параолимпийските игри – од 9 до 19 март.", "date": "2018.01.18", "title": "В Южна Корея стартират мащабни военни учения за реагиране при извънредни ситуации по време на Олимпиадата в Пьончан"}
{"url": "http://pik.bg/%D0%B3%D0%BE%D0%BB%D1%8F%D0%BC-%D1%83%D0%B4%D0%B0%D1%80-%D1%81%D0%BF%D0%B8%D0%BF%D0%B0%D1%85%D0%B0-745-%D0%BA%D0%B8%D0%BB%D0%BE%D0%B3%D1%80%D0%B0%D0%BC%D0%B0-%D0%BA%D0%BE%D0%BA%D0%B0%D0%B8%D0%BD-%D1%81%D0%BA%D1%80%D0%B8%D1%82-%D0%B2-%D0%B0%D0%BD%D0%B0%D0%BD%D0%B0%D1%81%D0%B8-news720478.html", "text": "Съвместна акция на португалската и испанската полиция доведе до разкриването на стотици килограми кокаин, скрит във вътрешността на ананаси, съобщава БНТ. Арестувани са деветима души, които са транспортирали наркотика от Южна Америка до Лисабон. След това в лаборатории край Мадрид наркотикът е бил подготвян за продажба в Испания. Те са били поддържани от двама братя колумбийци. По случая се е водело полицейско разследване от април 2017 г.", "date": "2018.01.18", "title": "ГОЛЯМ УДАР! Спипаха 745 килограма кокаин, скрит в ананаси"}
{"url": "http://pik.bg/%D0%B0%D1%82%D0%B0%D0%BD%D0%B0%D1%81%D0%BE%D0%B2-%D0%B4%D0%B5%D0%BD-%D0%B5-news720451.html", "text": "Православната църква посвещава днешния 18 януари на св. Атанасий Велики, роден през 295 г. На 23-годишна възраст той е ръкоположен за дякон и участва в Никейския Вселенски събор. Пет години след това Атанасий придобива епископски сан. Като архиепископ на гр. Александрия той се включва активно в борбата срещу арианската ерес в християнството. Умира на 2 май 373 г. В народните вярвания, Свети Атанас е представен като властелин на снеговете и ледовете. Счита се, че от този ден нататък зимата започва да си отива. Облечен с копринена риза, той отива в планината на своя бял кон и се провиква: \"Иди си, зимо, идвай, лято!\". Затова и празникът е известен като \"Среди зима\". Атанасовден, както и Антоновден, се почита като патронен празник от ковачи, железари, ножари и налбанти, а заедно с това и като празник за oмилостивяване на чумата, шарката и синята пъпка -антракс. За oмилостивяване на шарките се пекат питки, които се надупчват с вилица, за да не се \"надупчат\" децата от шарка. Жените спазват същите забрани, които характеризират Антоновден. На Атанасовден в Тракия се приготвя черно пиле или кокошка с ориз и се раздава на съседи и близки против болести. Перата се запазват, защото се вярва, че притежават лечебна сила. В някои райони на страната моми и ергени излизат на поляните, връзват люлки, пеят, играят хора. Имен ден празнуват: Атанас, Атанаска, Наско, Анастас, Танас, Нася", "date": "2018.01.18", "title": "Атанасов ден е!"}
{"url": "http://pik.bg/%D0%BF%D1%80%D0%B5%D0%B2%D1%80%D1%8A%D1%89%D0%B0%D1%82-%D0%BA%D0%BD%D0%B8%D0%B3%D0%B0%D1%82%D0%B0-%D0%BD%D0%B0-%D0%BC%D0%B0%D0%B9%D0%BA%D1%8A%D0%BB-%D1%83%D0%BB%D1%84-%D0%B7%D0%B0-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%B2-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D0%BE%D0%BD%D0%B5%D0%BD-%D1%81%D0%B5%D1%80%D0%B8%D0%B0%D0%BB-news720455.html", "text": "Книгата на журналиста Майкъл Улф „Огън и ярост: в Белия дом на Тръмп“, посветена на предизборната кампания и дейността на американския президент Доналд Тръмп и неговото обкръжение, ще легне в основата на нов телевизионен сериал, съобщава The Hollywood Reporter. Отбелязва се, че правата за екранизацията на книгата са били откупени от компанията Endeavor Content. Авторът на книгата Майкъл Улф пък ще бъде изпълнителен продуцент на сериала. Точната сума на сделката не се съобщава, но се уточнява, че става дума за милиони долари.", "date": "2018.01.18", "title": "Превръщат книгата на Майкъл Улф за Доналд Тръмп в телевизионен сериал"}
{"url": "http://pik.bg/%D0%B7%D0%B0%D0%BA%D0%BB%D1%8E%D1%87%D0%B8%D1%82%D0%B5%D0%BB%D0%BD%D0%B8%D1%8F%D1%82-%D1%82%D1%83%D1%80%D0%BD%D0%B8%D1%80-%D0%BD%D0%B0-wta-%D1%81%D0%B5-%D0%BC%D0%B5%D1%81%D1%82%D0%B8-%D0%B2-%D0%BA%D0%B8%D1%82%D0%B0%D0%B9-%D0%BE%D1%82-2019-%D0%B3%D0%BE%D0%B4%D0%B8%D0%BD%D0%B0-news720459.html", "text": "Заключителният турнир на Женската тенис асоциация (WTA) се мести в Китай от 2019 г, съобщкава сайтът на Асоицацията, цитиран от Спортал. Тази година състезанието за последно ще се проведе в Сингапур преди да се премести в Шънджън. Китайският град получи домакинството на състезанието за 10 години или до 2028 г.. Дългогодишният договор обвързва още повече женският тенис с изключително атрактивния азиатски пазар. Наградният фонд на турнира ще бъде увеличен двойно до 14 милиона долара за първото издание на Финалите на WTA в Китай през 2019 г. Организаторите на турнира са обявили планове за построяването на нова зала, която ще струва 450 милиона долара и ще бъде с капацитет 12 000. Шефовете на женския тенис изразиха задоволство от това, че състезанието ще се провежда толкова дълъг период на едно място. През последните 10 години турнирът се мести през няколко години, като беше в Доха, Истанбул и Сингапур.", "date": "2018.01.18", "title": "Заключителният турнир на WTA се мести в Китай от 2019 година"}
{"url": "http://pik.bg/%D1%84%D0%B5%D0%BD%D0%BA%D0%B8-%D0%BD%D0%B0%D0%BF%D0%B0%D0%B4%D0%BD%D0%B0%D1%85%D0%B0-%D0%B1%D0%BE%D1%80%D0%B8%D1%81-%D0%B4%D0%B0%D0%BB%D0%B8-%D0%B2-%D0%BA%D0%BB%D1%83%D0%B1-33-%D1%81%D0%BD%D0%B8%D0%BC%D0%BA%D0%B8-news720541.html", "text": "Борис Дали едва успя да се отърве от обожателките си по време на последното си участие в хитовия столичен \"Клуб 33\". В Сърцето на Студентски град обичаният изпълнител бе нападнат от едрогърда блондинка и брюнетка. Русокосата изкусителка се хвърли на врата на Борката, като не пропусна да се възползва от възможността да го намляска по бузата. Цялото си участие певецът изкара с червило по лицето, но това не му попречи да взриви стотиците гости на двуетажния комплекс с купон, който да помнят дълго. Иначе тази седмица по традиция започна с ретро партито на Теди Джорджо. Обичайно клубът с мъка побра тълпите от меломани, любители на парчетата от доброто старо време. Сред тях се оказа и футболистът Еньо Кръстовчев.", "date": "2018.01.18", "title": "Фенки нападнаха Борис Дали в \"Клуб 33\" (СНИМКИ)"}
{"url": "http://pik.bg/%D0%B7%D0%B8%D0%BC%D0%B0%D1%82%D0%B0-%D0%BF%D0%BE%D0%BA%D0%B0%D0%B7%D0%B2%D0%B0-%D0%BF%D1%80%D0%BE%D0%BC%D0%B5%D0%BD%D0%BB%D0%B8%D0%B2-%D1%85%D0%B0%D1%80%D0%B0%D0%BA%D1%82%D0%B5%D1%80-%D0%B1%D1%83%D1%80%D0%B5%D0%BD-%D0%B2%D1%8F%D1%82%D1%8A%D1%80-%D0%BD%D0%BE%D1%81%D0%B8-%D1%81%D0%BD%D1%8F%D0%B3-%D0%B4%D0%BD%D0%B5%D1%81-%D0%BF%D1%80%D0%B5%D0%B7-%D1%83%D0%B8%D0%BA%D0%B5%D0%BD%D0%B4%D0%B0-%D1%89%D0%B5-%D0%B5-%D1%82%D1%83-%D1%82%D0%BE%D0%BF%D0%BB%D0%BE-%D1%82%D1%83-news720390.html", "text": "Днес валежите ще спират, а привечер и облачността ще започне да се разкъсва и намалява. Ще остане ветровито с умерен и силен северозападен вятър. Температурите ще се понижат и максималните ще са предимно между 0 и 5 градуса. Това съобщи дежурният синоптик Мартин Славчев от Националния институт по метеорология и хидрология (НИМХ) при Българската академия на науките (БАН), цитиран от Фокус. В планините ще бъде облачно, ветровито, преди обяд с валежи от сняг. Ще духа бурен, по-високите и открити части ураганен северозападен вятър. Максимална 1200 – минус 5, на 2000 м – минус 9. В петък ще преобладава слънчево време, вятърът ще отслабне, ще се ориентира от югозапад. Дневните температури ще се повишат, но сутрешните в много райони ще са отрицателни – между минус 7 и минус 2. В събота в Източна България вятърът ще се задържи от юг и ще остане топло за януари. В Западна България вятърът ще се ориентира от северозапад и ще започне застудяване. Облачността ще се увеличи, ще завали, дъжд и сняг. В неделя ще е без съществени валежи, ще остане предимно облачно и сравнително студено.", "date": "2018.01.18", "title": "Зимата показва променлив характер! Бурен вятър носи сняг днес, през уикенда ще е ту топло, ту студено"}
{"url": "http://pik.bg/%D0%BE%D0%BF%D0%B0%D1%81%D0%BD%D0%BE-%D0%BE%D1%81%D0%BB%D0%B5%D0%BF%D1%8F%D0%B2%D0%B0%D0%BC%D0%B5-%D0%BE%D1%82-%D1%81%D0%B8%D0%BD%D1%83%D0%B7%D0%B8%D1%82%D0%B0---%D0%B2%D0%B8%D0%B6%D1%82%D0%B5-%D0%BA%D0%B0%D0%BA-%D0%B4%D0%B0-%D1%81%D0%BF%D0%B0%D1%81%D0%B8%D1%82%D0%B5-news720223.html", "text": "Само в Европа всяка година от синузит се разболяват 10 млн. души. Още 50 млн. страдат от различни възпалителни заболявания на носа, което изважда от нормален ритъм на живот огромен брой хора - принуждава ги да вземат болнични листове или, което е още по-лошо - изкарват болестта на крак. Мнозина си мислят, че хремата (с която започват всичките многобройни разновидности на синузита) въобще не е болест. И че нелекуваната хрема минава за седмица, а лекуваната - за 7 дни. Впрочем тази шега има вече международен мащаб и е призната от лекарите за много печална. Защото усложненията на синузита никак не са смешни: силно главоболие, изменения или загуба на зрението, изместване на очната ябълка. У нас е регистриран дори смъртен случай, но по вина на самия пациент - той отказвал да се лекува, докато заболяването не засегнало мозъчната обвивка. Опасността за здравето от синузита се състои в следното: в околоносните кухини се натрупва гной, която предизвиква възпаление и болка в прилежащите тъкани и органи. Да се изведе гнойта оттам и да се унищожи огнището на възпалението, е основната задача на лечението. Една древна рецепта от народната медицина помогна на учените да намерят вещество, което помага на кухините да се самопочистват. Това е сокът от циклама. Необходима е дива циклама, расла на воля сред природата. У нас тя е позната повече като ботурче. Рецептата с грудка на ботурче е от Баба Ванга. Според пророчицата се взима коренът, настъргва се на по-ситно ренде и от получения сок в двете ноздри се капват по 2-3 капки. Процедурата се прави само веднъж на ден, тъй като течността е отровна. Повтаря се три дни до пълно облекчаване на състоянието.", "date": "2018.01.18", "title": "ОПАСНО! Ослепяваме от синузита - вижте как да спасите"}
{"url": "http://pik.bg/%D0%B4%D0%B0%D1%80-%D0%B1%D0%B8%D0%BE%D0%BD%D1%81%D0%B5-%D0%BF%D0%BE%D0%B4%D0%B0%D1%80%D0%B8-%D0%BD%D0%B0-%D0%BD%D0%BE%D0%B2%D0%BE%D1%80%D0%BE%D0%B4%D0%B5%D0%BD%D0%B0%D1%82%D0%B0-%D0%B4%D1%8A%D1%89%D0%B5%D1%80%D0%B8%D1%87%D0%BA%D0%B0-%D0%BD%D0%B0-%D0%BA%D0%B8%D0%BC-%D0%BA%D0%B0%D1%80%D0%B4%D0%B0%D1%88%D1%8F%D0%BD-%D0%B3%D1%80%D0%B8%D0%B2%D0%BD%D0%B0-%D0%B7%D0%B0-%D0%BD%D0%B0%D0%B4-20-000-%D0%B4%D0%BE%D0%BB%D0%B0%D1%80%D0%B0-news720458.html", "text": "Звездната музикална двойка Бионсе и Джей Зи са подарили на Ким Кардашян и съпругът й Кание Уест, които станаха родители за трети път, гривна за новородената им дъщеричка, съобщава The Sun. Според информацията, гривната е инкрустирана с диаманти, като е гравирана цифрата 3. Стойността на изделието,  чийто автор е ювелирът Лорейн Шварц, е 15 000 паунда (б.р над 20 000 долара). Кание Уест бил безкрайно щастлив от подаръка, тъй като винаги е смятал Джей Зи за свой „по-голям брат“, а Бионсе е сред най-добрите му приятелки.", "date": "2018.01.18", "title": "Дар! Бионсе подари на новородената дъщеричка на Ким Кардашян гривна за над 20 000 долара"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D1%81%D0%B2%D0%B5%D1%82%D0%BB%D0%BE%D0%B7%D0%B0%D1%80-%D0%BB%D0%B0%D0%B7%D0%B0%D1%80%D0%BE%D0%B2-%D1%80%D0%B0%D0%B7%D0%B1%D0%B8-%D0%B1%D1%81%D0%BF-%D0%B8-%D0%B4%D0%BF%D1%81-%D0%B7%D0%B0-%D0%B2%D0%BE%D1%82%D0%B0-%D0%BD%D0%B0-%D0%BD%D0%B5%D0%B4%D0%BE%D0%B2%D0%B5%D1%80%D0%B8%D0%B5-%D0%B1%D0%B8%D0%B2%D1%88%D0%B8%D1%8F%D1%82-%D0%B3%D0%BB%D0%B0%D0%B2%D0%B5%D0%BD-%D1%81%D0%B5%D0%BA%D1%80%D0%B5%D1%82%D0%B0%D1%80-news720472.html", "text": "Имаме лидер, който е първият консерватор в България, премина през много трудности, понесе много удари. Сега идва неговото време. В момента аз съм национален координатор на партия \"Атака\". Всички сме наясно, че има една дистанция между партията и обществото. В момента, едно от нещата, които правят, е да осъществявам контакти с определени граждански движение и обединения по определени теми с оглед да сме по-близо до обществото. Това заяви пред Нова телевизия бившият главен секретар на МВР Светлозар Лазаров. \"Обединени патриоти е един устойчив проект, който иам бъдеще и това бъдеще зависи от нас. Този проект е с потенциал и ако той тръгне по-близо до гражданското общество, това ще даде до съответните резултати\", коментира той. \"Най-сериозните разминавания в момента са между ГЕРБ и БСП. Виждате, че те се тресат заради Истанбулската конвенция, а ние имаме ясна и точна позиция. Тази конвенция изцяло обслжува определени лобита, които пък обслужват Сорос. Знаете, че той има голямо влияние в Европарламента\", категоричен е бившият секретар на МВР. \"Ние няма да отстъпим от тази позиция. Тук няма нищо лично, това е нашето мнение. Интересувам се може ли някой да ми каже какво е \"социален пол\". Ако някой може да ни го покаже, нека излезе и да ни го обясни, за да знаят нашите хора за какво гласуват. Нашата идеология се обосновава на консерватизма - православието и семейните ценности\", отсече Светлозар Лазаров. \"Вотът на недоверие е несъстоятелен. Този вот е срещу ГЕРБ от страна на БСП и срещу Обединени патриоти от страна на ДПС. Това е защото искат да ни извадят от власта. Как може на едно правителство, което е на няколко месеца, да се иска вот на недоверие по тема корупция\", попита националният координатор на \"Атака\". Той коментира и убийствата от началото на годината. \"Чест прави на колегите от МВР, че за миналата година са разкрили 93 от общо 95 убийства. Допускам, че едното неразкрито е това на данъчния Стаменов, а другият случай е някакъв битов, който има всички шансове да излезе\", заключи той.", "date": "2018.01.18", "title": "ЕКСКЛУЗИВНО! Светлозар Лазаров разби БСП и ДПС за вота на недоверие! Бившият главен секретар на МВР съзря дългата ръка на Сорос зад Истанбулската конвенция"}
{"url": "http://pik.bg/%D1%80%D0%B5%D1%88%D0%B5%D0%BD%D0%BE-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D1%8A%D1%82-%D0%B3%D0%BB%D0%B0%D1%81%D1%83%D0%B2%D0%B0-%D0%B2%D0%BE%D1%82%D0%B0-%D0%BD%D0%B0-%D0%BD%D0%B5%D0%B4%D0%BE%D0%B2%D0%B5%D1%80%D0%B8%D0%B5-%D0%BD%D0%B0-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B7%D0%B0%D1%81%D0%B5%D0%B4%D0%B0%D0%BD%D0%B8%D0%B5-news720496.html", "text": "Народното събрание ще проведе извънредно пленарно заседание на 23 януари, вторник, от 13.00 часа с единствена точка - обсъждане на вота на недоверие, внесен от 80 депутати от БСП. Това решиха депутатите по предложение на председателя на Народното събрание Цвета Караянчева. Днес парламентът ще гласува Законопроект за ратифициране на Договора за приятелство, добросъседство и сътрудничество между Република България и Република Македония. След това депутатите ще продължат с обсъждане на нов Закон за частната охранителна дейност на второ четене.", "date": "2018.01.18", "title": "РЕШЕНО! Парламентът гласува вота на недоверие на извънредно заседание"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-tv-%D0%B4%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5-%D0%B4%D0%B0%D0%B2%D0%B0%D1%82-%D0%BE%D1%89%D0%B5-%D0%BF%D1%80%D0%B0%D0%B2%D0%B0-%D0%BD%D0%B0-%D0%BE%D1%85%D1%80%D0%B0%D0%BD%D0%B8%D1%82%D0%B5%D0%BB%D0%BD%D0%B8%D1%82%D0%B5-%D1%84%D0%B8%D1%80%D0%BC%D0%B8---%D0%B3%D0%BB%D0%B5%D0%B4%D0%B0%D0%B9%D1%82%D0%B5-%D0%BD%D0%B0-%D0%B6%D0%B8%D0%B2%D0%BE-news720463.html", "text": "Депутатите довършват Закона за частната охранителна дейност, с който дават нова права на частните охранители за малките населени места. След обед заседават 7 комисии - здравеопазването, култура и медии, регионална политика, околната среда и водите, отбраната, борбата с контрабандата и  борбата с корупцията.", "date": "2018.01.18", "title": "ИЗВЪНРЕДНО В ПИК TV! Депутатите дават още права на охранителните фирми - гледайте НА ЖИВО"}
{"url": "http://pik.bg/%D0%B4%D0%B5%D0%BF%D1%83%D1%82%D0%B0%D1%82-%D0%BE%D1%82-%D0%B3%D0%B5%D1%80%D0%B1-%D1%87%D0%B5%D1%80%D0%BF%D0%B8-%D0%B2-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-%D0%B7%D0%B0-%D1%80%D0%BE%D0%B6%D0%B4%D0%B5%D0%BD-%D0%B4%D0%B5%D0%BD-%D1%81%D0%BE%D1%86%D0%B8%D0%B0%D0%BB%D0%B8%D1%81%D1%82%D0%B8%D1%82%D0%B5-%D0%BE%D1%81%D1%82%D0%B0%D0%BD%D0%B0%D1%85%D0%B0-%D0%B1%D0%B5%D0%B7-%D0%BF%D0%BE%D0%BA%D0%B0%D0%BD%D0%B0-%D0%B7%D0%B0-%D0%BA%D1%83%D0%BF%D0%BE%D0%BD-news720485.html", "text": "Бившия кмет на Пловдив и настоящ депутат Спас Гърневски ще почерпи за рождения си ден днес с кифлички и кроасани, приготвени в парламентарния бюфет. „Правят ги много вкусни, а и такава е традицията в групата. Ще има и сокове, но алкохол не - четвъртък е ден за заседания и не може да се пие”, обясни той. Почерпката ще е в рамките на групата на ГЕРБ, покана за купона към Корнелия Нинова краен антикомунист като Гърневски не планира, пише \"Марица\". Вечерта ще мине в семеен кръг в компанията на сина, снахата и софийските внуци, както щастливият дядо ги нарича. За празника от Пловдив ще пристигне съпругата на Гърневски Донка и фамилията ще излезе някъде на заведение на по чаша черна бира и засукани столични мезета. „Донка е именица предния ден, може пък да ме изненада с някой от нейните специалитети”, надява се Гърневски. Семейната вечеря няма как да продължи дълго, защото в Народното събрание петък е ден за парламентарен контрол.", "date": "2018.01.18", "title": "Депутат от ГЕРБ черпи в парламента за рожден ден, социалистите останаха без покана за купона"}
{"url": "http://pik.bg/%D0%B9%D0%B5%D0%BD%D1%81-%D1%81%D1%82%D0%BE%D0%BB%D1%82%D0%B5%D0%BD%D0%B1%D0%B5%D1%80%D0%B3-%D1%89%D0%B5-%D0%B8%D0%B7%D0%BD%D0%B5%D1%81%D0%B5-%D1%80%D0%B5%D1%87-%D0%BF%D1%80%D0%B5%D0%B4-%D0%BC%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%B8%D1%8F-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82-news720461.html", "text": "Генералният секретар на НАТО Йенс Столтенберг ще се изкаже пред македонския парламент по време на втория и последен ден от посещението си в Македония, съобщкава Фокус. По случая, опозиционната ВМРО-ДПМНЕ временно спира бойкота си на пленарните заседания. За 15:00 часа местно време е предвидена срещата с премиера на страната Зоран Заев като по случая ще се проведе официална церемония на площада пред Народното събрание, в рамките на която ще има рапорт на коменданта на почетната гвардейска част, издигане на знамето на Македония и обиколка на почетната военна гвардейска част.", "date": "2018.01.18", "title": "Йенс Столтенберг ще изнесе реч пред македонския парламент"}
{"url": "http://pik.bg/%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%8F%D1%82-%D0%BD%D0%B0-%D1%81%D0%BE%D1%81-%D1%82%D1%80%D1%8F%D0%B1%D0%B2%D0%B0-%D0%BD%D0%BE%D0%B2-%D0%BF%D0%BB%D0%B0%D0%BD-%D0%B7%D0%B0-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5-%D0%BD%D0%B0-%D0%B2%D0%B8%D1%82%D0%BE%D1%88%D0%B0-%D0%B8-%D0%BC%D0%BE%D0%B4%D0%B5%D1%80%D0%BD%D0%B8%D0%B7%D0%B0%D1%86%D0%B8%D1%8F-%D0%BD%D0%B0-%D0%BB%D0%B8%D1%84%D1%82%D0%BE%D0%B2%D0%B5%D1%82%D0%B5-%D0%B1-news720479.html", "text": "Още в началото на този мандат констатирахме, че проблемът с Витоша се задълбочава. Проведохме поредица от заседания, на които изслушахме всички предложения. За съжаление София няма собственост на Витоша и няма механизъм за контрол. Това каза в сутрешния блок на БНТ председателят на Столичния общински съвет Елен Герджиков. \"Ние искаме тази планина да бъде достъпна и да се използва за спорт, за туризъм, за почивка. На повечето хора, които се занимават с тази тема е ясно, че изходът е нов план за управление на Витоша - сегашният е с хоризонт 2015 г. Има предложение за нов план, но в момента той е блокиран от различни организации. За нас не е важно дали ще бъде приет нов план или ще бъде реновиран старият, важното е да бъдат обновени съоръженията - дали от сегашната фирма-концесионер, дали от друга. При актуализиране на плана ще се чуе гласът на общината, което означава, че ще се чуе гласът на софиянци\", заяви Герджиков. \"Искаме сегашните съоръжения да бъдат модернизирани, без нови просеки и без възможност да се строят нови хотели и хижи, без допълнителна леглова база\", посочи председателят на СОС.", "date": "2018.01.18", "title": "Председателят на СОС: Трябва нов план за управление на Витоша и модернизация на лифтовете без нови хотели и хижи "}
{"url": "http://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D1%81%D0%BD%D0%B5%D0%B6%D0%B5%D0%BD-%D0%B0%D0%B4-%D0%B2-%D0%BF%D1%80%D0%BE%D1%85%D0%BE%D0%B4%D0%B8%D1%82%D0%B5-%D0%B7%D0%B8%D0%BC%D0%B0%D1%82%D0%B0-%D1%81%D0%B5-%D0%B2%D1%8A%D1%80%D0%BD%D0%B0-%D1%81-%D1%83%D1%80%D0%B0%D0%B3%D0%B0%D0%BD%D0%B5%D0%BD-%D0%B2%D1%8F%D1%82%D1%8A%D1%80-news720477.html", "text": "Зимата се завърна със страшна сила и ураганен вятър. половин България е в снежен капан. Проходът Троян-Кърнаре е затворен, на места снегът достига метър. От тази нощ той е напълно затворен за превозни средства поради силни снегонавявания и обилен снеговалеж. Първоначално от АПИ препоръчваха на всички шофьори, на които им предстои пътуване през нощта, да тръгват на път само с подходящи гуми, да карат със съобразена скорост и повишено внимание, спазвайки указанията на „Пътна полиция“.  Впоследствие от пресцентъра на МВР в Пловдив уточниха, че проходът Троян-Кърнаре е напълно затворен. Заради обилен снеговалеж е ограниченио движението на товарни автомобили над 12 тона по пътя Велинград - Юндола. Ограничeно е движението на товарни автомобили над 12 тона през проход Република заради силен снеговалеж и навявания. Малко преди 2 часа тази нощ беше освободено платното и пуснато движението по главния път Е-79 между Монтана и Видин. Причина за затварянето стана аварирал тежкотоварен автомобил близо до монтанското село Винище. Паднали дървета пък блокираха прохода Козница. На места вятърът достигна скорост от 144 км/ч. Има опасни навявания от сняг.  Жълт код за силен вятър е в сила за цялата страна, сочи справка на сайта на НИМХ. Очаква се северозападният вятър да бъде със средна скорост 14-19 м/с и пориви до 24 м/с. От НИМХ съветват хората да бъдат внимателни за летящи във въздуха предмети. Възможни локални нарушения на обичайните дейности на открито.", "date": "2018.01.18", "title": "ОТ ПОСЛЕДНИТЕ МИНУТИ! Снежен ад в проходите! Зимата се върна с ураганен вятър"}
{"url": "http://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%BE%D0%B1%D1%8F%D0%B2%D0%B8%D1%85%D0%B0-%D0%B1%D0%B5%D0%B4%D1%81%D1%82%D0%B2%D0%B5%D0%BD%D0%BE-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5-%D0%B2-%D0%BE%D0%B1%D1%89%D0%B8%D0%BD%D0%B0-%D1%81%D0%BC%D0%BE%D0%BB%D1%8F%D0%BD-news720503.html", "text": "Кметът Николай Мелемов обяви бедствено положение в 8.00 ч. тази сутрин на територията на цялата Смолянска община, съобщиха от пресцентъра на администрацията, цитирани от Дарик. Вследствие на бурния вятър и затворени пътища в резултат на изкорени и паднали дървета и прекъснато електрозахранване е необходимо провеждане на спасителни и неотложни аварийно-възстановителни работи в община Смолян. В момента заседава Кризисния щаб за изпълнение на Общинския план за защита при бедствия, който се оглавява от зам.-кмета инж.Мариана Цекова. Без ток са Турян, Станевска махала, Река, Требище, цялото Арденско корито, Момчиловци, Соколовци и Тикале. Затворени за движение са пътищата за Турян, Габрица и Левочево. Община Смолян умолява гражданите само при спешни и неотложни нужди да излизат от домовете си.", "date": "2018.01.18", "title": "ОТ ПОСЛЕДНИТЕ МИНУТИ! Обявиха бедствено положение в община Смолян"}
{"url": "http://pik.bg/%D1%81%D1%82%D1%80%D0%B0%D1%88%D0%BD%D0%B0-%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%B0%D0%B2%D1%82%D0%BE%D0%B1%D1%83%D1%81-%D0%BF%D0%BB%D0%B0%D0%BC%D0%BD%D0%B0-%D0%B2-%D0%BA%D0%B0%D0%B7%D0%B0%D1%85%D1%81%D1%82%D0%B0%D0%BD-%D0%B6%D0%B5%D1%80%D1%82%D0%B2%D0%B8%D1%82%D0%B5-%D1%81%D0%B0-%D0%BD%D0%B0%D0%B4-50-news720498.html", "text": "52 души загинаха при запалване на автобус в Казахстан днес, предаде ТАСС, като се позова на местните власти. В превозното средство е имало общо 57 човека - 55 пътници и двама шофьори. Само петима пътници успели да се спасят. Националността на жертвите се установява. Трагедията станала на пътя Самара-Шимкент в северозападната Актюбинска област", "date": "2018.01.18", "title": "Страшна трагедия! Автобус пламна в Казахстан, жертвите са над 50"}
{"url": "http://pik.bg/%D1%81%D0%B1%D0%BE%D0%B3%D1%83%D0%B2%D0%B0%D0%BC%D0%B5-%D1%81%D0%B5-%D1%81-%D0%B0%D0%BA%D1%82%D1%80%D0%B8%D1%81%D0%B0%D1%82%D0%B0-%D0%BC%D0%B0%D1%80%D0%B8%D0%B0%D0%BD%D0%B0-%D0%B0%D0%BB%D0%B0%D0%BC%D0%B0%D0%BD%D1%87%D0%B5%D0%B2%D0%B0-news720490.html", "text": "Този четвъртък близки и приятели ще се простят с актрисата Мариана Аламанчева. Поклонението е от 10.00 до 12.00 часа във фоайето на Сатиричния театър „Алеко Константинов”. Мариана Аламанчева (1941 – 2018) си отиде на 15 януари. „Безкрайно женствена и мека, любимка на малки и големи, човек с нелека съдба, но с непреклонно чувство за достойнство. Ех, Мариана, Мариана. Почивай в мир! Дано душата ти намери покой!” написа Сатиричният театър за актрисата. В края на септември миналата година Министерството на културата удостои Аламанчева с почетен знак „Златен век” – звезда. Обичаната актриса бе наградена с високото отличие за нейния значим принос в развитието и утвърждаването на българската култура. Тя ще бъде запомнена не само с десетките си роли в Сатирата, но и с изявите си в легендарното детско телевизионно предаване „Сладкарница „Захарно петле“.", "date": "2018.01.18", "title": "Сбогуваме се с актрисата Мариана Аламанчева"}
{"url": "http://pik.bg/%D1%80%D0%B5%D0%B3%D0%B8%D0%BE%D0%BD%D0%B0%D0%BB%D0%BD%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B8%D0%BA%D0%BE%D0%BB%D0%B0%D0%B9-%D0%BD%D0%B0%D0%BD%D0%BA%D0%BE%D0%B2-%D1%81-%D0%B2%D0%B0%D0%B6%D0%BD%D0%B0-%D0%BD%D0%BE%D0%B2%D0%B8%D0%BD%D0%B0-%D0%B7%D0%B0-%D0%B2%D0%B8%D0%BD%D0%B5%D1%82%D0%BA%D0%B8%D1%82%D0%B5-%D1%89%D0%B5-%D0%BF%D0%BE%D1%81%D0%BA%D1%8A%D0%BF%D0%B2%D0%B0%D1%82-%D0%BB%D0%B8-%D0%BE%D1%89%D0%B5-news720492.html", "text": "През 2019 г. ще бъдат въведени електронните винетки за леките автомобили, а за товарните автомобили над 3,5 тона ще бъдат въведени тол такси. Това каза в сутрешния блок на БНТ министърът на регионалното развитие и благоустройството Николай Нанков. По този начин се обръща тенденцията на финансиране на рехабилитацията на пътищата, тъй като няма друга страна, в която пътният сектор да се издържа от леките автомобили, заяви Нанков. Той уточни, че през 2018-та и 2019 г. няма да има повишение на цените на винетките. Българинът в последните години пътува повече – по време на коледните и новогодишните празници отчетохме значително увеличение на трафика по магистралите, основно по автомагистрала \"Тракия\". Магистрала \"Тракия\" отесня, ето защо започнахме проучване за разширяването й в отсечката София-Пловдив. Мисля, че това е реализируемо, особено след въвеждането на тол таксите, посочи регионалният министър. Очакваме още след първата година на въвеждането на тол таксите да генерираме ресурс около 1 млрд. лв., което е три пъти повече от сега събираните приходи. Така ще можем да рехабилитираме второкласните пътища и да доизграждаме магистралите, каза Нанков, като съобщи, че се очаква постъпленията от винетни такси да бъдат с около 10 млн. лв. повече - около 360 мн. лв. Министърът на регионалното развитие и благоустройството разкри още, че през 2018 г. продължава строителството на магистралите \"Хемус\" и \"Струма\", като се очаква Струма да бъде завършена с изключение на частта й в Кресненското дефиле и отсечката Благоевград-Крупник.", "date": "2018.01.18", "title": "Регионалният министър Николай Нанков с важна новина за винетките! Ще поскъпват ли още..."}
{"url": "http://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D1%8A%D1%82-%D1%80%D0%B0%D1%82%D0%B8%D1%84%D0%B8%D1%86%D0%B8%D1%80%D0%B0-%D0%B4%D0%BE%D0%B3%D0%BE%D0%B2%D0%BE%D1%80%D0%B0-%D1%81-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-news720508.html", "text": "Парламентът ратифицира договора за добросъседство в Македония. На първо четене той беше одобрен единодушно от 182 народни избраници и веднага беше предложено да бъде гласуван и на второ четене. Всички 186 депутати гласуваха \"за\" и спогодбата вече е факт. Външният министър Екатерина Захариева успокои опозицията, че всичко с текстовете в договора е наред и не трябва да се притесняват. Най-остро срещу договора се изказа зам.-председателя на Народното събрание Валери Жаблянов. Той обясни, че говори „в лично качество на народен представител, отговорен пред собствената си съвест”. Жаблянов призова да спрат фанфарите поне за три минути. „Договорът е недоносче, договорът е една измишльотина, договорът е апотеоз на атлантическите амбиции на Балканите за сметка на народите – също така, както преди сто години бяха подписани редица други договори и България загуби територии и влезе в няколко национални катастрофи”, заяви депутатът от БСП. Той обаче не получи подкрепа от никого. От „Обединените патриоти” обявиха, че Валери Жаблянов е жертва на световни конспирации.", "date": "2018.01.18", "title": "ПЪРВО В ПИК TV! Парламентът ратифицира договора с Македония "}
{"url": "http://pik.bg/%D1%80%D0%B5%D0%BC%D0%BE%D0%BD%D1%82%D0%BD%D0%B8-%D0%BD%D0%B5%D0%B2%D0%BE%D0%BB%D0%B8-%D0%BD%D0%BE%D0%B2%D0%B8-%D0%B0%D1%81%D0%B0%D0%BD%D1%81%D1%8C%D0%BE%D1%80%D0%B8-%D1%81%D1%8A%D0%B1%D0%B8%D1%80%D0%B0%D1%82-%D0%BF%D1%80%D0%B0%D1%85-%D0%B2-%D1%81%D0%BE%D1%84%D0%B8%D1%8F-%D0%B2%D0%B5%D1%87%D0%B5-%D1%87%D0%B5%D1%82%D0%B2%D1%8A%D1%80%D1%82%D0%B8-%D0%BC%D0%B5%D1%81%D0%B5%D1%86-news720483.html", "text": "Нови асансьори събират прах в София, вместо да се използват. 4 месеца след ремонта на подлеза на бул. „Цариградско шосе” при Окръжна болница, съоръженията продължават да не работят. \"Завършени са всички видове строително-монтажни работи по изграждането на асансьорните уредби на подлеза при Окръжна болница. Имаше проблем с теч на топлофикационния колектор, който преминава през съоръжението. Този теч е отстранен\", съобщи Васил Начевски, директор на дирекция \"Транспортна инфраструктура\" в Столична община. \"Предстои асансьорите да бъдат въведени в експлоатация. Преди това обаче трябва да се сключи договор за поддръжка на асансьорите. Чакаме и решението на Държавна агенция за метрологичен и технически надзор\", каза още той.", "date": "2018.01.18", "title": "Ремонтни неволи! Нови асансьори събират прах в София вече четвърти месец"}
{"url": "http://pik.bg/%D1%80%D0%B5%D0%BA%D1%81-%D1%82%D0%B8%D0%BB%D1%8A%D1%80%D1%81%D1%8A%D0%BD-%D0%BA%D0%B0%D1%82%D0%B5%D0%B3%D0%BE%D1%80%D0%B8%D1%87%D0%B5%D0%BD-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D0%BE%D1%81%D1%82%D0%B0%D0%B2%D0%B0-%D0%B2-%D1%81%D0%B8%D1%80%D0%B8%D1%8F-news720432.html", "text": "Държавният секретар на САЩ Рекс Тилърсън обеща, че американската армия ще остане в Сирия и в бъдеще, за да се противопоставя на „Ислямска държава“, „Ал Кайда“ и Иран, съобщава Bloomberg, цитирани от Фокус. В същото време той призова за търпение спрямо президентът на страната Башар Асад. В реч пред Института Хувър на Станфордския универститет в Калифорния Тилърсън призова за по-близко сътрудничество с Русия, с цел да бъде избегнат евентуален конфликт в „зоните за деескалация“. Освен това, той предложи финансова и дипломатическа помощ в „освободените райони“ за възстановяване на засегнатите от войната части от Сирия. „Отговорната промяна не може да настъпи толкова бързо, колкото на някои им се иска, а по-скоро чрез постепенен процес на конституционна реформа и избори под егидата на ООН“, заяви Тилърсън, добавяйки, че свалянето на Асад в бъдеще е неизбежно. „Нашата военна мисия в Сирия ще остане според условията на място, зада гарантира, че „Ислямска държава“ няма да се появи отново“. Речта на държавния секретар, според американската агенция, представлява най-ясното заявление на решимостта на администрацията на Доналд Тръмп да запази военното присъствие на САЩ в Сирия, където Асад е успял да консолидира хватката си след военната интервенция на Русия през 2015 година, осъществена по негова молба. Според данни на Пентагона, през декември в Сирия са се намирали около 2 хиляди американски войници, както и дипломатическо присъствие в градове като Кобани. Въпреки това, Вашингтон е бил ням свидетел как мирните преговори за Сирия, организирани от Русия, са оставили Западните сили като странични наблюдатели на процеса. В противоречие с американската позиция, Русия смята, че Асад трябва да остане на власт и критикува САЩ за това, че се стреми към „промяна на режима“. Посланикът на Москва в Сирия заяви миналия месец, че не вижда причина защо Асад „да не участва в президентски избори и евентуално да спечели пореден мандат“. Независимо от това, Тилърсън заяви, че крайната цел на Вашингтон е да доведе ситуацията до избори, след които сирийците у дома и в чужбина да осъмнат с ново правителство и да започнат да градят страната си наново. Държавният секретар посочи, че политиката на САЩ спрямо Сирия е различна от тази на бившия президент на страната Барак Обама. Той определи изтеглянето на американските войски от Ирак като грешка. „Не можем да повторим грешката от 2011 година - подчерта Тилърсън. -Преждевременното изтегляне от Ирак позволи на „Ал Кайда“ да оцелее и в последствие да се превърне в „Ислямска държава“.", "date": "2018.01.18", "title": "Рекс Тилърсън категоричен: Американската армия остава в Сирия"}
{"url": "http://pik.bg/%D1%82%D1%80%D1%83%D1%81-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5-%D1%81-%D0%BC%D0%B0%D0%B3%D0%BD%D0%B8%D1%82%D1%83%D0%B4-48-%D0%BF%D0%BE-%D1%80%D0%B8%D1%85%D1%82%D0%B5%D1%80-%D0%B1%D0%B5-%D1%80%D0%B5%D0%B3%D0%B8%D1%81%D1%82%D1%80%D0%B8%D1%80%D0%B0%D0%BD%D0%BE-%D0%BA%D1%80%D0%B0%D0%B9-%D0%B1%D1%80%D0%B5%D0%B3%D0%BE%D0%B2%D0%B5%D1%82%D0%B5-%D0%BD%D0%B0-%D0%BA%D0%B0%D0%BC%D1%87%D0%B0%D1%82%D0%BA%D0%B0-news720433.html", "text": "Земен трус с магнитуд 4.8 по скалата на Рихтер е бил регистриран в Тихия океан, край бреговете на Камчатка, съобщава РИА Новости, като се позовава на Камчатския филиал на Геофизичната служба на Руската академия на науките. „Земетресението е било регистрирано в Кроноцкия залив. Епицентърът е бил на дълбочина от 52 километра, на 157 километра източно от Петропавловск-Камчатск“, се уточнява в съобщението. Посочва се, че в населените пунктове в Камчатския край трусът не е бил усетен. Няма опасност от цунами.", "date": "2018.01.18", "title": "Трус! Земетресение с магнитуд 4.8 по Рихтер бе регистрирано край бреговете на Камчатка"}
{"url": "http://pik.bg/%D0%BB%D0%B8%D0%B4%D0%B5%D1%80%D0%B8%D1%82%D0%B5-%D0%BD%D0%B0-%D1%84%D1%80%D0%B0%D0%BD%D1%86%D0%B8%D1%8F-%D0%B8-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%BF%D0%BE%D0%B4%D0%BF%D0%B8%D1%81%D0%B2%D0%B0%D1%82-%D0%BD%D0%BE%D0%B2-%D0%B3%D1%80%D0%B0%D0%BD%D0%B8%D1%87%D0%B5%D0%BD-%D0%B4%D0%BE%D0%B3%D0%BE%D0%B2%D0%BE%D1%80-%D0%B7%D0%B0-%D0%BA%D0%B0%D0%BB%D0%B5-news720434.html", "text": "Президентът на Франция Еманюел Макрон и министър-председателят на Великобритания Тереза Мей ще подпишат днес нов договор, увеличаващ приноса на Лондон за предотвратяване на влизането на мигрантите от Кале в Обединеното кралство, чрез пресичане на тунела под Ламанша и ускоряване на процеса за даване на убежище на бежанците, искащи да потърсят спасение във Великобритания, съобщава  The Guardian, цитирани от Фокус. Споразумението цели да подобри договора „Токе“, подписан през 2003 година, който мести границата на Великобритания във Франция. Той продължава да е в сила. Двамата лидери ще анонсират и по-близко сътрудничество в отбраната, сигурността и културния обмен. Този последен елемент от 35-ата англо-френска среща на върха ще бъде проведен във Военната академия Сендхърст и беше описан като „много символичен“ за двете страни.", "date": "2018.01.18", "title": "Лидерите на Франция и Великобритания подписват нов граничен договор за Кале"}
{"url": "http://pik.bg/%D0%BA%D0%BE%D0%BC%D0%B0%D0%BD%D0%B4%D0%B2%D0%B0%D1%89%D0%B8%D1%8F%D1%82-%D0%B2%D0%BC%D1%81-%D0%BD%D0%B0-%D0%BD%D0%B0%D1%82%D0%BE-%D1%80%D1%83%D1%81%D0%B8%D1%8F-%D1%81%D0%B5-%D0%B3%D0%BE%D1%82%D0%B2%D0%B8-%D0%B7%D0%B0-%D0%B8%D0%BD%D1%82%D0%B5%D0%BD%D0%B7%D0%B8%D0%B2%D0%BD%D0%BE-%D1%81%D1%8A%D0%BF%D0%B5%D1%80%D0%BD%D0%B8%D1%87%D0%B5%D1%81%D1%82%D0%B2%D0%BE-%D0%BF%D0%BE-%D0%BC%D0%BE%D1%80%D0%B5-news720431.html", "text": "Русия се готви за интензивно съперничество в морските пространства. Такова мнение изрази командващият Военноморските сили (ВМС) на НАТО британският вицеадмирал Клайв Джонстън, по време на изказването си пред Атлантическият съвет, предава ТАСС, цитирани от Фокус. „В момента преживяваме период на такова съперничество по море, каквото не сме наблюдавали по-рано. Русия се готви за период на интензивни предизвикателства и Китай прави същото. Това само подчертава важността от съхраняването на военноморската мощ в стратегията на НАТО“, посочи вицеадмиралът. Според неговите думи, „Русия използва добре отварящите й се възможности, например тази в Сирия“. „В сферата на разузнаването ние виждаме, че руснаците действат по целенасочено, агресивно, открито и близо до нашите домове, от когато и да било по-рано и това малко ни нервира – коментира Джонстън. - Трябва да се приспособим към това, как Русия започва да разполага своите фигури на шахматната дъска – разузнавателни кораби, бойни кораби, подводници“. В същото време Джонстън призова да се реагира по-спокойно на руските военни учения. „В пресата имаше много публикации, че тези учения всъщност са репетиция за нападение - отбеляза той. - Мисля, че трябва да подхождаме по-сдържано в оценките и да не изобразяваме руснаците като триметрови великани. ... Те са същите като нас и на тях също им се налага да решават проблеми с недостига на ресурси“. „Ако погледнем техните учения, проведени през последните няколко месеца, то не можем да не отбележим тяхната способност, показана всеки един път, да задействат значителни сили на големи разстояния“, добави вицеадмиралът. Той отбеляза, че се безпокои от ситуацията в Балтийско и Черно море. „Има страни, които мислят, че Балтийско море е най-важният регион и че ако там се случи нещо, ще сме изправени пред реален проблем, с което мога да се съглася: невъзможно е да влезем в това море, нито да излезем“, подчерта вицеадмиралът. Що се касае до Черно море, то в този район, както смята Джонстон, „върви процес на преобразувания“. „Ние пристъпихме към увеличаване на своите военни възможности в Черно море – за последните 18 месеца увеличихме с три пъти своето присъствие. Започваме да разбираме по-добре ситуацията там“, заяви той.", "date": "2018.01.18", "title": "Командващият ВМС на НАТО: Русия се готви за интензивно съперничество по море"}
{"url": "http://pik.bg/%D0%B2-%D1%81%D0%B5%D0%B2%D0%B5%D1%80%D0%BE%D0%B7%D0%B0%D0%BF%D0%B0%D0%B4%D0%B0-%D1%81%D0%B5-%D0%B2%D0%B4%D0%B8%D0%B3%D0%BD%D0%B0%D1%85%D0%B0-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82-%D1%81-%D0%B8%D1%81%D0%BA%D0%B0%D0%BD%D0%B5-%D0%B7%D0%B0-%D1%82%D1%83%D0%BD%D0%B5%D0%BB-%D0%BF%D0%BE%D0%B4-%D0%BF%D1%80%D0%BE%D1%85%D0%BE%D0%B4%D0%B0-%D0%BF%D0%B5%D1%82%D1%80%D0%BE%D1%85%D0%B0%D0%BD-news720473.html", "text": "Жители от Северозапада протестираха с искане да бъде построен тунел под Петроханския проход. От Националната гражданска инициатива „Тунел под Петрохан” са внесли в Народното събрание отворено писмо и подписка от името на 16 664 жители на Северозападна България. В документа хората настояват до 30 юни да стартира процедура за изграждането на пътното съоръжение.", "date": "2018.01.18", "title": "В Северозапада се вдигнаха на протест с искане за тунел под прохода \"Петрохан\""}
{"url": "http://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%B7%D0%B0%D0%BC%D0%BF%D1%80%D0%BE%D0%BA%D1%83%D1%80%D0%BE%D1%80-%D0%B7%D0%B0%D1%81%D1%82%D1%80%D0%B5%D0%BB%D1%8F-%D0%BD%D0%B5%D0%BF%D1%8A%D0%BB%D0%BD%D0%BE%D0%BB%D0%B5%D1%82%D0%B5%D0%BD-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D1%81%D1%8A%D0%B4%D0%B5%D0%B1%D0%BD%D0%BE-%D1%81%D0%BB%D1%83%D1%88%D0%B0%D0%BD%D0%B5-%D0%B2-%D1%81%D0%B0%D1%89-news720442.html", "text": "Заместник-прокурор на окръг Франклин, щата Айдахо в Съединени щати застреля непълнолетен, обвинен в заплаха с огнестрелно оръжие, по време на съдебно заседание, съобщава телевизионният канал WCPO, позовавайки се на информация на полицията. Посочва се, че по време на съдебното слушане се стигнало до конфликт между заместник-прокурора, непълнолетният обвиняем и членове на семейството му. Разправията прераснала в сбиване, като заместник-прокурорът бил принуден да открие огън, за да се защити. Произведеният от него изстрел ранил обвиняемият. Той веднага би откаран в болница, но там починал.", "date": "2018.01.18", "title": "Трагедия! Зампрокурор застреля непълнолетен по време на съдебно слушане в САЩ"}
{"url": "http://pik.bg/%D0%B1%D0%B8%D0%B2%D1%88-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D0%B5%D0%BA%D0%B2%D0%B0%D0%B4%D0%BE%D1%80-%D0%BD%D0%B0%D0%BF%D1%83%D1%81%D0%BD%D0%B0-%D0%BF%D0%B0%D1%80%D1%82%D0%B8%D1%8F%D1%82%D0%B0-%D0%BD%D0%B0-%D0%BA%D0%BE%D1%8F%D1%82%D0%BE-%D0%B1%D0%B5-%D0%BB%D0%B8%D0%B4%D0%B5%D1%80-news720435.html", "text": "Бившият президент на Еквадор Рафаел Кореа напусна социалистическият „Държавен съюз“, на който беше начело в продължение на 10 години, докато беше президент на страната, съобщава Morning Star, цитирани от Фокус. Кореа е подал оставката си във вторник, съобщи евкадорският телевизионен канал Telesur. Миналата година той влезе в конфликт със своя наследник, настоящият президент Ленин Морено, заради това, че подкрепи обвиненията в корупция срещу вицепрезидента Хорхе Глас. Тогава Кореа определи Морено като „предател“ и „вълк в овча кожа“, който е инфилтрирал „Държавния съюз“. Бившият президент заяви, че повече от двадесет други депутати напускат партията заедно с него, включително няколко високопоставени. Рафаел Кореа беше сред основателите на „Съюза“ през 2006 година и го поведе към победа в президентските избори през следващата година. „Днес, на 11-ата годишна на Гражданската революция, предателите ни се отблагодариха с кражбата на „Държавния съюз“, написа бившият държавен глава в социалната мрежа „Туитър“. „Могат да ни отнемат „Съюза“, но не могат да ни лишат от нашите убеждения. Въпреки болката, това само ще ни направи по-силни“, написа още той.", "date": "2018.01.18", "title": "Бивш президент на Еквадор напусна партията, на която бе лидер"}
{"url": "http://pik.bg/%D0%B8%D0%B7%D1%80%D0%B0%D0%B5%D0%BB%D1%81%D0%BA%D0%B8%D1%82%D0%B5-%D1%81%D0%BF%D0%B5%D1%86%D1%87%D0%B0%D1%81%D1%82%D0%B8-%D1%81%D0%B0-%D0%BB%D0%B8%D0%BA%D0%B2%D0%B8%D0%B4%D0%B8%D1%80%D0%B0%D0%BB%D0%B8-%D0%BF%D0%B0%D0%BB%D0%B5%D1%81%D1%82%D0%B8%D0%BD%D0%B5%D1%86-%D0%BE%D1%82%D0%B3%D0%BE%D0%B2%D0%BE%D1%80%D0%B5%D0%BD-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%80%D0%B0%D0%B2%D0%B8%D0%BD-news720437.html", "text": "Израелското специално подразделение за антитероризъм е ликвидирало палестинец, който е заподозрян, че е бил част от клетка, отговорна за убийството на равин преди седмица, съобщава сайтът на държавната израелска радиостанция „Кан“, цитирана от електронното издание RT. Отбелязва се, че палестинецът е бил ликвидиран при спецоперация в град Дженин. Уточнява се, че се е стигнало до престрелка, в хода на която е бил убит палестинецът. Посочва се, че още един човек е бил задържан.", "date": "2018.01.18", "title": "Израелските спецчасти са ликвидирали палестинец, отговорен за убийството на равин"}
{"url": "http://pik.bg/%D0%B3%D0%BE%D1%80%D0%B5%D1%89-%D0%B1%D0%B0%D1%80%D0%BE%D0%BC%D0%B5%D1%82%D1%8A%D1%80-%D0%B3%D0%B0%D0%BB%D1%8A%D0%BF-%D1%81-%D0%BD%D0%BE%D0%B2-%D0%B0%D0%BD%D0%B0%D0%BB%D0%B8%D0%B7-%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D0%B2%D0%BE%D0%B9%D0%BD%D0%B0%D1%82%D0%B0-%D1%81-%D0%B3%D0%B5%D1%80%D0%B1-%D1%81%D0%BB%D0%BE%D0%B6%D0%B8-%D0%BF%D1%80%D1%8A%D1%82-%D0%B2-%D0%BA%D0%BE%D0%BB%D0%B5%D0%BB%D0%B0%D1%82%D0%B0-%D0%BD%D0%B0-%D1%80-news720499.html", "text": "В навечерието на обобщенията на първата година на президента Румен Радев социологическа агенция \"Галъп\" публикува уникални трендови данни за доверието в институцията от 1992 г. насам, както и демографска разбивка (доколко различните групи в обществото имат или нямат доверие в президента). Първите дванайсет месеца на президента Радев показват устойчиви нива на доверие от около 60% и на недоверие – около и под 30%. Това е най-благоприятната като обществено доверие стартова година от времето на старта на Петър Стоянов насам. Институцията приключи годината с 56% доверие и 29% недоверие, с което Радев е най-популярната политическа фигура в страната. Сравнително високо доверие има и вицепрезидента Йотова. Данните са от единственото по рода си ежемесечно измерване на доверието в институцията, в независими националнопредставителни изследвания от 1992 г. насам – известни като Политически и икономически индекс на „Галъп интернешънъл“. Тези и много други данни излизат в идните дни в традиционната книга на агенцията. Най-неблагоприятна беше началната картина на доверие в мандата на президента Плевнелиев, а най-високи бяха стартовите равнища на доверие при президента Петър Стоянов – дошли в контраст на изключително тревожно масово съзнание заради политическа и икономическа криза от 1996 – 1997 г. Президентите Желев и Стоянов започваха с по-високи нива, но с постоянен спад. Първият мандат на президента Първанов пък почна с доверие от около 50%. Това бе и единственият президент, в когото доверието се покачваше в хода на самия мандат (обикновено доверието спада в хода на мандата). Вторият мандат „Първанов“ пък започна с по-висок кредит на доверие, но и с бърз спад. На този фон устойчиво високите нива на доверие в първата година на Радев – без съществени спадове – му отреждат едно от най-благоприятните места сред президентите досега. Разбира се, автоматичното съпоставяне на отдалечени исторически периоди не е докрай коректен подход. Например, началото на мандата „Стоянов“ беше във времена с доста по-голям идеологически градус и амплитуди в общественото мнение. Ниските нива на доверие в президентската институция, характерни за мандата на Росен Плевнелиев (2012 – 2017 г.), бяха заменени през 2017 г. от чувствително по-позитивни обществени нагласи. След избора на нов президент през есента на 2016 г. доверието започна да се повишава – както обичайно се случва при смени в тази институция, а и при смени в институциите въобще. Първите месеци на 2017 г. затвърдиха тенденцията на укрепване на доверието. След това нивата на доверие в президентската институция спряха ръста и навлязоха в период на стабилизация около и под 60% положителни оценки и около и под 30% отрицателни. Спирането на ръста може да се дължи донякъде и на напреженията между президента и представители на партия ГЕРБ през годината, но по-вероятно е да става дума за достигане на естествени възможни „тавани“ на подкрепа. Затова и ежемесечните данни за одобрение към президента след различните електорати не показват значима щета за авторитета му дори сред привържениците на ГЕРБ - въпреки споменатите напрежения. Президентската институция се свързва най-вече с личността на президента, но донякъде – и с вицепрезидента. Вицепрезидентът Илияна Йотова има нива на доверие около една четвърт от българите, а недоверието се колебае в стойности между 50% и 60%. Останалите се колебаят или не са чували за нея. Това я нарежда сред политиците със сравнително добри стойности на доверие.", "date": "2018.01.18", "title": "ГОРЕЩ БАРОМЕТЪР! \"Галъп\" с нов анализ на президента! Войната с ГЕРБ сложи прът в колелата на Румен Радев (ГРАФИКИ)"}
{"url": "http://pik.bg/%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%BE%D0%BF%D1%80%D0%BE%D0%B2%D0%B5%D1%80%D0%B3%D0%B0-%D0%BF%D1%80%D0%B5%D0%BC%D0%B8%D0%B5%D1%80%D0%B0-%D0%BD%D0%B0-%D0%B8%D0%B7%D1%80%D0%B0%D0%B5%D0%BB-%D1%87%D0%B5-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%BE%D1%82%D0%BE-%D0%BF%D0%BE%D1%81%D0%BE%D0%BB%D1%81%D1%82%D0%B2%D0%BE-%D1%89%D0%B5-%D0%B1%D1%8A%D0%B4%D0%B5-%D0%BF%D1%80%D0%B5%D0%BC%D0%B5%D1%81%D1%82%D0%B5%D0%BD%D0%BE-%D0%B2--news720423.html", "text": "Американският президент Доналд Тръмп опроверга думите на премиера на Израел Бенямин Нетаняху, че американското посолство ще бъде преместено в Йерусалим до края на годината, съобщава Ройтерс. „До края на годината? Говорим за различни сценарии... Като цяло не разчитаме на това. Не“, коментира Тръмп в отговор на въпрос на Агенцията. По думите на Доналд Тръмп, посолството на САЩ в Йерусалим  ще бъде „красиво, но няма да струва 1,2 млрд. долара“, намеквайки за посолството на САЩ в Лондон, което бе построено по време на неговия предшественик Барак Обама. Строежът обаче бе съгласуван още при Джорд Буш-младши.", "date": "2018.01.18", "title": "Доналд Тръмп опроверга премиера на Израел, че американското посолство ще бъде преместено в Йерусалим до края на годината"}
{"url": "http://pik.bg/%D1%81%D0%B8%D0%BB%D0%B5%D0%BD-%D0%B2%D0%B7%D1%80%D0%B8%D0%B2-%D0%BA%D1%80%D0%B0%D0%B9-%D0%BF%D0%BE%D0%BB%D0%B8%D1%86%D0%B5%D0%B9%D1%81%D0%BA%D0%B8-%D1%83%D1%87%D0%B0%D1%81%D1%82%D1%8A%D0%BA-%D0%B2-%D0%BC%D0%B0%D0%BB%D0%BC%D1%8C%D0%BE-%D0%BD%D1%8F%D0%BC%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-news720436.html", "text": "В шведския град Малмьо е избухнал взрив край полицейски участък, съобщава РИА Новости, като се позовава на информация на местната полиция. „Детонация на взрив е станала в двор, близо до полицейски участък“, се посочва в съобщението. По думите на очевидци взривът е бил доста силен. Не се съобщава за пострадали хора. Отбелязва се, че има няколко повредени автомобила, като броят им все още е неизвестен.", "date": "2018.01.18", "title": "Силен взрив край полицейски участък в Малмьо, няма пострадали"}
{"url": "http://pik.bg/%D0%BF%D1%80%D0%B8%D0%B5%D1%85%D0%B0-%D0%B0%D0%BA%D1%82%D1%8C%D0%BE%D1%80%D0%B0-%D0%B0%D1%80%D0%BC%D0%B5%D0%BD-%D0%B4%D0%B6%D0%B8%D0%B3%D0%B0%D1%80%D1%85%D0%B0%D0%BD%D1%8F%D0%BD-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-news720424.html", "text": "Актьорът Армен Джигарханян е бил приет в болница, съобщава руският Пети канал, като се позовава на източници от близкото обкръжение на 82-годишния актьор. Отбелязва се, че Джигархянан е в съзнание. Според информацията, причината за постъпването на актьора в болница са „сърдечни проблеми“.", "date": "2018.01.18", "title": "Приеха актьора Армен Джигарханян в болница"}
{"url": "http://pik.bg/%D0%BF%D0%BE%D0%BA%D1%8A%D1%80%D1%82%D0%B8%D1%82%D0%B5%D0%BB%D0%B5%D0%BD-%D1%80%D0%B0%D0%B7%D0%BA%D0%B0%D0%B7-%D0%BD%D0%B0-%D0%BC%D0%B0%D0%B9%D0%BA%D0%B0%D1%82%D0%B0-%D0%BE%D1%82-%D0%BA%D1%8A%D1%89%D0%B0%D1%82%D0%B0-%D0%BD%D0%B0-%D1%83%D0%B6%D0%B0%D1%81%D0%B8%D1%82%D0%B5-%D0%B2-%D1%81%D0%B2%D0%B8%D1%89%D0%BE%D0%B2-%D1%8F%D0%B2%D0%BD%D0%BE-%D0%BD%D1%8F%D0%BA%D0%BE%D0%B9-%D0%B8%D1%81%D0%BA%D0%B0-%D0%B4%D0%B0-%D0%BC%D0%B8-%D0%B2%D0%B7%D0%B5%D0%BC%D0%B5-%D0%B8-news720430.html", "text": "Пенка Цветанова, срещу която бяха повдигнати обвинения, че държала с години дъщерите си заключени в къщата им в Свищов, отрече пред Нова телевизия всички обвинения срещу нея. Полицията и прокуратурата в Свищов разследват сигнал от съседи, че Цветанова  с години е държала двете си дъщери – на 44 и 43 години, заключени в дома им. Пред криминалисти комшията заявил, че от 20 години двете сестри не са излизали навън. При направената проверка служителите на полицията и на социалните служби попаднали в жилището на трите жени на нещо като на бърлога, потънала в невъобразима мизерия. Двете сестри били одрипани и потънали в изпражнения и смрад. „Съседи ми казаха, че е подаден сигнал срещу мене в полицията, че съм държала от години двете ми дъщери оковани в дома ми – разказа в предаването  „Часът на Милен Цветков“ Пенка Цветанова. – Няма такова нещо. Малката ми дъщеря не успя да си вземе изпити и много се разстрои. Лекарят и даде няколко вида хапчета. Иначе и двете ми дъщери са с висше образование. Не е вярно, че стоят само тук. Няколко месеца бяха в София, но останаха без работа. Малката работеше в театъра на Българската армия. Сега са тук за да не студуват“. Пенка Цветанова добави, че в момента пенсията й е 400 лв и не смогва да плаща всички сметки и разноски. „Нямам представа кой е подал сигнал – добави Цветанова. - Явно ми го направиха това, защото искат да ми вземат къщата“. Цветанова категорично отказа да пусне екипа на Нова телевизия в къщата си. „Момичетата се притесняват и не искат да ги снимат. Изнервени са от всичко, което се случи - разясни Цветанова. – Сега са тук, защото нямат работа. Иначе не стоят само тук. Работят по два-три месеца и се прибират. Не е вярно, че с години не са излизали от къщата“. Кметът на Свищов Генчо Генчев коментира, че явно проблемът е социален, като от Общината ще направят всичко по силите си да помогнат на трите жени.", "date": "2018.01.18", "title": "Покъртителен разказ на майката от Къщата на ужасите в Свищов: Явно някой иска да ми вземе имота"}
{"url": "http://pik.bg/%D1%81%D0%BE%D1%84%D0%B8%D1%8F-%D1%81%D0%B5-%D0%BF%D1%80%D0%B8%D1%81%D1%8A%D0%B5%D0%B4%D0%B8%D0%BD%D1%8F%D0%B2%D0%B0-%D0%BA%D1%8A%D0%BC-%D0%BF%D1%80%D0%B5%D1%81%D1%82%D0%B8%D0%B6%D0%BD%D0%B8%D1%8F-%D1%81%D0%BF%D0%B8%D1%81%D1%8A%D0%BA-%D1%81-%D0%B3%D1%80%D0%B0%D0%B4%D0%BE%D0%B2%D0%B5-%D0%B4%D0%BE%D0%BC%D0%B0%D0%BA%D0%B8%D0%BD%D0%B8-%D0%BD%D0%B0-%D1%84%D0%BE%D1%80%D1%83%D0%BC%D0%B0-%E2%80%9E%D1%81%D0%B2%D0%B5%D1%82%D1%8A%D1%82-%D0%BF%D1%80%D0%B5%D0%B7-2018-news720511.html", "text": "Изявени личности от политиката и бизнеса споделят   интригуващи прогнози за предстоящата година Броени дни след официалното откриване на Българското председателство на Съвета на ЕС,   обновената зала 3 на НДК ще посрещне първото българско издание на Гала вечерта „ Светът през 2018”, организирна от списание „Икономист”. Престижният форум нарежда София  в поредицата от  градове-домакини – Хонконг, Ню Йорк, Сан Франциско, Лондон, Сингапур, Атина. Всеки бизнес лидер ще е изкушен да участва, за да се срещне с политици и партньори от региона, да обмени мнение и да поразсъждава върху осведомяващите, но и провокативни факти, които редакторите на списанието представят за илюстрация на тенденциите. Ще бъдат представени прогнозите за 10 тенденции, които ще определят развитието на света през 2018 г. Министър Лиляна Павлова ще очертае приоритетите на България като Председател на Съвета на ЕС.  Еврокомисар Мария Габриел ще изпрати приветствие към участниците във форума. Пред форума ще говорят също Лектори на събитието са и Любомир Минчев и арх. Пламен Мирянов. Модератор  на дискусията е редакторът на „ Икономист” Джон Андрюс. Над 200 международни делегати, сред които   висши мениджъри и бизнес лидери, представители на правителството, посланици, водещи членове на академичната общност ще обсъждат  киберсигурносттта, електрическите автомобили, изкуствения интелект . В последните години събитието събира елита на бизнеса и политиката,  защото стана   едва ли не задължително - за да е в крак с времето - да бъде осведомен за развитието на глобалните процеси, да знае за най-актуалните открития и масовото навлизане на нови технологии, да чуе противоположни гледни точки и да се замисли върху прогнозите за предстоящата година. Гала вечерта „Светът през 2018”  е неповторима възможност за компаниите да поканят своите най-важни клиенти и специални гости на вечер с интелигентно забавление, британски хумор и  специални изненади като отличен старт на новите бизнес начинания за годината.", "date": "2018.01.18", "title": "София  се присъединява към престижния списък с градове-домакини на форума „Светът през 2018” "}
{"url": "http://pik.bg/%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%BA%D0%BE%D0%BC%D0%B5%D0%BD%D1%82%D0%B8%D1%80%D0%B0-%D1%80%D0%B5%D1%88%D0%B5%D0%BD%D0%B8%D0%B5%D1%82%D0%BE-%D0%BD%D0%B0-apple-%D0%B4%D0%B0-%D0%B8%D0%BD%D0%B2%D0%B5%D1%81%D1%82%D0%B8%D1%80%D0%B0-%D0%B2-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D1%81%D1%82%D0%B2%D0%BE%D1%82%D0%BE-%D0%B2-%D1%81%D0%B0%D1%89-%D0%BD%D0%B0%D0%B4-350-%D0%BC%D0%BB%D1%80%D0%B4-news720438.html", "text": "Американският президент Доналд Тръмп заяви, че се радва, че компанията Apple е решила да инвестира в американско производство над 350 млрд. долара, съобщава РИА Новости, като се позовава на изявление на Тръмп в профила му в „Туитър“. „Обещах, че политиката ми ще позволи на компании, като Apple, да върнат огромни суми пари в Съединените щати. Радвам се да видя, как от Apple изпълняват този мой план в резултат на съкращаването на данъците. Това е огромна победа за американските работници и за САЩ!“, отбеляза Тръмп.", "date": "2018.01.18", "title": "Доналд Тръмп коментира решението на Apple да инвестира в производството в САЩ над 350 млрд. долара"}
{"url": "http://pik.bg/%D0%B5%D1%81%D0%BF%D0%B0%D0%BD%D1%8C%D0%BE%D0%BB-%D1%83%D0%B4%D0%B0%D1%80%D0%B8-%D0%B1%D0%B0%D1%80%D1%81%D0%B5%D0%BB%D0%BE%D0%BD%D0%B0-%D0%B2-%D0%BC%D0%B0%D1%87-%D0%BE%D1%82-%D1%87%D0%B5%D1%82%D0%B2%D1%8A%D1%80%D1%82%D1%84%D0%B8%D0%BD%D0%B0%D0%BB%D0%B8%D1%82%D0%B5-%D0%BD%D0%B0-%D1%82%D1%83%D1%80%D0%BD%D0%B8%D1%80%D0%B0-%D0%B7%D0%B0-%D0%BA%D1%83%D0%BF%D0%B0%D1%82%D0%B0-%D0%BD%D0%B0-%D0%B8%D1%81%D0%BF%D0%B0%D0%BD%D0%B8%D1%8F-news720426.html", "text": "С гол на Оскар Мелендо в 88-ата минута Еспаньол победи като домакин Барселона в каталунското дерби от четвъртфиналната фаза  на турнира за Купата на Испания по футбол. Двубоят бе първи между двата тима от тази фаза на състезанието. Лионел Меси пропусна дузпа за Барселона. Реваншът е на 25 януари.", "date": "2018.01.18", "title": "Еспаньол удари Барселона в мач от четвъртфиналите на турнира за Купата на Испания"}
{"url": "http://pik.bg/%D0%BE%D1%84%D0%B5%D1%80%D1%82%D0%B0-%D1%82%D1%83%D1%80%D1%81%D0%BA%D0%B8-%D0%BA%D0%BE%D0%BD%D1%81%D0%BE%D1%80%D1%86%D0%B8%D1%83%D0%BC-%D0%BF%D1%80%D0%B5%D0%B4%D0%BB%D0%BE%D0%B6%D0%B8-%D0%B4%D0%B0-%D0%BF%D0%BE%D1%81%D1%82%D1%80%D0%BE%D0%B8-%D0%BB%D0%B5%D1%82%D0%B8%D1%89%D0%B5-%D0%B2%D1%8A%D0%B2-%D0%B2%D0%BB%D1%8C%D0%BE%D1%80%D0%B0-news720429.html", "text": "Турски консорциум е предложил да построи летище в албанския град Вльора. Това обяви министър-председателят на Албания Еди Рама, цитиран от Reuters. Приятелят на турския президент Реджеп Ердоган Рама, чийто избирателен район е Вльора, отдавна иска да построи летище в югозападния крайбрежен град. „Имаме официално запитване за голяма стратегическа инвестиция във Вльора“, сподели Рама чрез съобщение в социална медия, добавяйки, че строителството може да започне още през юни. Министерството на инфраструктурата на страната съобщи, че офертата от Ченгиз Кънстръкшън, Кайлон Кънстръкшън и Колин Кънстръкшън е доброволна. „Трябва да образуваме специална група, която да изучи техническите детайли на предложението и да го проследи за съвместимост с наличната юридическа база“, заяви говорител на ведомството. От инфраструктурното министерство не уточниха колко може да е голямо летището или колко може да струва. Фокус", "date": "2018.01.18", "title": "Оферта! Турски консорциум предложи да построи летище във Вльора"}
{"url": "http://pik.bg/%D1%83%D0%B6%D0%B0%D1%81-%D0%B2-%D0%BC%D0%B5%D0%BA%D1%81%D0%B8%D0%BA%D0%BE-%D0%BE%D1%82%D0%BA%D1%80%D0%B8%D1%85%D0%B0-%D0%BC%D0%B0%D1%81%D0%BE%D0%B2%D0%B8-%D0%B3%D1%80%D0%BE%D0%B1%D0%BE%D0%B2%D0%B5-%D1%81-33-%D1%82%D0%B5%D0%BB%D0%B0-news720425.html", "text": "Телата на 33-ма души са били открити от властите в мексиканския щат Наярит в тайни гробове, съобщава електронното издание Universal, цитирано от РИА Новости. Според информацията, телата са били открити в три гроба в района на Шалиско. Телата са изпратени за опознаване в департамента по съдебна медицина към прокуратурата на щата. Уточняава се, че подобни страшни находки не са рядкост в Мексико. По-рано масови гробове са били открити в щатите Гереро, Веракрус и Морелос. Обикновено по този начин престъпниците прикриват телата на убитите във войната между наркокартелите.", "date": "2018.01.18", "title": "Ужас! В Мексико откриха масови гробове с 33 тела"}
{"url": "http://pik.bg/%D0%B5%D0%B2%D1%80%D0%BE%D0%BA%D0%BE%D0%BC%D0%B8%D1%81%D0%B0%D1%80-%D1%81-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B5%D0%BD%D0%B8%D0%B5-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D0%B8%D1%82%D0%B0%D0%BB%D0%B8%D1%8F-%D1%81%D0%B0-%D1%81%D0%B5%D1%80%D0%B8%D0%BE%D0%B7%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0-%D0%B7%D0%B0%D0%BF%D0%BB%D0%B0%D1%85%D0%B0-%D0%B7%D0%B0-%D0%B1%D1%80%D1%8E%D0%BA%D1%81%D0%B5%D0%BB-news720439.html", "text": "Предстоящите избори в Италия представляват сериозен „политически риск“ за стабилността на Европейския съюз, според европейският комисар по икономическите и финансовите въпроси Пиер Московичи, докато евроскептичните партии продължават да водят според последните проучвания на общественото мнение, псъобщава The Daily Express, цитирани от Фокус. Московичи призна, че резултатите от предстоящите на 4 март избори „са несигурни“, докато страховете в Брюксел растат, че увеличаващата се популярност на евроскептичните партии в Съюза може да доведе до сериозни последици в Италия. И „Движението пет звезди“, което в момента води в допитванията, и „Северната лига“, младши партньор в дясноцентристка коалиция, от години призовават за провеждане на референдум за излизане от еврото, и изобщо от ЕС и изразяват открит скептицизъм към идеята за по-близки връзки с Брюксел. Управляващата в Италия Демократическа партия е единственият проевропейски участник в предстоящите избори, но постоянните вътрешни конфликти през последните месеци я дестабилизираха. Лидерът й, Матео Ренци, който пое управлението отново, след като подаде оставка през декември 2016 година, когато избирателите отхвърлиха конституционната му реформа на референдум, не е популярен и често е определян като „бита карта“ и \"политически труп\". Московичи призна, че Брюксел наблюдава политическата ситуация в Италия с интерес. Той заяви: „Италия се готви за големи избори, чийто изход е несигурен. Какво управляващо мнозинство ще се роди след изборите? С каква програма? С какви европейски ангажименти?“ Фантастичният държавен дълг на страната е един от главните фактори за увеличаващия се евроскептицизъм и независимо от това, че предприетите мерки вече доведоха до леко намаляване на задълженията, Банката на Италия разкри през октомври, че правителството дължи впечатляващите 2,3 трилиона евро. Като третата по големина икономика в ЕС, проблемите около дълга на Италия могат да имат сериоизни бъдещи последствия за Брюксел.", "date": "2018.01.18", "title": "Еврокомисар с предупреждение: Изборите в Италия са сериозна политическа заплаха за Брюксел"}
{"url": "http://pik.bg/%D0%BF%D0%BE-%D0%B4%D0%B2%D0%B0%D0%BC%D0%B0-%D0%B3%D1%80%D0%B0%D0%B6%D0%B4%D0%B0%D0%BD%D0%B8-%D0%BD%D0%B0-%D1%81%D0%B0%D1%89-%D0%B8-%D0%BA%D0%B0%D0%BD%D0%B0%D0%B4%D0%B0-%D0%BE%D1%82%D0%B2%D0%BB%D0%B5%D1%87%D0%B5%D0%BD%D0%B8-%D0%B2-%D0%BD%D0%B8%D0%B3%D0%B5%D1%80%D0%B8%D1%8F-news720422.html", "text": "Двама граждани на САЩ и двама канадци са отвлечени в северния нигерийски щат Кадуна, предава Франс Прес, цитирана от Фокус. Агенцията се позовава на данни от полицията. Съгласно разпространената информация, \"неизвестни въоръжени мъже\" са отвлекли четиримата на път за столицата Абуджа. При инцидента, който се е случил във вторник, са загинали двама представители на правоохранителните органи, които са ескортирали чужденците. Властите не представиха допълнителни подробности, но увериха, че се използват \"всички възможни средства\" за освобождаване на отвлечените и арестуването на похитителите. Във Вашингтон представител на Държавния департамент спомена за отвличането само на един гражданин на САЩ. \"Ние сме наясно с докладите за гражданин на САЩ, отвлечен в Нигерия\", коментира пред агенцията официалното лице, пожелало анонимност, като същевременно увери, че \"сигурността и защитата на американските граждани в чужбина са сред нашите най-важни приоритети\". Държавният департамент призова американските граждани да \"преразгледат\" пътуването си до Нигерия, като предупреди за опасност от \"престъпления като въоръжени грабежи, нападения, убийства, отвличания и изнасилвания, които са често срещани в цялата страна\". Канадските власти също потвърдиха, че са известени за отвличането на двама свои граждани.", "date": "2018.01.18", "title": "По двама граждани на САЩ  и Канада отвлечени в Нигерия"}
{"url": "http://pik.bg/%D0%B4%D0%BE%D0%BB%D0%BD%D0%B0%D1%82%D0%B0-%D0%BA%D0%B0%D0%BC%D0%B0%D1%80%D0%B0-%D0%BD%D0%B0-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-%D0%BD%D0%B0-%D0%B2%D0%B5%D0%BB%D0%B8%D0%BA%D0%B8%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%BF%D1%80%D0%B8%D0%B5-%D0%B7%D0%B0%D0%BA%D0%BE%D0%BD%D0%B0-%D0%B7%D0%B0-%D0%B8%D0%B7%D0%BB%D0%B8%D0%B7%D0%B0%D0%BD%D0%B5-%D0%BE%D1%82-%D0%B5%D1%81-news720441.html", "text": "Камарата на представителите (б.р долната камара на парламента) прие проектозаконите за излизане на Великобритания от Европейския съюз, което може да се смята за поредна победа на премиера на страната Тереза Мей, съобщава The Independent, цитирани от Фокус. Депутатите одобриха ключовия Закон за излизане от Европейския съюз с 324 на 295 гласа, на трето четене, като правителството отхвърли няколко предложения за поправки по време на маратонско двучасово гласуване. Министърът по въпросите на Брекзит Дейвид Дейвис заяви, че Законът, който превръща европейските закони в британски е много важен „в подготовката на страната за историческия момент“ на излизане от ЕС. Неговият коментар беше отговор на направеното по-рано предупреждение от бившия министър от правителството Джъстин Грийнинг, че Брекзит „няма да е устойчив“, ако не е от полза за младите хора. Грийнинг, която напусна кабинета, след като отказа да бъде преместена от поста си на министър на образованието, по време на последните кадрови промени в британското правителство, добави, че идните поколения депутати ще се опитат „да подобрят или отменят“ това, което сегашната „кохорта“ приеме. Британските депутатите са прекарали повече от 80 часа в дебати около Закона, включително за повече от 500 поправки и нови клаузи. Документът ще бъде разгледан от Камарата на лордовете (б.р горната камара на парламента) преди края на януари.", "date": "2018.01.18", "title": "Долната камара на парламента на Великиобритания прие закона за излизане от ЕС"}
{"url": "http://pik.bg/%D1%82%D0%B8%D0%B9%D0%BD%D0%B5%D0%B9%D0%B4%D0%B6%D1%8A%D1%80%D0%BA%D0%B0-%D1%80%D0%B0%D0%BD%D0%B8-%D1%81-%D0%BD%D0%BE%D0%B6-%D1%81%D0%B2%D0%BE%D1%8F-%D0%B2%D1%80%D1%8A%D1%81%D1%82%D0%BD%D0%B8%D1%87%D0%BA%D0%B0-%D0%B8-%D0%B2%D1%8A%D0%B7%D0%BF%D0%B8%D1%82%D0%B0%D1%82%D0%B5%D0%BB%D0%BA%D0%B0-%D0%B2-%D1%83%D1%87%D0%B8%D0%BB%D0%B8%D1%89%D0%B5-%D0%B2-%D0%BA%D0%B0%D0%BD%D0%B0%D0%B4%D0%B0-news720446.html", "text": "Непълнолетна нападна в училище с нож своя връстничка и сътрудничка на учебното заведение в канадския град Пикъринг, съобщава Global News, цитирани от електронното издание RT. Отбелязва се, че до инцидента се е стигнало след конфликт между две 16-годишни момичета. Сътрудничката на учебното заведение опитала да разтърве двете момичета, при което била ранена. Според информацията на телевизионния канал, момичето, което е пострадало при инцидента, е било настанено в болница с рани, които не застрашават живота й. Възпитателката е получила леки наранявания, като медиците са й оказали помощ на място. Пристигналите в училището сътрудниците на полицията са задържали нападателката, като са я откарали в участъка.", "date": "2018.01.18", "title": "Тийнейджърка рани с нож своя връстничка и възпитателка в училище в Канада"}
{"url": "http://pik.bg/%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5-%D1%81-%D0%BC%D0%B0%D0%B3%D0%BD%D0%B8%D1%82%D1%83%D0%B4-53-%D0%BF%D0%BE-%D1%80%D0%B8%D1%85%D1%82%D0%B5%D1%80-%D0%B5-%D0%B1%D0%B8%D0%BB%D0%BE-%D1%80%D0%B5%D0%B3%D0%B8%D1%81%D1%82%D1%80%D0%B8%D1%80%D0%B0%D0%BD%D0%BE-%D0%BF%D0%BE-%D0%BA%D1%80%D0%B0%D0%B9%D0%B1%D1%80%D0%B5%D0%B6%D0%B8%D0%B5%D1%82%D0%BE-%D0%BD%D0%B0-%D1%8F%D0%BF%D0%BE%D0%BD%D0%B8%D1%8F-news720454.html", "text": "Земен трус с магнитуд 5.3 по скалата на Рихтер е бил регистриран в Тихия океан, на 1 000 километра от крайбрежието на основния японски остров Хонсю, съобщава Главното метеорологично управление на страната. Епицентърът е бил на дълбочина 10 километра, недалеко от отдалечения остров Титиджима. Максималната сила на труса е била от втора степен по седемстепенната японска скала. Трусът е бил усетен само на остров Титиджима. Не се съобщава за заплаха от цунами. Няма информация за пострадали и разрушения.", "date": "2018.01.18", "title": "Земетресение с магнитуд 5.3 по Рихтер е било регистрирано по крайбрежието на Япония"}
{"url": "http://pik.bg/%D0%BC%D0%B0%D1%80%D0%B8%D1%8F-%D1%88%D0%B0%D1%80%D0%B0%D0%BF%D0%BE%D0%B2%D0%B0-%D1%81%D0%B5-%D0%BA%D0%BB%D0%B0%D1%81%D0%B8%D1%80%D0%B0-%D0%B7%D0%B0-%D1%82%D1%80%D0%B5%D1%82%D0%B8%D1%8F-%D0%BA%D1%80%D1%8A%D0%B3-%D0%BD%D0%B0-australian-open-news720445.html", "text": "Мария Шарапова от Русия се класира за третия кръг на първия за годината турнир от Големия шлем – Откритото първенство на Австралия по тенис, съобщава сайтът на състезанието. Във втория си мач от надпреварата в Мелбърн Шарапова победи латвийката Анастасия Севастова, поставена под №14 в схемата, с 6:1, 7:6(4). Мачът продъжи час и 23 минути. В треитя кръг рускинята ще се изправи срещу победителката от мача между 21-ата в схемата Анджелик Кербер от Германия и хърватката Дона Векич. Шарапова и Севастова се срещнаха за трети път при професионалистките, като рускинята постигна втори успех.", "date": "2018.01.18", "title": "Мария Шарапова се класира за третия кръг на Australian Open"}
{"url": "http://pik.bg/%D0%BE%D0%BF%D0%B0%D1%81%D0%BD%D0%BE-%D0%B5%D0%BA%D1%81%D0%BF%D0%B5%D1%80%D1%82%D0%B8-%D0%BF%D1%85%D0%B5%D0%BD%D1%8F%D0%BD-%D0%BC%D0%BE%D0%B6%D0%B5-%D0%B4%D0%B0-%D1%80%D0%B0%D0%B7%D0%BF%D0%BE%D0%BB%D0%B0%D0%B3%D0%B0-%D1%81-%D0%BC%D0%B5%D0%B6%D0%B4%D1%83-10-%D0%B8-20-%D1%8F%D0%B4%D1%80%D0%B5%D0%BD%D0%B8-%D0%B1%D0%BE%D0%B9%D0%BD%D0%B8-%D0%B3%D0%BB%D0%B0%D0%B2%D0%B8-news720443.html", "text": "Пхенян може да има на разположение от 10 до 20 ядрени бойни глави. С такава оценка излязоха на страниците на януарския брой на списание The Bulletin of Atomic Scientists директорът на ядрената информация във Федерацията на американските учени Ханс Кристенсен и неговият колега Роберт Норис, предава ТАСС, цитирани от Фокус. „Северна Корея може да е произвела материал, способен на ядрено деление в количество, достатъчно за създаването на от 30 до 60 ядрени бойни глави, но е събрала, най-вероятно, от 10 до 20 такива - отбелязват експерите. - Повече от тях са заряди с мощност от 10 до 20 килотона. Именно такива заряди бяха използвани по време на изпитанията през 2013 и 2016 години“. Съгласно оценките на МАГАТЕ, за създаването на ядрена бойна глава са достатъчни 8 кг оръжеен плутоний. „Северна Корея е стигнала до значителен напредък в реализацията на програмата за разработване на ядрено оръжие, провеждайки различни изпитания, както на ядрени заряди, така и на балистични ракети - пишат експертите. - Само въпрос на време е, кога Пхенян ще разполага с напълно готов за използване ядрен арсенал, ако вече не разполага с такъв“. Северна Корея е осъществила 6 подземни изпитания на ядрени устройства. Първото – на 9 октомври 2006 година. Последното – на 3 септември 2017 година, когато мощността на взривения заряд, според мнението на редица аналитици, може да е достигала до 100 килотона.", "date": "2018.01.18", "title": "Опасно! Експерти: Пхенян може да разполага с между 10 и 20 ядрени бойни глави"}
{"url": "http://pik.bg/%D0%B2-%D0%BA%D1%80%D0%B0%D0%BA-%D1%81-%D0%B2%D1%80%D0%B5%D0%BC%D0%B5%D1%82%D0%BE-%D0%B2-%D0%B1%D1%80%D0%B0%D0%B7%D0%B8%D0%BB%D0%B8%D1%8F-%D0%BE%D0%B1%D0%B8%D1%80%D0%B4%D0%B6%D0%B8%D0%B8-%D0%BF%D0%BE%D0%B8%D1%81%D0%BA%D0%B0%D0%BB%D0%B8-%D0%B1%D0%B8%D1%82%D0%BA%D0%BE%D0%B9%D0%BD%D0%B8-%D0%BF%D1%80%D0%B8-%D0%BD%D0%B0%D0%BF%D0%B0%D0%B4%D0%B5%D0%BD%D0%B8%D0%B5-%D0%BD%D0%B0-%D0%BE%D0%B1%D0%BC%D0%B5%D0%BD%D0%BD%D0%BE-%D0%B1%D1%8E%D1%80%D0%BE-news720440.html", "text": "В Бразилия крадци са поискали да получат биткойни при обир на обменно бюро, съобщава електронното издание Globo, цитирано от Известия. Според информацията, инцидентът е станал в един от туристическите райони в Рио де Жанейро. Бандитите проникнали в обменното бюро, завързали собственика и измъкнали от касите наличната там сума от 31 000 долара. Когато напускали, крадците обърнали внимание на обява, че бюрото работи и с биткойни. Те веднага поискали да разберат къде се съхранява криптовалутата. Собственикът на бюрото обаче отказал да съдейства, след което престъпниците избягали. Полицията е започнала издирване на крадците.", "date": "2018.01.18", "title": "В крак с времето! В Бразилия обирджии поискали биткойни при нападение на обменно бюро   "}
{"url": "http://pik.bg/%D0%BE%D1%82-%D0%B0%D0%B4%D0%BC%D0%B8%D0%BD%D0%B8%D1%81%D1%82%D1%80%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%B1%D0%B5%D0%BB%D0%B8%D1%8F-%D0%B4%D0%BE%D0%BC-%D0%BE%D0%B1%D1%8F%D0%B2%D0%B8%D1%85%D0%B0-%D1%87%D0%B5-%D1%81%D1%82%D0%B5%D0%BD%D0%B0%D1%82%D0%B0-%D0%BF%D0%BE-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D1%81-%D0%BC%D0%B5%D0%BA%D1%81%D0%B8%D0%BA%D0%BE-%D1%89%D0%B5-%D1%81%D1%82%D1%80%D1%83%D0%B2%D0%B0-20-%D0%BC%D0%BB%D1%80-news720444.html", "text": "Ръководителят на администрацията на Белия дом Джон Кели заяви пред телевизионния канал Fox News, че строежът на стената по границата с Мексико ще струва на САЩ около 20 млрд. долара, съобщава РИА Новости. Кели отбелязва, че Доналд Тръмп не се е отказал от идеята за строежа на стената и за получаването на средства за това от Мексико. По думите на Кели, парите за строежа могат да бъдат осигурени не директно от мексиканското правителство. Към момента Доналд Тръмп разглежда варианта за получаването на средства чрез НАФТА или чрез визови такси.", "date": "2018.01.18", "title": "От администрацията на Белия дом обявиха, че стената по границата с Мексико ще струва 20 млрд. долара"}
{"url": "http://pik.bg/%D1%83%D1%80%D0%B0%D0%B3%D0%B0%D0%BD%D1%8A%D1%82-%D1%81%D0%BF%D1%80%D1%8F-%D0%BB%D0%B8%D1%84%D1%82%D0%BE%D0%B2%D0%B5%D1%82%D0%B5-%D0%B2-%D0%B1%D0%B0%D0%BD%D1%81%D0%BA%D0%BE-%D0%B8-%D0%B2%D0%B8%D1%82%D0%BE%D1%88%D0%B0-news720533.html", "text": "Планинската спасителна служба (ПСС) Лифтовите съоръжения в Банско и на Витоша не работят поради ураганен вятър Това съобщиха от при БЧК. Oчаква се днес да бъде преустановено движението и на лифтовете на Боровец.", "date": "2018.01.18", "title": "Ураганът спря лифтовете в Банско и Витоша"}
{"url": "http://pik.bg/%D0%B2%D1%8A%D0%BD%D1%88%D0%BD%D0%B8%D1%82%D0%B5-%D0%BC%D0%B8%D0%BD%D0%B8%D1%81%D1%82%D1%80%D0%B8-%D0%BD%D0%B0-%D0%B0%D1%80%D0%BC%D0%B5%D0%BD%D0%B8%D1%8F-%D0%B8-%D0%B0%D0%B7%D0%B5%D1%80%D0%B1%D0%B0%D0%B9%D0%B4%D0%B6%D0%B0%D0%BD-%D1%89%D0%B5-%D0%BE%D0%B1%D1%81%D1%8A%D0%B4%D1%8F%D1%82-%D0%B2-%D0%BA%D1%80%D0%B0%D0%BA%D0%BE%D0%B2-%D0%BA%D0%BE%D0%BD%D1%84%D0%BB%D0%B8%D0%BA%D1%82%D0%B0-%D0%B2-%D0%BD%D0%B0%D0%B3%D0%BE%D1%80%D0%BD%D0%B8-%D0%BA%D0%B0%D1%80%D0%B0%D0%B1%D0%B0%D1%85-news720465.html", "text": "Министрите на външните работи на Азербайджан и Армения Елмар Мамедяров и Едвард Налбандян, който е и съпредседател на Минската група на Организацията за сигурност и сътрудничество в Европа (МГ на ОССЕ) ще проведат днес среща в полския град Краков по темата за конфликта в Нагорни Карабах, съобщава Фокус. На срещата ще присъстват също и другите съпредседатели на МГ на ОССЕ – Андрю Шофер (САЩ), Стефан Висконти (Франция) и Игор Попов (Русия), както и личният представител на действащия председател на ОССЕ Анджей Каспшик.", "date": "2018.01.18", "title": "Външните министри на Армения и Азербайджан ще обсъдят в Краков конфликта в Нагорни Карабах"}
{"url": "http://pik.bg/%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D1%8F%D1%82-%D0%BE%D1%82-%D0%BF%D0%B5%D1%82%D0%BE-%D0%BF%D0%BE%D0%BA%D0%BE%D0%BB%D0%B5%D0%BD%D0%B8%D0%B5-%D0%BD%D0%B0-%D1%80%D1%83%D1%81%D0%B8%D1%8F-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5-%D0%B7%D0%B0%D0%B1%D0%B0%D0%B2%D0%B8-%D0%BE%D1%89%D0%B5-%D1%82%D1%80%D0%B8-%D0%B3%D0%BE%D0%B4%D0%B8%D0%BD%D0%B8-news720447.html", "text": "Министърът на промишлеността и търговията на Русия Денис Мантуров определи срока за завършване на изпитанията на руския изтребител от пето поколение Су-57 (или ПАК ФА – перспективен авиационен комплекс на фронтовата авиация) с нови, специално създадени за него, двигатели, съобщава „Московский комсомолец“, цитиран от Фокус. Със стария двигател, далеч не всички специалисти се наемаха да определят Су-57 като самолет от 5-о поколение – в експертните кръгове това се смяташе за малко преждевременно. И ето, че сега, накрая, стана ясно, колко още руските Военно-космически сили трябва да чакат този самолет. Според думите на Мантуров, „вторият етап от изпитанията на двигателя може да продължи около три години“. Когато най-новият руски изтребител се издигна във въздуха за първи път – а това се случи през 2010 година – той летеше с двигатели АЛ-41Ф1. Именно с него е снабден и изтребителят от поколение „4++“ Су-35. Именно затова, редица авиационни експерти постоянно твърдяха, че да се говори за 5-о поколение руска бойна авиация все още е рано. И тук трябва да се подчертае, че двигателят на всеки самолет е една от най-технически сложните негови части. Конструкторите обичат да казват: когато за машината е направен нов двигател, това значи, че новият самолет е на 60%, ако не и повече, готов. Руският Су-57 получи нови двигатели съвсем неотдавна. Първият 17-минутен полет с новото задвижване той извърши на 5 декември 2017 година. Оценявайки го, Денис Мантуров тогава каза, че ПАК ФА е потвърдил големия потенциал на руското авиостроене, способно да създава високоинтелектуални модерни системи – уникален планер, иновационна цифрова техника и нови двигатели.", "date": "2018.01.18", "title": "Изтребителят от пето поколение на Русия може да се забави още три години"}
{"url": "http://pik.bg/%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D1%89%D0%B5-%D1%83%D1%87%D0%B0%D1%81%D1%82%D0%B2%D0%B0-%D0%B2-%D0%BA%D0%BB%D1%8E%D1%87%D0%BE%D0%B2%D0%B0-%D1%81%D1%80%D0%B5%D1%89%D0%B0-%D0%BC%D0%B5%D0%B6%D0%B4%D1%83-%D0%BB%D0%B8%D0%B4%D0%B5%D1%80%D0%B8%D1%82%D0%B5-%D0%BD%D0%B0-%D0%B5%D1%81-%D0%B8-%D1%82%D1%83%D1%80%D1%86%D0%B8%D1%8F-%D0%BF%D1%80%D0%B5%D0%B7-%D0%BC%D0%B0%D1%80%D1%82-news720460.html", "text": "Европейският съюз и Турция планират среща на високо равнище в края на март, съобщава Welt, като се позовава на дипломатически източници от Брюксел. Според информацията, от Брюксел имат намерение да подобрят отношенията си с Анкара. Основните теми, които ще бъдат дискутирани на срещата ще бъдат борбата с международния тероризъм, миграционната политика, енергийните проблеми и студентският обмен между страните. Плановете се на срещата с турския президент Реджеп Ердоган да присъстват председателят на Еврокомисията Жан-Клод Юнкер, ръководителят на Европейския съвет Доналд Туск, председателят на Европарламента Антонио Таяни, както и премиерът на България Бойко Борисов, като представител на страната-председател на Съвета на ЕС в първите шест месеца от 2018 година. Точната дата и мястото на срещата за момента не са определени.", "date": "2018.01.18", "title": "Бойко Борисов ще участва в ключова среща между лидерите на ЕС и Турция през март"}
{"url": "http://pik.bg/%D0%B7%D0%B0%D1%82%D0%B2%D0%BE%D1%80%D0%B8%D1%85%D0%B0-%D0%BD%D0%B0%D0%BF%D1%8A%D0%BB%D0%BD%D0%BE-%D0%BF%D1%80%D0%BE%D1%85%D0%BE%D0%B4%D0%B0-%D1%82%D1%80%D0%BE%D1%8F%D0%BD-%D0%BA%D1%8A%D1%80%D0%BD%D0%B0%D1%80%D0%B5-news720462.html", "text": "От тази нощ проходът Троян-Кърнаре е напълно затворен за превозни средства поради силни снегонавявания и обилен снеговалеж, съобщи Нова телевизия. На места снежната покривка е над метър. От Пътната агенция препоръчват на всички шофьори, на които им предстои пътуване, да тръгват на път само с подходящи гуми, да карат със съобразена скорост и повишено внимание, спазвайки указанията на Пътна полиция.", "date": "2018.01.18", "title": "Затвориха напълно прохода Троян-Кърнаре"}
{"url": "http://pik.bg/%D0%B2%D0%B0%D0%B6%D0%BD%D0%BE-%D0%B6%D1%8A%D0%BB%D1%82-%D0%BA%D0%BE%D0%B4-%D0%B7%D0%B0-%D1%81%D0%B8%D0%BB%D0%B5%D0%BD-%D0%B2%D1%8F%D1%82%D1%8A%D1%80-%D0%B5-%D0%B2-%D1%81%D0%B8%D0%BB%D0%B0-%D0%B7%D0%B0-%D1%86%D1%8F%D0%BB%D0%B0%D1%82%D0%B0-%D1%81%D1%82%D1%80%D0%B0%D0%BD%D0%B0-%D0%B4%D0%BD%D0%B5%D1%81-news720452.html", "text": "Жълт код за силен вятър е в сила за цялата страна, сочи справка на сайта на НИМХ, цитирана от Фокус. Очаква се северозападният вятър да бъде със средна скорост 14-19 м/с и пориви до 24 м/с. От НИМХ съветват хората да бъдат внимателни за летящи във въздуха предмети.", "date": "2018.01.18", "title": "Важно! Жълт код за силен вятър е в сила за цялата страна днес"}
{"url": "http://pik.bg/%D1%8F%D0%BF%D0%BE%D0%BD%D0%B8%D1%8F-%D0%B8%D0%B7%D1%81%D1%82%D1%80%D0%B5%D0%BB%D1%8F-%D1%80%D0%B0%D0%BA%D0%B5%D1%82%D0%B0-%E2%80%9E%D0%B5%D0%BF%D1%81%D0%B8%D0%BB%D0%BE%D0%BD-3%E2%80%9C-%D1%81%D1%8A%D1%81-%D1%81%D0%BF%D1%8A%D1%82%D0%BD%D0%B8%D0%BA-%D0%BD%D0%B0-%D0%B1%D0%BE%D1%80%D0%B4%D0%B0-news720427.html", "text": "От космодрума Утиноура в Япония бе изстреляна компактна ракета с твърдо гориво „Епсилон-3“ със спътник на борда, съобщава електронното издание Газета. Изстрелването е било излъчвано от Японската аерокосмическа агенция JAXA. Тристепенната ракета „Епсилон“ е два пъти по-компактна от ракетата Н2А и значително по-икономична. На борда на ракетата е разположен космическият спътник ASNARO-2, принадлежащ на компанията NEC.", "date": "2018.01.18", "title": "Япония изстреля ракета „Епсилон-3“ със спътник на борда"}
{"url": "http://pik.bg/%D0%BE%D1%82-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B0%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD-%D0%B8-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8%D1%82%D0%B5%D0%BB%D0%B8-%D0%BD%D0%B0-%D1%82%D0%B0%D0%BB%D0%B8%D0%B1%D0%B0%D0%BD%D0%B8%D1%82%D0%B5-%D0%BE%D1%82%D1%80%D0%B5%D0%BA%D0%BE%D1%85%D0%B0-%D0%B7%D0%B0-%D1%81%D1%82%D0%B0%D1%80%D1%82%D0%B8%D1%80%D0%B0%D0%BB%D0%B8-%D0%BD%D0%B5%D0%BE%D1%84%D0%B8-news720421.html", "text": "Представители на правителството на Афганистан и на талибаните отхвърлиха твърденията, съгласно които са започнали \"неофициални\" разговори в Турция с цел да обсъдят основите за започване на мирен диалог, предава Voice of America, цитирани от Фокус. Докладите за предварителните разговори между Кабул и талибаните се появиха в местни медии още миналата неделя. Източници тогава потвърдиха, че турското правителство съдейства за стартирането на преките неофициални разговори. Въпреки това, афганистанското правителство и талибаните се опитаха да се дистанцират от информацията за срещата в Турция. \"Лицата, които са участвали в разговорите в Турция с талибаните, не представляват афганистанското правителство\", увери Шах Хюсеин Мортазави, говорител на афганистанския президент. Същевременно той допълни: \"Афганистанското правителство ще информира афганистанския народ за всякакъв вид разговори, които ще се проведат с въоръжената опозиция\", подчерта говорителят. Талибаните също отрекоха, че техни представителите са участвали в среща с пратеници на управляващите в Кабул. Говорителят им Забихулах Муджахид реагира на съобщенията в медиите, като ги определи като \"неоснователни\".", "date": "2018.01.18", "title": "От правителството на Афганистан и представители на талибаните отрекоха за стартирали \"неофициални\" преговори в Турция"}
{"url": "http://pik.bg/%D1%81%D0%B5%D0%B1%D0%B0%D1%81%D1%82%D0%B8%D1%8F%D0%BD-%D0%BA%D1%83%D1%80%D1%86-%D0%BD%D0%B0-%D0%B5%D1%81-%D0%BC%D1%83-%D0%BB%D0%B8%D0%BF%D1%81%D0%B2%D0%B0-%D1%84%D0%BE%D0%BA%D1%83%D1%81-%D0%BF%D0%BE-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D0%B2%D1%8A%D0%BF%D1%80%D0%BE%D1%81%D0%B8-news720353.html", "text": "Politico. Канцлерът на Австрия призова към задълбочаване на сътрудничеството по сигурността, външната политика и отбраната в ЕС, предава Фокус, като се позовава на „Правителството на Австрия е решително проевропейско, но иска подновяване и промяна в ЕС“, заяви Курц. „Нуждаем се от ЕС, който да се фокусира повече върху големите въпроси, а не да се намесва в по-малките , по които нациите и регионите могат да вземат по-добри решения“, допълни той. Същевременно той разкри и какви ще са приоритетите на Австрия, когато тя поеме ротационното председателство на Съвета на ЕС през юли 2018 г. (след България – бел.прев.) Сред тях са сигурността и граничния контрол, дигитализацията и субсидиарността. „На ЕС му липсваше фокус през последните години. Едновременно се заехме с твърде много въпроси, но не успяхме да намерим общ отговор по този, свързан с миграцията. Трябва ни по-дълбоко сътрудничество по сигурността, външната политика и отбраната, както и по икономическата политика“, уверен е Курц.", "date": "2018.01.18", "title": "Себастиян Курц: На ЕС му липсва фокус по големите въпроси"}
{"url": "http://pik.bg/%D0%B6%D0%B5%D1%81%D1%82%D0%BE%D0%BA%D0%B0-%D0%B4%D1%80%D0%B0%D0%BC%D0%B0-%D0%BE%D1%82%D0%BA%D1%80%D0%B8%D1%85%D0%B0-%D1%83%D0%B1%D0%B8%D1%82%D0%B0-%D0%B0%D0%B1%D0%B8%D1%82%D1%83%D1%80%D0%B8%D0%B5%D0%BD%D1%82%D0%BA%D0%B0-%D0%B2-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B0%D1%82%D0%B0-%D0%B9-%D1%81%D0%BF%D0%B0%D0%BB%D0%BD%D1%8F-news720367.html", "text": "Жестоко убийство потресе Украйна. Единадесетокласничката Антонина е била открита убита в собствената си спалня. Както съобщават украинските медии, престъплението е било извършено в село Пивденное в Днепропетровска област. Тялото на убитото момиче било загърнато в одеяло, затова родителите на Антонина отначало помислили, че тя спи, завита презглава. Следи от борба в стаята нямало. Разследването изяснило, че в деня на убийството при абитуриентката пристигнал 21-годишният й съсед. Тя била сама вкъщи. По думите на съседите, двамата се познавали добре и имали добри отношения. По неизвестни засега причини младежът ударил Антонина по главата. От удара тя изгубила съзнание, след което гостът й нанесъл смъртоносен удар в шията с кухненски нож. Убиецът взел със себе си телефона на момичето и ножа и ги изхвърлил в храстите до къщата. Младият мъж бил задържан в съседното село. Чака го затвор от 7 до 15 години. Обстоятелствата около престъплението се изясняват от разследващите.", "date": "2018.01.18", "title": "ЖЕСТОКА ДРАМА! Откриха убита абитуриентка в собствената й спалня "}
{"url": "http://pik.bg/%D1%84%D0%B0%D0%BA%D1%82-%D0%B5-%D0%BF%D1%8A%D1%80%D0%B2%D0%B8%D1%8F%D1%82-%D0%B7%D0%B0%D1%80%D0%B0%D0%B7%D0%B5%D0%BD-%D1%81-%D1%85%D0%B8%D0%B2-%D0%B2-%D0%B1%D1%83%D1%80%D0%B3%D0%B0%D1%81%D0%BA%D0%BE-%D0%B7%D0%B0-2018-%D0%B0-news720360.html", "text": "Първият случай на заразен с вируса на ХИВ за 2018-а е вече факт. Това съобщават от Регионалната здравна инспекция в града. Последният пациент със страшната диагноза бе регистриран в края на декември. Само за последния месец на 2017-а от здравната институция оповестиха за общо трима души, носители на ХИВ, съобщава \"Бургас 24\". Както съобщихме, пациентите с остри респираторни заболявания драстично нарасна през последната седмица и достигна 373 души. В дните 8-14 януари са отчетени 48 души, заразени с варицела и двама със скарлатина. От РЗИ - Бургас съобщават още за по един случая на хламидийна инфекция и салмонелоза, два на ротавирусен гастроентерит и 19 на ентероколит.", "date": "2018.01.18", "title": "Факт е първият заразен с ХИВ в Бургаско за 2018-а!"}
{"url": "http://pik.bg/18-%D0%B3%D0%BE%D0%B4%D0%B8%D0%BD%D0%B8-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D0%B6%D0%B5%D1%81%D1%82%D0%BE%D0%BA%D0%BE-%D1%83%D0%B1%D0%B8%D0%B9%D1%81%D1%82%D0%B2%D0%BE-%D0%BD%D0%B0-%D0%BC%D1%8A%D0%B6-%D0%B2-%D0%B3%D0%BE%D1%86%D0%B5-%D0%B4%D0%B5%D0%BB%D1%87%D0%B5%D0%B2-news720348.html", "text": "По обвинителен акт на Окръжна прокуратура – Благоевград съдът е признал за виновен подсъдимия К. Гюргаков от с. Огняново за извършено от него убийство с особена жестокост - престъпление по чл. 116, ал. 1, т. 6, пр. 3, вр. чл. 115 от НК. Сутринта на 24.01.2014 г. подсъдимият Гюргаков пристигнал в гр. Гоце Делчев и отишъл в заведението „Делибеев“, което често посещавал. Цял ден консумирал там алкохол, като само за кратко го напуснал, когато отишъл до намиращия се наблизо тотопункт, за да пусне фиш. Към вечерта в заведението дошли негови познати, сред които били пострадалия Д. Ангелов, известен с прякора „Сърбина“, и Г. Стоилов. И тримата употребили голямо количество алкохол, като продължавали да пият. В един момент между мъжете възникнал спор, който прераснал в скарване и блъскане един друг, а впоследствие и размяна на юмручни удари. След като около 20 ч. Ангелов тръгнал от заведението, Гюргаков бил видимо ядосан, като започнал да отправя заплахи по негов адрес и да разпитва за местоживеенето му. Присъстващите му обяснили, че „Сърбина“ живее в района на ж.к. „Юг“ в града. Един час по-късно конфликтът продължил пред блока, в който живеел Ангелов. Той излязъл навън при чакащите го Гюргаков и Стоилов с метална тръба в ръка. В хода на разправията помежду им подсъдимият успял да я вземе от Ангелов и го ударил с нея по главата, в резултат на което пострадалият паднал по гръб. Вместо да преустанови действията си Гюргаков застанал над него и продължил да му нанася удари по главата, корема и бедрата с металната тръба и с крака. Ангелов опитвал да се отбранява, но подсъдимият продължавал да му нанася удари, докато тялото му не станало безжизнено. След това Гюргаков и Стоилов напуснали местопрестъплението. Подсъдимият изхвърлил металната тръба в градската река и казал на свидетеля на случилото се да мълчи. Двамата седнали в заведение до един от мостовете на реката, като си поръчали вино. На излизане от него отвън вече имало полицейски служители, които ги задържали. Извършената по досъдебното производство съдебномедицинска експертиза е установила, че смъртта на Ангелов е настъпила в резултат на счупване на черепа и размачкване на мозъка, вследствие на нанасяне на силни удари по главата на пострадалия с метална тръба. Убийството е било извършено с особена жестокост, като броят на травматичните увреждания, механизмът на нанасянето им разкриват висока степен на проявена ярост и ожесточение от страна подсъдимия Гюргаков. Подсъдимият е осъден на осемнадесет години „Лишаване от свобода“ при „строг“ режим на изтърпяване. По искане на прокурор в Окръжна прокуратура – Благоевград мярката му за неотклонение е променена от „Парична гаранция“ в „Задържане под стража“.", "date": "2018.01.18", "title": "18 години затвор за жестоко убийство на мъж в Гоце Делчев"}
{"url": "http://pik.bg/%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D1%81%D0%BA%D0%BE%D1%87%D0%B8-%D0%BD%D0%B0-%D1%80%D1%83%D1%81%D0%B8%D1%8F-%D0%BD%D0%B5-%D0%BF%D0%BE%D0%BC%D0%B0%D0%B3%D0%B0%D1%82-%D0%BF%D0%BE-%D0%BD%D0%B8%D0%BA%D0%B0%D0%BA%D1%8A%D0%B2-%D0%BD%D0%B0%D1%87%D0%B8%D0%BD-%D0%B7%D0%B0-%D1%81%D0%BF%D1%80%D0%B0%D0%B2%D1%8F%D0%BD%D0%B5-%D1%81%D1%8A%D1%81-%D1%81%D0%B5%D0%B2%D0%B5%D1%80%D0%BD%D0%B0-news720415.html", "text": "Президентът на САЩ Доналд Тръмп заяви, че Русия „не помага” на САЩ при справянето със Северна Корея, а й помага да си набавя суровини, въпреки международните санкции, които трябва да спрат ядрените амбиции на Пхенян, предава Politico,  цитирани от Би Ти Ви. „Русия не ни помага по никакъв начин със Северна Корея”, заяви Тръмп. Среща във Ванкувър потвърди ангажираността на САЩ и 19-те държави, американски съюзници в Корейската война (1950 – 1953) за прилагането на вече наложените санкции срещу Северна Корея „Това, в което Китай ни помага, Русия го проваля. С други думи Русия компенсира това, което Китай прави”, разясни америтканският лидер. Президентът на САЩ посочи скорошните усилия на Китай да ограничи доставките си на петрол и въглища за Северна Корея. Изолираната азиатска държава се нуждае от вносни суровини, не само за да задвижва икономиката си, но и да провежда своите ядрена и ракетна програми. По-рано в медиите се появиха данни, че руски танкери са предоставили гориво на Северна Корея. „В някои случаи е възможно това, което Китай не дават, Русия да го дава”, допълни президентът на САЩ.", "date": "2018.01.18", "title": "Американският президент скочи на Русия: Не помагат по никакъв начин за справяне със Северна  Корея"}
{"url": "http://pik.bg/%D0%B5%D0%B2%D1%80%D0%BE%D0%BA%D0%BE%D0%BC%D0%B8%D1%81%D0%B0%D1%80-%D0%BE%D0%B1%D0%B2%D0%B8%D0%BD%D0%B8-%D1%80%D1%83%D1%81%D0%B8%D1%8F-%D0%B2%D1%8A%D0%B2-%D0%B2%D0%BE%D0%B4%D0%B5%D0%BD%D0%B5-%D0%BD%D0%B0-%D0%B4%D0%B5%D0%B7%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D0%BE%D0%BD%D0%BD%D0%B0-%D0%BA%D0%B0%D0%BC%D0%BF%D0%B0%D0%BD%D0%B8%D1%8F-%D0%B2-%D0%B5%D0%B2%D1%80%D0%BE%D0%BF%D0%B0-news720416.html", "text": "Европейската комисия обвини Русия, че води дирижирана прокремълска дезинформационна кампания в страните от Европейския съюз, и констатира, че тази пропаганда „може да бъде изключително ефикасна”, съобщава Франс Прес, цитирани от Би Ти Ви. „Има малко съмнения, че прокремълската дезинформационна кампания е дирижирана стратегия, която доставя едни и същи дезинформационни статии на възможно най-голям брой езици, посредством възможно най-голям брой канали, толкова често, колкото е възможно”, каза европейският комисар за сигурността Джулиан Кинг пред европейските депутати. Британският еврокомисар говори по време на дебат в ЕП за „Русия и влиянието на пропагандата ѝ в страни от ЕС”. За две години ресорният орган на ЕК е събрал над 3 500 примера за прокремълска дезинформация, която противоречи на фактите и въпреки това е достъпна за обществото. При това тя е била разпространена на голям брой езици по многобройни поводи, анализира Кинг. Еврокомисарят за сигурността подчерта, че „руските власти изобщо не крият целите на тази кампания”. „В официалната военна доктрина на Русия, както и в официалните изявления на руски генерали, те описват употребата на „фалшиви данни” и на „дестабилизираща пропаганда” като легитимни средства, а информацията – като „друг тип въоръжена сила”, аргументира се той. Кинг призова към бдителност. „Целта да накараме хората да повярват, че дезинформацията е факт, е правдоподобна. И ако погледнем проучванията на общественото мнение, показващи как голям брой хора приемат очевидните дезинформации, разгласявани от прокремълските медии, ние трябва за жалост да направим заключението, че руската дезинформация може да бъде много ефикасна”, каза еврокомисарят за сигурността.", "date": "2018.01.18", "title": "Еврокомисар обвини Русия във водене на дезинформационна кампания в Европа"}
{"url": "http://pik.bg/%D1%81%D0%B5%D1%80%D0%B3%D0%B5%D0%B9-%D0%BB%D0%B0%D0%B2%D1%80%D0%BE%D0%B2-%D0%BF%D1%80%D0%B8%D0%B7%D0%BE%D0%B2%D0%B0-%D0%B2%D1%8A%D0%BF%D1%80%D0%BE%D1%81%D1%8A%D1%82-%D0%B7%D0%B0-%D0%B9%D0%B5%D1%80%D1%83%D1%81%D0%B0%D0%BB%D0%B8%D0%BC-%D0%B4%D0%B0-%D0%B1%D1%8A%D0%B4%D0%B5-%D1%80%D0%B5%D1%88%D0%B5%D0%BD-%D1%81-%D0%BF%D1%80%D0%B5%D0%BA%D0%B8-%D0%BF%D0%B0%D0%BB%D0%B5%D1%81%D1%82%D0%B8%D0%BD%D1%81%D0%BA%D0%BE-%D0%B8%D0%B7%D1%80%D0%B0%D0%B5%D0%BB%D1%81%D0%BA%D0%B8-%D0%BF%D1%80-news720420.html", "text": "Руският министър на външните работи Сергей Лавров заяви, че решението на съдбата на Йерусалим трябва да се открие чрез преки израелско-палестински преговори и че Русия е готова да съдейства за подобен диалог, предава ТАСС, цитирана от Фокус. „Сергей Лавров подчерта, че решенията по всички въпроси за окончателния статут на палестинските територии, включително и съдбата на Ерусалим, трябва да бъдат открити по време на преки палестинско-израелски преговори, основани върху наличната международно-правова база, включваща съответните резолюции на Съвета за сигурност и Общото събрание на ООН“, ке посочва в официално изявление на руското външно министерство. От там посочиха, че Русия „е готова да продължи със съдействието си по полагането на устойчив политически диалог между палестинците и израилтяните на такава основа както в двустранна форма, така и на международни форуми като „близкоизточния квартет“ на международните посредници“.", "date": "2018.01.18", "title": "Сергей Лавров призова въпросът за Йерусалим да бъде решен с преки палестинско-израелски преговори"}
{"url": "http://pik.bg/%D1%82%D0%B5%D1%85%D0%BD%D0%BE%D0%BB%D0%BE%D0%B3%D0%B8%D1%87%D0%B5%D0%BD-%D0%BD%D0%B0%D0%BF%D1%80%D0%B5%D0%B4%D1%8A%D0%BA-%D0%B2%D1%81%D0%B5-%D0%BF%D0%BE%D0%B2%D0%B5%D1%87%D0%B5-%D0%B1%D1%8A%D0%BB%D0%B3%D0%B0%D1%80%D0%B8-%D0%BF%D0%B0%D0%B7%D0%B0%D1%80%D1%83%D0%B2%D0%B0%D1%82-%D0%BE%D0%BD%D0%BB%D0%B0%D0%B9%D0%BD-news720475.html", "text": "Повече от една четвърт от българите, които ползват Интернет, пазаруват и онлайн в мрежата, показват данни от проучване на Евростат за нагласите на интернет-потребителите в Евросъюза през 2017 г. За последните пет години делът на хората у нас, които пазаруват по Интернет, е нараснал повече от два пъти - от около 10% през 2012 г. - до 27 процента през м.г., показват актуалните данни на европейската статистика. Хората от градовете у нас пазаруват почти двойно повече онлайн от хората в селата, показва още анализът на Евростат. Сред Топ 5 на най-честите покупки в Интернет за българите най-висок дял заемат стоките за дома - 73%. Следват: пътувания или хотелски резервации - 26%, билети за различни събития - 15%, покупка на дрехи или спортни стоки - около 14%, различни видове електронно оборудване - също 14% и др. Най-малко българите са купували онлайн следните стоки: лекарства, храни и напитки, както и филми и музика - средно между 4-5%. Като най-често срещани проблеми при пазаруването онлайн българите определят следните фактори: трудности при намирането на информация относно гаранции и други законови права; доставка на погрешни или повредени стоки; крайните разходи са по-високи от посочените (обикновено по-висока цена за доставка, неочаквана такса за транзакция); проблеми, свързани с измама (стоките не са получени изобщо, финансови загуби вследствие на злоупотреба с данните от кредитната карта на купувача и др.); трудности при подаване на оплакване и искане на обезщетение или получаване на незадоволителен отговор след подадено оплакване. Средният процент на пазарувалите в ЕС онлайн е около 68%, показват данните на Евростат. Най-висок дял на онлайн-пазаруването е отчетен във Великобритания - 86%, Швеция - 84%, Дания, Германия, Люксембург и Нидерландия - 82% и др. Най-нисък е делът на онлайн-купувачите в Румъния - 23%, България - 27% и Кипър - 39%. По-голямата част от покупките на европейските електронни купувачи включват дрехи и спортни стоки - 64%, пътни и ваканционни посещения - 53%, стоки за бита - 46%, билети за събития - 39%, книги, списания и вестници - 34%. Четирима от всеки 10 е-купувачи в ЕС декларират, че са изразходвали от 100 до 500 евро за онлайн покупките си през миналата година. Около една трета от онлайн купувачите в ЕС са заявили, че закупената стока е от друга страна-членка на ЕС, а останалите са купили стока онлайн от друга точка на планетата. Близо 70% от анкетираните са заявили, че нямат никакви пречки при пазаруването онлайн. Регистрираните проблеми при онлайн пазаруването в ЕС са почти сходни като тези в България: най-често онлайн купувачите се оплакват от по-бавна доставка, отколкото е посочено към момента на извършване на покупката (17%); около 11% са имали проблеми под формата на технически неуспех на даден уебсайт при поръчка или плащане; 10% са получили погрешни или повредени стоки или услуги; други 5% са срещнали трудности при намиране на информация за гаранции и други законови права, както затруднения при подаването на жалби и търсенето на обезщетение след жалба. Само за една година от въвеждането от страна на ЕК на онлайн-платформата за решаване на спорове при е-търговията в ЕС (февруари 2016 - февруари 2017 г.), са били регистрирани над 24 000 жалби от онлайн-купувачи в общността срещу нелоялни търговци. Според изчисления на експерти онлайн продажбите в световен мащаб през 2020 г. се очаква да достигнат 4 трлн. долара - спрямо 1,6 трлн. долара през 2016 г., като подобни темпове за растеж са заложени и за онлайн търговията в ЕС.", "date": "2018.01.18", "title": "Технологичен напредък! Все повече българи пазаруват онлайн"}
{"url": "http://pik.bg/%D0%BE%D0%B1%D1%8F%D0%B2%D0%B8%D1%85%D0%B0-%D0%B3%D1%80%D0%B8%D0%BF%D0%BD%D0%B0-%D0%B5%D0%BF%D0%B8%D0%B4%D0%B5%D0%BC%D0%B8%D1%8F-%D0%B2-%D0%BF%D0%B0%D0%B7%D0%B0%D1%80%D0%B4%D0%B6%D0%B8%D0%BA-news720543.html", "text": "В Пазарджик е обявена грипна епидемия. Неучебни са дните до вторник - 23 януари, включително, предава БНР. Има доказан грип в Пазарджик, информират от Регионалната здравна инспекция. Седем от 10 проби са с грип \"Ямагата\". Щамът е от тип Б и за първи път се открива в региона. Той не е включен в противогрипните ваксини, уточняват от РЗИ. \"Ямагата\" не е нито по-опасен, нито по-лек от разновидностите в група А. Според специалистите, въпросният щам е открит единствено в Пазарджик и към момента не са регистрирани други случаи в страната. Днес регионалният пандемичен щаб ще решава, дали да бъде обявена грипна епидемия в общината. Специалисти прогнозираха, че се очаква от грип да се разболеят 500 хиляди души, отчетено беше, че най-много болни има в област Пазарджик. В риск за епидемия са още няколко области, сред които е София-град. В момента епидемия има в Перник.", "date": "2018.01.18", "title": "Обявиха грипна епидемия в Пазарджик"}
{"url": "http://pik.bg/%D0%B0%D0%BB%D0%B5%D0%BA-%D0%B1%D0%BE%D0%BB%D0%B4%D1%83%D0%B8%D0%BD-%D0%B7%D0%B0%D1%89%D0%B8%D1%82%D0%B8-%D1%83%D0%B4%D0%B8-%D0%B0%D0%BB%D1%8A%D0%BD-%D0%B7%D0%B0-%D1%81%D0%B5%D0%BA%D1%81-%D1%81%D0%BA%D0%B0%D0%BD%D0%B4%D0%B0%D0%BB%D0%B0-news720545.html", "text": "Актьорът Алек Болдуин подкрепи Уди Алън, след като редица лица от кино индустрията обвиниха режисьора в сексуален тормоз. Звездата от \"Рокфелер плаза 30\" написа в \"Туитър\", че отричането от режисьора е несправедливо и го натъжава, а работата му с Алън по три продукции за него е била привилегия. Знаменитият режисьор отрича обвиненията на осиновената си дъщеря Дилън Фароу, че когато е била малка, й е посягал сексуално. Болдуин казва още, че не омаловажава твърденията на Фароу, но напомня, че срещу 82-годишния Алън никога не са повдигани криминални обвинения. Сред обявилите се срещу Уди актриси е звездата от \"Джуно\" Елън Пейдж. \"Снимах се в негов филм и това е най-голямата грешка в кариерата ми. Срам ме е, че го направих. Тогава обаче все още не бях открила своя глас, не бях човекът, който съм днес, бях под натиск, защото \"естествено, че ще се съгласиш, когато те канят във филм на Уди Алън\", изповяда се тя, цитирана от \"Монитор\".", "date": "2018.01.18", "title": "Алек Болдуин защити Уди Алън за секс скандала"}
{"url": "http://pik.bg/%D0%B0%D0%BD%D0%B3%D0%B5%D0%BB%D0%B0-%D0%BC%D0%B5%D1%80%D0%BA%D0%B5%D0%BB-%D0%BA%D0%B0%D1%82%D0%B5%D0%B3%D0%BE%D1%80%D0%B8%D1%87%D0%BD%D0%B0-%D1%81%D1%80%D0%B5%D1%89%D1%83-%D0%BF%D1%80%D0%B5%D0%B4%D0%BE%D0%B3%D0%BE%D0%B2%D0%B0%D1%80%D1%8F%D0%BD%D0%B5-%D0%BD%D0%B0-%D0%BF%D1%80%D0%B8%D0%BD%D1%86%D0%B8%D0%BF%D0%BD%D0%BE%D1%82%D0%BE-%D0%BA%D0%BE%D0%B0%D0%BB%D0%B8%D1%86%D0%B8%D0%BE%D0%BD%D0%BD%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D0%B2-%D0%B3%D0%B5-news720419.html", "text": "Мнозина в редиците на Германската социалдемократическа партия (ГСДП) изглежда са разочаровани от резултатите на предварителните сондажи за нова голяма коалиция, но канцлерът на Германия и лидер на Съюза (ХДС/ХСС) Ангела Меркел попари надеждите им за преразглеждане на документа, отбелязва телевизионният канал ZDF, цитиран от Фокус. Съюзът (ХДС/ХСС) вече е направил \"сериозни отстъпки\", подчерта Меркел с оглед на призивите от водещи социалдемократи за въвеждане на промени в споразумението, като същевременно допълни, че крайъгълните камъни са договорени и няма да бъдат преразгледани. По-рано лидерът на ГСДП Мартин Шулц изрази увереност, че при предстоящите преговори за коалиция \"едно или друго със сигурност ще бъде добавено\". На 21 януари (неделя), 600 делегати на ГСДП ще гласуват за влизане на партията в преговори с политическия блок на Меркел за съставяне на новото федерално правителство в Берлин.", "date": "2018.01.18", "title": "Ангела Меркел категорична срещу предоговаряне на принципното коалиционно споразумение в Германия"}
{"url": "http://pik.bg/%D0%B0%D0%BA%D0%BE-%D0%BF%D0%BB%D0%B0%D0%BD%D0%B8%D1%80%D0%B0%D1%82%D0%B5-%D0%BF%D1%8A%D1%82%D1%83%D0%B2%D0%B0%D0%BD%D0%B5-%D1%81%D1%8A%D1%81-%D1%81%D0%B0%D0%BC%D0%BE%D0%BB%D0%B5%D1%82-%D0%BF%D1%80%D0%BE%D1%87%D0%B5%D1%82%D0%B5%D1%82%D0%B5-%D1%82%D0%BE%D0%B2%D0%B0-%D0%BE%D1%82%D0%BC%D0%B5%D0%BD%D1%8F%D1%82-%D0%BF%D0%BE%D0%BB%D0%B5%D1%82%D0%B8-%D0%B7%D0%B0%D1%80%D0%B0%D0%B4%D0%B8-news720488.html", "text": "Авиокомпанията Ер Франс-Ка Ел Ем (Air France-KLM) отмени 228 полета по европейски маршрути до и от амстердамското летище \"Схипхол\", планирани за утре сутринта. Причината е, че се очаква силна буря, която ще се засегне трафика на летището в холандската столица. Ка Ел Ем уточни, че капацитетът на пистите на \"Схипхол\" ще бъде силно ограничен заради бурята. Очакваните силни ветрове ще направят невъзможни действията на наземните операции през по-голямата част от първата половина на утрешния ден. Пътуващите с други полети трябва да очакват закъснения през целия ден, уточни Ка Ел Ем.", "date": "2018.01.18", "title": "Ако планирате пътуване със самолет, прочетете това! Отменят полети заради..."}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-%D0%B3%D1%80%D0%B8%D0%B3%D0%BE%D1%80-%D0%BB%D0%B8%D0%BB%D0%BE%D0%B2-%D1%81-%D1%88%D0%BE%D0%BA%D0%B8%D1%80%D0%B0%D1%89%D0%BE-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5-%D1%80%D0%BE%D1%81%D0%B5%D0%BD-%D0%B0%D0%BD%D0%B3%D0%B5%D0%BB%D0%BE%D0%B2-%D0%BD%D0%B5-%D0%B5-%D1%83%D0%B1%D0%B8%D0%B5%D1%86%D1%8A%D1%82-%D0%BE%D1%82-%D0%BD%D0%BE%D0%B2%D0%B8-%D0%B8-news720532.html", "text": "Шокиращо разследване на журналиста Григор Лилов за кървавата касапница в Нови Искър взриви социалните мрежи и се превърна в най-обсъжданата тема в последните дни, видя ПИК. Дългогодишният кадър на някои от най-популярните български вестници разбуни духовете с подробна публикация във фейсбук страницата си, която е достъпна публично и предизвика невиждан фурор, като се чете и сподели от стотици потребители. Публикуваме я без корекции и каквато и да е редакторска намеса и за читателите на ПИК, верни на принципите си винаги да ви информираме за всичко най-важно. Ето какви версии за убийствата излага Григор Лилов: \" * Мъртвото семейство – пачка за близо 5 милиона от стотици милиони крадено ДДС. И част от мрежа за трансфер на милиард долара от Близкия и Среден Изток. * Конспирация има. Най-страшното е, че е със съдействието и участието на политическия елит и властите. Нека да видим какво скриха зад римейка „Ромео и Жулиета”, но не по Шекспир. Неговото начало беше поставено от вътрешния министър Валентин Радев на 2 януари вечерта. Той – най-висшия представител на нацията и властта по сигурността на страната на 2 януари вечерта обяви, че са намерени петима мъртъвци в някаква къща в гр. Нови Искър. Ала както можело да има, така можело и да няма престъпление. Когато е правил това изявление, няма как да не му е било му е докладвано, че се търкалят пет трупа – всичките с огнестрелни рани. Същата вечер в Нови Искър изненадващо и необичайно цъфна главният прокурор на републиката Сотир Цацаров. Той хем полуопроверга, хем допълни министъра, смразявайки населението с вестта не само за мъртви, но и за застреляни с по един изстрел хора. Практически светкавичното оповестяване на случая публично и по този начин – с две лица от самите върхове на държавата още тогава подсказа, че убийството е плод на засегнати огромни интереси. Логично беше и ходът на евентуалното му разкриване също да се превърне в плод на такива интереси. Това и стана. За финал интересите продиктуваха на разследването и прокуратурата да напишат и узаконят нескопосан римейк за шавлива Жулиета от гр. Нови Искър и патологичен Ромео, живял в с. Луково. В моя разказ за „не-римейка” обръщам внимание на онези „детайли”, които в шумотевицата от хиляди медийни публикации, стотици изказвания на „експерти” и десетки изявления на официални лица останаха или неизвестни въобще, или набързо бяха смачкани в хора на информационната какафония и абсурдите й. (подозирам, че тя беше създадена умишлено, вкл. и от самите „органи” на сигурността). Освен това не допускам да е меродавна каквато и да е информация за случилото се, публикувана от медиите, които развихриха до край фантазията си (и манипулацията на аудиторията). Не се доверявам и на официалната информация. Но приемам, че дори и в лъжите има части от истината. Защото не е възможно да се манипулират изцяло и докрай десетки, дори стотици хора – полицаи, следователи, прокурори, поемни лица, свидетели, съседи, журналисти и редактори, патоанатоми, специалисти от мобилния оператор, компютърни и ДНК-експерти, оператори на мрежата от улични камери и др., документи, рапорти, протоколи, отчети и прочие документация. Още едно задължително уточнение – участвалите по един или друг начин в трагедията лица или засегнатите от нея като цяло са изплашени. Когато въпросите към тях станат достатъчно конкретни, повечето започват да се държат гузно, да бягат настрани от тях, да стават нервни, а някои от тях неволно, като при тик, да се озъртат настрани. Разбира се, че имах хипотеза, когато задавах такива конкретни въпроси. Ще отбележа и следното: за да зададеш правилните въпроси за случилото се, трябва предварително да знаеш поне част от верните отговори. Освен това се съмнявам, че има сила, която да отвори публично устата на хората. Освен една – онази, която накара някои от тях да говорят пред медиите с точно определени внушения за публиката. Въпросите, на които трябва да се отговори в едно разследване – криминално или журналистическо, са КАКВО, КОГА, КЪДЕ, КАК, КОЙ, ЗАЩО? КАКВО И КОГА? Официалната версия лъсва като съшита с бели конци още на първите два въпроса – „какво” и „кога” и пропуква отговорите й и на останалите въпроси. На този феномен „кога” и „какво”никой досега не обърна внимание. В последвалия потоп от информация и лъжи той беше удавен и заглушен, според мен нарочно. Пропукването при него се получи, защото още нямаше избистрена в детайлите концепция как да бъде представено на обществеността случилото се в Нови Искър. Нямаше и как да бъде изличено вече съобщеното от пресцентъра на МВР и медиите. Според него на 2 януари братът на Неделчо Юнаков се обръща към полицията. Защо се обръща? Защото от 29 декември никой от членовете на семейство Юнакови не отговаря на телефонните позвънявания. Това гласи първото официално съобщение на МВР за случилото се. То беше отразено от всички медии у нас. Понеже сте го забравили, заляти от масата информация впоследствие, го напомням отново. Нямаше как да се изличи съобщеното при масовостта на разпространението му по всички телевизии, сайтове и вестници. Иначе властите незабавно щяха да го направят часове след този пропуск. Но закъсняха. Затова разчитаха, че планираният да се изсипе информационен потоп ще го удави и неглижира в съзнанието на хората. Познаха! Обърнете внимание на датата - от 29 декември Юнакови не отговарят! Възможностите са няколко. Първата – датата е истина! В първото си съобщение МВР не е излъгало. И посоченият като брат не лъже. СЛЕДОВАТЕЛНО СЕМЕЙСТВОТО ЛИПСВА, ТАКА ДА СЕ КАЖЕ, ОТ 29 ДЕКЕМВРИ! В такъв случай МВР, следствието, прокуратурата лъжат, че случаят Юнакови се заплита на 31 декември – първо в ранната привечер с Кети Кюхова, после с останалите в минутите преди полунощ. Логика в тази лъжа няма. Освен ако тя не цели да прикрие нещо. Какво? Например това, че Юнакови са убити още в онзи ден – на 29 декември. Или ако не на тази дата - на следващите, но не в указаното официално време – на 31-и късно вечерта. Или дори в новата година. Цели да прикрие, че се е случило нещо друго през тези дни, а не едно просто убийство. Но защо ще го крият? Изглежда безсмислено! Заради вторият вариант на хипотезата - били са отвлечени в собствената им къща. Или са отвлечени от друго място и един-два дни например разпитвани. Възможно е да са ги върнали обратно в дома им – в голямата пукотевица около посрещането на Новата година, за да ги застигат куршумите. __________________________________ Тогава случилото се, започващо от датата 29 декември, когато са спрели да отговорят, трябва да се укрие, понеже неизбежно възниква следващия логичен въпрос: без искане за откуп отвличането няма никакъв смисъл. Защо тогава е извършено? И защо сам човек? Не му по силите да отвлече 6 лица. Необходима е група, и то голяма. Необходима е организирана престъпност, необходима е мафия! И мотив за действията й. Това отвличане има смисъл обаче, ако е било заради търсене, изцеждане на информация от Юнакови – за „да пропеят”. Въпросът „да пропеят за какво” е онова, което тревожи властите и затова те се опитват да скрият действително станалото с цената на всичко. __________________________________ В тази връзка ще отбележа, че в първите съобщения за драмата се посочи, че по телата на жертвите има следи от насилие. „Насилие” означава изтезания. Да пренебрегнем съобщенията на медиите – те са манипулирани от една страна, от друга – самите медии манипулират населението. Обаче актовете от аутопсията не са манипулирани. Ще отбележа още един „детайл”, скрит от обществото – „следи от насилие” са и куршумите, уцелили ставите на жертвите. Специалистите знаят, че такъв подход” е сред най-ефективните способи за „разприказване”. Сега да разгледаме възраженията срещу тази теза. Например възможността, че роднината лъже. Но липсва мотив защо да го прави. И ако лъже, защо ще сочи дата 29 декември, а не например 28-и, 30-и, 31-и или дори 1-и януари?! Съществува и още една загадка в случилото се. Ако брат ви, сестра ви, родителите ви не отговарят на позвъняванията, какво ще направите? Звъните многократно и на следващия ден – на 30 декември. На третия пореден ден – 31 декември, когато пак не ви отговорят, тревогата ви сграбчва и отивате на крака при тях, в къщата. В най-най-краен случай отивате чак на четвъртия ден – на 1-ви януари. Влизате и откривате труповете. Или не може да влезете – заключено е, цари мъртва тишина, кучето не лае или го виждате мъртво и тичате в МВР. Напомням, че „този брат” живее в София, на крачка от Нови Искър. Да, ама описаното не става на 30 декември, не става и на 31 декември, не се случва и на 1 януари. А чак на 2-ри януари следобед, в 16:20 часа – в края на четвъртото денонощие от изчезването, ако се доверим на заведения тогава официално в МВР сигнал на роднината. Тогава възможно ли е да лъже посочения като роднина на Юнаков? И защо го прави? И ако той не лъже, респективно защо лъжат МВР, следствието и прокуратурата, изведнъж забравяйки, че е получен такъв сигнал, в който е посочена дата на изчезване на семейството „29 декември”? ------- Живи ли? ------ Между впрочем, по външни, но формални белези семейството в онези дни – поне от 29 до 30 декември си е живо и здраво. На 29 декември Кети Кюхова споделя две публикации в профила си във Фейсбук – в 14:37 и 14:47 ч. Получава много харесвания и отзиви. На 30 декември споделя още една публикация за вкусна домашна торта – в 23:38 ч. Под нея обаче е мълчание - всички отзиви, харесвания и поствания под нея са от 2 януари нататък! Сайтът poleznite.com, от който е взет този споделен пост, при проверката, която направих, се оказа с изтекла регистрация на 29 септември и неактивен. Да, неактивен, ама у нас, в България си е повече от активен чрез superhosting.bg. Опровержение на хипотезата за отвличането е и профилът на Боби Иванов в социалната мрежа – „Боби Нанси”, създаден на 30 декември. Има-няма преди две седмици. В него има само два поста – снимки с Нанси, едната от които е поместена в 16:06 ч. на 30 декември, а втората – в 19:12 ч. Затова от първи поглед датата 29 декември за изчезването на Юнакови е парадоксална – стана ясно защо. Но на втори план, при разчепкване на детайлите започва да изглежда доста логична! Защото първоначално постът на Кети Кюхова за вкусната торта беше с дата 31 декември! Но после „някой” е преценил, че 22 минути преди полунощ и при версия за убийството й в по-ранен час съшитата с бели конци картина ще лъсне недвусмислено. Конструкцията й ще се срути. Трудно е за вярване, че буквално минути преди Новата година Кети ще пуска в социалната мрежа рецепти за торти. Такъв пост трудно ще се препише и на Росен Ангелов – няма мотив да го прави, щом оставя труповете в къщата в тази нощ, от която се води и постът. Няма и как да влезе от нейно име във „Фейсбук”, като вземе паролата от жертвата си, след като според разследващите жената вече би трябвало да е мъртва. Затова датата му беше променена – от 31 на 30 декември. За съжаление няма начин как да установя кой е имал достъп в ранната нощ/сутрин на 1 срещу 2 януари до профила на вече мъртвата жена. Но така фактът за „спокойното битие” на семейството в онези дни до новогодишната вечер се превърна в доказателство – ала за манипулация заради изчезването им. А ето ви и втори детайл. Профилът „Боби Нанси” за нула време – до предстоящата непосредствено смърт на автора му се е сдобил светкавично с 54 приятели. Т.е. те са били поканени за приятели или пък сами са кандидатствали и приети за приятели от него. Да, ама обаче пък всички прочитания, емитикони и коментари в този профил са от 2 януари нататък – след смъртта на Боби Иванов (както се случва и с последния пост на Кети). Т.е. никой от приетите за приятели не е чукнал дори едно „харесва” под поместените две снимки, не е казал думичка за тях. Нелогично. Та затова този профил и последният, редактиран по дата пост на Кети Кюхова ми изглеждат изкуствени, нарочно създадени, за да се илюстрират като живи от една страна жената, от друга – спокойствието на семейството на 30 декември. Ще отбележа, че иначе Боби си има нормален профил – „Боби Схемата”, в който и чрез логото, и с картинки на много сърца отдавна е илюстрирал чувствата си към Нанси –„Обичам те, Нанси!”. И в който приятелите му са близо 5 000 бр. И в който последният запис, с който честити Коледа на всички, е от сутринта на 25 декември. И после – нищо! Не честити Новата година! Мълчание! Мълчания след датата 29 декември има и в профилите и на другите разстреляни лица. ******* Между лъжа и действителност ******* Затова вероятно братът не лъже за датата на безпокойството си. Ако лъжеше, ще се наложи да приемем, че е нямало позвънявания към Юнакови. Би трябвало братята да са скарани на живот и смърт – така, че едното семейство категорично да отказва да контактува с другото – от години. Да, ама тогава нямаше да се породи тревога в този посочен от МВР брат и той да подаде съответният сигнал в полицията. А именно това се твърди официално! Някой ще възкликне – голи конспирации! Ще опонира - та нали Георги Юнаков е повикан от дежурството си в психиатричната клиника „Св. Иван Рилски” на 31 декември вечерта. Независимо от споделеното от негови колеги, които представиха ситуацията така, че сякаш са подслушвали телефонните му разговори, не им вярвам! Името на Георги въобще не фигурира като санитар или какъвто и да е в екипа на тази лудница! Според проверката, която направих в НОИ, не е бил на трудов договор там! Затова на казаното от друг санитар нямам капка доверие – при доход, равен на минималната работна заплата си прекалено зависим от обстоятелствата и от външен натиск. Освен това Георги надали е можел да напусне свободно работното си място. На Коледа, Нова година и др. празници по графика на болницата през нощта дежурят само по един доктор, една сестра и един санитар. Преди да си тръгне, би трябвало задължително да уговори някой да го смени! Ето и второто възражение срещу хипотезата за отвличане на семейството: та нали Боби Иванов на 31 декември е отказал празнуването с приятели и е отишъл при гаджето си. За мен с това привикване на Боби Схемата някой е искал да затвори всички потенциални уста, ако евентуално са научили нещо не за разправяне. Какво „нещо” – засега неизвестно! Възможно е да е станало така – под натиск от приятелката му Нанси Иванова, заплашена със смърт от мафиотите. Задавам си обаче и друг въпрос: как никой се замисли защо именно в деня – късния следобед срещу Нова година изведнъж родителите й отказали да я пуснат на купона. Излиза, че варианти за празнуване до този момент въобще не са били обсъждани от Юнакови! Звучи ми невероятно. *** При толкова противоречия е валидно правилото за „бръснача на Окам”: от множество теории и догадки за обяснение, които изглеждат или ги правят да са правдоподобни, за предпочитане е най-простата, която обяснява случилото се. *** А коя е тя! - МВР да ни е подвело и излъгало! Сигналът за къщата на Юнакови да не е подаден от никакъв брат! Може например да е дошъл от вече притеснените съседи на 2 януари следобед, които и тогава не са могли да честитят на комшиите си Нова година и/или са видели мъртвото куче в двора. Но пак възниква отново въпросът защо лъжат МВР и следствието чрез „брата” кой в действителност е подал сигнала, кога и какво искат да скрият с това? Обаче и устата на съседите се затварят като с катинар за случилото се в дните между 29 декември и 2 януари. Може би бъркам, но в очите на някои от замесените в случая се чете неподправен страх, когато въпросите станат целенасочени и съвсем конкретни. Твърдят, че нищо не са знаели, нищо не са чули, нищо не са видели. Търсили Юнакови на 1 януари да им честитят (по телефоните), ама никой не отговорил. Не заподозрели нищо – не проверили къщата и не сигнализирали МВР. Иначе охотно споделят колко добри съседи са били. Но дотам. Ако им се доверим, не са били и те! ОТВЛИЧАНЕТО Съществуват и други загадки. Ето ви например една от тях. Екип на Второ районно управление на МВР в София пристига в зловещата къща по сигнала за хора, неотговарящи на телефоните си, за да провери ситуацията.. А защо се вдига екип чак от София? За такова дребно нещо? Та нали в Нови Искър си има участък на МВР, на ул. „Искърско дефиле” № 261. Към него съществува и оперативна дежурна част. Защо нейните полицаи не са отишли до къщата. Тя е само на километър от тях, по почти права до съответната пресечка улица. Но се пращат такива от София - с по-висок ранг и отговорности?! Единственото свястно обяснение, че когато властта иска да крие нещо, тя се доверява на проверени служители и затова не нарежда проверката на някакви си провинциалисти, на които не им е виждала дори и очите! Най-сетне се оказа, че местните полицаи са сред последните, научили за случилото се. В хода на разследването въобще не ги забелязали – никой не ги е разпитвал за криминалния контингент в района, за данни за Юнакови и съседите им и т.н. И още една загадка... Всички къщи наоколо са с кучета. Не са някакви домашни помияри, а готови да сръфат без колебание всеки непознат. Като например озъбения грамаден Оскар на съседката Цветана Димитрова. Би трябвало яростно да облаят Росен Ангелов, ако е влизал в къщата на Юнакови. И когато е излизал. Все пак за тях той е напълно непознат. Както и всеки друг непознат, минаващ по малката кална улица. Но никой нищо не е чул. За недочутите изстрели има обяснение – пукотевицата по повод Новата година или заглушител на оръжието. А за яростния кучешки лай и навика на всички да скачат и поглеждат, пък и да излизат навън, щом го чуят (районът бъка от крадци!) какво обяснение ще се даде?! И поредната загадка! Труповете са вътре в къщата, няма как да се помиришат. Но в двора на Юнакови също има труп – на немската овчарка Неро(н). (бел. – и този труп е местен) Приятели и съседи си противоречаха за името й и затова го изписвам така. Би трябвало съседските кучета да се скъсат от лай от полунощ на 31 декември срещу първи януари, да лаят целия 1 януари и да вият чак до идването на полицията на 2 януари следобед. Няма как да не са надушили трупа на своя събрат! Да, ама не! Не са лаели! Поне така твърдят съседите. Тогава остава единствената възможност! Тя е Юнакови да са изведени навън на 29 декември и върнати в къщата, „когато му е дошло времето” според крилатия царски израз, за да открият телата им съответно в нея. Допустимо е това да е станало на 31 декември – датата, обявена за смъртта им. Минути преди полунощ, когато пукотевицата от фойерверки гърми и хората не се безпокоят и тревожат, че нещо става навън, за да надничат специално по чуждите дворове и на улиците навън. Обаче ще отбележа, че на Нова година и в двете съседни къщи са празнували хора. И в полунощ са пускани фойерверки от дворовете, вкл. и на улицата „Лозянски дол”, където е домът на Юнакови. Представете си ситуацията – убиецът Росен Ангелов трябва да се е преобразил в призрак, за да не го забележи никой. В подобна обстановка евентуална операция за вкарване на убитите отвлечени в къщата е била трудна и много рискова за осъществяване. Затова отхвърлих варианта. За мен най-вероятно е да са ги върнали непосредствено преди откриването на труповете на 2 януари, в нощта срещу датата или по-късно, когато много от съседите вече са се били изнесли от вилите си в жилищата си в София и наоколо е било пустош. (улицата е във вилния район „Изгрев” на града). Т.е. нямало е кой да види някакви коли и мотаещи се хора покрай дома на Юнакови. Ще отбележа, че подходът и входът към къщата е улеснен и от двете срещуположни страни на двора – както от „Лозянски дол” № 5, така и от „Вяра” № 17. Парцелът се простира между двете улици и на него има не една, а три постройки. Телевизиите обаче спестиха това обстоятелство, като показаха само едната къща, но не и останалото в имота. За подобен вариант – 2 януари, подсказва и сигналът от притеснените роднини (според МВР интерпретацията), дошъл с толкова много дни закъснение. Такова връщане на труповете в къщата обяснява логично още един „феномен” на разследването – защо убиецът е „мил кръвта” от подовете, за да „заличи следите”? Господи, какви и чии следи заличаваш с това миене, когато си оставил като следи маса трупове?! Но ако набързо вкарваш вече предварително умъртвени хора, трупове в къщата, няма как да разплискаш банки чужда кръв по пода, за да имитираш убийствата именно в дома, на това място. Няма рана без кръв. Експертизата лесно ще докаже, че по засъхналите петна кръвта е чужда, което безспорно ще прати по дяволите цялата официална версия. Но пък е просто за изпълнение и най-важното – бързо, да имитираш като замяна на липсващите локви кръв алогичното „почистване на следи” от убиеца. За целта стигат една кофа вода и един натопен в нея окървавен парцал, омазан предварително в раните на някой от убитите. За мен най-вероятното е да са отвлечени извън къщата им – например от паркинга на някой МОЛ и върнати обратно в подходящия момент, за да бъдат открити труповете. ******* Факти за такава хипотеза? ******* Освен логиката, която подрежда в ясна картина необясними иначе факти, съществуват и преки доказателства. Какви? Първото е счупеното стъкло до шофьорското място на джипа „БМВ”. То може да подсказва за съпротива при отвличането на семейството, при опита за влизане в нея и за борба вътре в колата. Възможно е дори да е шофирала Кети, да се е случил фал и затова сега да се твърди, че е умряла по-рано. Вторият, далеч по-важен, съществен и практически необорим факт е трупът на Кети в кладенеца. Отбелязвам, че той е на около 2.5 км по права линия от дома й – по пресечен терен и на около 3.2 км по черните пътища. Смехотворна е версията как е излязла да разхожда кучето и някъде по пътя на разходката я причакал убиецът Росен Ангелов. Твърди се, че е ползвал джипа БМВ на семейството, за да откара тялото й до кладенаца. Какво излиза според ювелирните обяснения на властите? Убива я някъде наблизо до къщата, после влиза в двора. А какво стана с кучето Неро(н) – то защо не лае, нали в онзи момент по официалната версия е било живо? Никой не му обръща внимание, разбива стъклото на заключената кола – алармата свири и пак никой не му обръща внимание, неутрализира алармата, изкарва автомобилът навън, товари трупа и го откарва. И зарязва колата, без да й тегли клечка кибрит, за да заличи следите, макар че иначе с такава цел е измил подовете в къщата. Без версията за транспорт пък излиза, че трупът е носен на гръб километри! И впоследствие, в същата нощ убиецът трябва да е изминал много километри пеша, за да отиде съвсем рано сутринта при работодателя си! ************************************* Още по-нелепо беше обяснението как кучето се е върнало само след убийството на Кети – живо в къщата. Който твърди, че немска овчарка няма да защити стопанина си, дори с цената на живота си, нищо не знае за тази порода! Който твърди, че едно куче, загубило стопанката си, ще се върне в дома, без да лае и скимти, без да дърпа за дрехите Юнакови навън, за да ги заведе на лобното място на Кети, отново нищо не знае за кучетата. Тезата, че убиецът Росен Ангелов не е застрелял кучето край Кети, а го оставил да се върне в къщата, за да го убие там, са унизителни за интелигентността на българина, колкото и да е прост и наивен някой човек. Унизителна за интелигентността е и тезата на следователи и прокурори, че трупът е открит в кладенеца от полицията, понеже следовите кучета надушили дирята от къщата до него. Това е уникално нагла лъжа! Няма как да надушат по следата й мъртвата жена, ако тялото е превозвано с кола! Няма и какво да надушат, дори следата на колата, понеже са изминали 48 часа от потенциалното време на престъплението. Но как да дадеш свястно обяснение за пропуските и недогледаното в мафиотския сценарий? Затова първоначалната версия на следствието и прокуратурата се смени в хода на моето разследване (бел. не е възможно да се ровиш в такова убийство, без съответните органи да не те поставят под наблюдение като опасен журналист). На големия брифинг за „истината” разследващите се опитаха да коригират огромното си скодумие за нощни разходки с кучета. Коригираха се, че първо била застреляна Кети, и то в къщата, после останалите. Дори ги изброиха по реда на сбогуването им с белия свят! И сътвориха нов гаф! Не съществува механизъм за аутопсия, която да покаже и докаже след два изтекли вече дни разлики от по-няколко минути, камо ли секунди в поредица от убийства (иначе още неубитите щяха да успеят да сигнализират за ставащото по джиесемите си). Няма начин как да се докаже обстановката, последователността на убийствата, реакциите и т.н. по проектили и др. белези, понеже се твърди от същото МВР, следствие и прокуратура (а има и неоспорими факти за това, които събрах), че телата са били разместени и носени по различните стаи! Всъщност именно затова труповете са внесени и поставени в различни стаи! Ако труповете бяха в едно помещение, по разположението им и някои несъответствия – изстрели, проектили, начин на падане на тялото, охлузвания при паденото, места на разплискване на кръвта щеше да лъсне фалша „разстрел в къщата”. Най-сетне е странно как така минути преди настъпването на Новата година родата се е разпръснала в различни стаи вместо да бъдат заедно и да си пожелаят „Да ни е честита!”. Още по-странно изглежда, ако нещо ги е тревожило, както се твърди от медиите. Вместо да го обсъждат съвместно всеки да си е вдигнал края, както се казва „кой-накъде е” и си е отишъл по стаите. Аз не съм такъв идиот, за да им повярвам! А вие? По този повод ще спомена една малък детайл от разследването ми от десетките, които не включвам в този разказ. Празната, гола маса в дома на семейството в новогодишната нощ потресе всички. Една следствена тайна от огледа на къщата на Юнакови: не само масата е празна. Нямало е и нищо готвено или приготвено за новогодишната нощ. Как е възможно? Ами възможно е, ако въобще не е имало повод за празнична трапеза. Ако са били отвлечени още на 29 декември, за което намеква първото съобщение на МВР, то естествено и логично е масата да е била празна и да не е готвено нищо. Труповете в помещението са поставени там допълнително. Това е далеч по-просто и ясно обяснение от сложното, усукано, че са били притеснени от „нещо си”, че заради „нещото” забравили да празнуват... Защото готвеното и приготвянето на трапезата започват от сутринта, а „нещото” се появило според официалните лица на разследването и прокуратурата, както и медиите чак вечерта! ******* Кладенеца ******* Много, може би най-съществено обстоятелство за мен е, че тялото на Кети е намерено в кладенеца облечено като излизане навън! Нима Росен Ангелов го е преоблякъл вътре в къщата, преди да я понесе навън?! Тези ни взеха съвсем за малоумни! Затова проблемът, който замаскирват с нелепи внушения МВР, следствието, прокуратурата, си остава. Този проблем е защо трупът на Кети е в кладенец, а не в дома й? И защо трупът на кучето е в двора на дома й, а не на лобното й място или някъде по пътя към него? Хипотезата за отвличане от някой МОЛ напълно и задоволително го обяснява. Трупът на кучето е в двора, понеже нито е разхождано, нито се е връщало само в къщата след убийството на Кети. То е застреляно – вероятно с оръжие със заглушител, когато са внасяни труповете в дома, за да не пречи и да не лае като разпрано. Апропо, аутопсия на Неро(н) няма! Не е извършвана, макар че тя също е задължителна! Какъв необясним пропуск!!! Аутопсията е необходима, за да се види с какъв куршум и съответно оръжие е убито животното. Обзалагам се на 200%, познавайки родните „спецове-ювелири” на разследванията, че ако тя се направи, оръжието, с което е убито кучето, няма да се окаже онази „Берета”, „намерена” в ръката на престъпника Росен Ангелов. На другият въпрос от проблема – защо тялото на Кети не е захвърлено където и да е, а именно в кладенец, също има обяснение. Престоят на студ и във вода и последствията от това – например така нар. получаваща се мацерация заради водата маскират белезите от някои извършени насилия върху него, още докато е било живо. Да кажем такива като изгаряния. И ако някакви потенциални родини искат да го видят, да разпознаят трупа (задължително изискване според правилници и разпоредби) да няма как да забележат това. Но най-същественото, натежало на везните за такова странно решение е, че то създава огромни трудности при определянето на часа на смъртта. Накратко – Кети е убита или умряла значително по-рано от другите. Например още при отвличането или при изтезанията сърцето не й е издържало. Ще отбележа, че то много подходящо за случая е разкъсано от изстрел. Трябвало е да се скрие времето на смъртта. За да се маскира, Кети – мъртво-полужива (вторият е по-добрият вариант) е хвърлена във водата в кладенеца и на студено. Задействали са се фактори, които забавят появата на посмъртните признаци и максимално затруднят патоанатомите, които да определят точното време на смъртта. Иначе не дай си боже да излезе, че това е станало например на 30 декември или дори на 29-ти! Та заради тези „съображения” е наложеното отклонение от сценария и последвалата измислица на властите за някакви вечерни разходки, при която кучето се върнало само. И втората им измислица, която замени тази с провалилата се разходка – как добре облечената за минусови температури жена си е стояла и шетала така в затоплената къща, докато я срещнат изстрелите. ********* Дори от този бегъл анализ се вижда, че разследването на МВР, следствието и прокуратурата не могат, не желаят да дадат и крият отговорите на най-елементарните въпроси – КОГА, КЪДЕ И КАК! А без тях всякакви техни внушения за КОЙ И ЗАЩО остават импровизации, лишени от логика и смисъл. *********БРАТЪТ? Най-същественият за мен проблем, изникващ от това разследване, е кой сигнализира МВР? Ако са били уведомени от някакъв брат, защо роднината е реагирал толкова неадекватно и късно?! И защо органите, дето трябва ни защищават, лъжат, че драмата е започнала в часовете непосредствено преди Нова година, а не три дни по-рано, както сочи той? А ако не са уведомени от този „брат”? Защо „брат” го поставям в кавички ли? Майка му Петранка е единственото дете на Борис и Ценка Щереви. И той – не „брата”, а Неделчо Юнаков е единствено дете от брака й! Неделчо няма брат! Дядо му Борис е бил партизанин, спомнят си най-възрастните хора в Сапарева баня. Родата е била уважавана навремето в града. Бабата и дядото са били учители. Щерева е била и виден изобретател – химик. За тези хора с памет за миналото няма никакъв брат! Брат съществува единствено в съобщеното от МВР. И само на още място в информационния потоп се споменава от „първоизточник” за брата. То е в интервю на 3 януари, но всъщност преразказ от БНТ на казаното от Любомир Дуков (за \"героичната\" му биография и \"подвизи\" виж по-нататък), който е бил изключително близък на убития Неделчо Юнаков. Споделил с репортерите за това, че приятелят му имал брат и сестра, ама ей на – не пожелал да застане с лице пред камерата, за да го каже. Правилно е постъпил – така не се носи никаква отговорност. И не може да му се лепне обвинение за възпрепятстване на разкриването на тежко престъпление и въвеждане в заблуждение. И аз не мога да го виня в това. Спомените на възрастните обаче са изменчива работа и затова потърсих и др. доказателства. *** В гражданския регистър не открих данни Неделчо Юнаков да е имал брат! *** Освен това не открих данни за др. наследници – например негов брат или сестра в имотния регистър за къщата на ул. „Фенерка” № 3 в гр. Сапарева баня, която е продадена на Любомир Дуков. *** Забележете, че телата на Юнакови – Неделчо и Кети Кюхова и досега (17.01. по обяд) са си в моргата. Личи си, че може би роднината на Неделчо, за който говореха органите и медиите – братът, не жеале да ги погребе. Явно отношенията са не хладни, а направо арктически. Ако въобще съществува такъв човек. А ако не съществува, като сочат данните, от които извадих копия? Кой тогава е сигнализирал полицията? *** Един от съседите твърди, че убийството и труповете са открити от приятел на Боби, който тръгнал да го потърси, когато не се свързал с него. Според други съседи по тази и съседните улици – от непознат човек, представил се като приятел на семейството. Според служители на МВР и следствието, пожелали гарантирана анонимност пред мен – също от някакъв приятел на семейството. Само пропуск ли е, че този приятел, приятели и т.н. са останали нефиксирани в протокола за оглед? Случайност ли е, че поемното лице, присъствало на първоначалния оглед, е бивш полицай? Той ли е открилият труповете, чиято личност се опитват да пазят в тайна? И какъв се пада този човек на загиналите, че е проявил интерес към тях още на 2 януари, веднага след Нова година, към къщата им, за какво въобще ги е търсил?... - Кой всъщност открива труповете в къщата? - Свидетел, чието име на този етап засега няма да назова от съображения за неговата сигурност. Най-сетне и „братът”, и „роднините” в това убийство бяха „убити” от главния разследващ, ама това не се разбра от публиката. Въпросът, който прочетохте, е към шефа на Националното следствие Борислав Сарафов. Датата на въпроса е 7 януари. По онова време убиецът Росен Ангелов е мъртъв от няколко дни, вкл. е мъртъв и официално (съобщено е публично от МВР, следствие и прокуратура) Какво и кой тогава заплашва евентуалният свидетел – откривател на труповете? Нали уж нямаше намеса на мафията в тази драма? Ако не са уведомени от „брата”, както притиснат от забърканата каша се опитва да се измъкне с някакъв си фантом Борислав Сарафов, как от МВР са узнали, че нещо се е случило с Юнакови в тяхната къща? И съответно са отишли на „проверка” там? Изпращайки не местния екип, а такъв от по-далечната София? ____________________________________ Това е възможно, само ако най-отговорни фактори в службите и полицията са знаели далеч по-рано, още преди убийството, че драмата предстои да стане – в този град, с това семейство, да се режисира на този адрес и посочи като време навръх Нова година. Т.е. тези „фактори” във властта са писали сценария й и са го поръчали за изпълнение на мафиите! ____________________________________ Отговорът на това мое обвинение очаквам от официалните власти. Надали ще го дадат. Всякакви опити за обяснения като лепкава кал още повече ще ги всмучат в тинята на нелепите внушения – поправки на вече казаното и обявеното и още повече ще ги повлече към дъното на тази мафиотска история. ЗАЩО?Най-важният въпрос, квинтесенцията на едно разследване е „защо”, понеже по пътя му се стига и до „кой”. „Защо” очертава кръгът от потенциално заинтересованите лица от това престъпление. А за да се очертае този кръг, трябва да се проучи живота на замесените в драмата. *******УБИЕЦА *******МВР, следствието и прокуратурата го посочиха като Росен Ангелов. Росен Желев Ангелов е 56-годишен, роден на 24 април 1961 г. До 2012 г., макар и вече издирван, се е водил като бизнесмен чрез едноличен търговец „Росико – Росен Ангелов”. Мафиотско-политическият римейк на „Ромео и Жулиета”: ИСТИНАТА ЗА УБИЙСТВОТО В НОВИ ИСКЪР", "date": "2018.01.18", "title": "ЕКСКЛУЗИВНО В ПИК! Григор Лилов с шокиращо разследване: Росен Ангелов не е убиецът от Нови Искър!"}
{"url": "http://pik.bg/%D1%83%D1%80%D0%B0%D0%B3%D0%B0%D0%BD%D0%BD%D0%B8%D1%8F%D1%82-%D0%B2%D1%8F%D1%82%D1%8A%D1%80-%D0%B1%D1%83%D1%82%D0%BD%D0%B0-%D0%BE%D0%B3%D1%80%D0%B0%D0%B4%D0%B0-%D0%B2-%D1%81%D0%BE%D1%84%D0%B8%D1%8F-%D0%B2%D0%B8%D0%B4%D0%B5%D0%BE-news720538.html", "text": "Силният вятър в София събори ограда около изкоп. Сигналът беше изпратен от очевидец, предава Би Ти Ви. Видеото показва как части от оградата падат навътре през нощта и по-късно са вдигнати от дошлите работници. Инцидентът е станал на ул. \"Николай Хайтов\" 32.", "date": "2018.01.18", "title": "Ураганният вятър бутна ограда в София (ВИДЕО)"}
{"url": "http://pik.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%82%D1%80%D1%8A%D0%BF%D0%BD%D0%B5-%D0%B3%D1%80%D0%B8%D1%88%D0%BE-%D0%B8%D0%B7%D0%BB%D0%B8%D0%B7%D0%B0-%D1%81%D1%80%D0%B5%D1%89%D1%83-%D1%80%D1%83%D1%81%D0%BD%D0%B0%D0%BA%D0%B0-%D1%80%D1%83%D0%B1%D0%BB%D1%8C%D0%BE%D0%B2-%D1%80%D0%B0%D0%BD%D0%BE-%D1%81%D1%83%D1%82%D1%80%D0%B8%D0%BD%D1%82%D0%B0-news720540.html", "text": "По програма мачът е трети на \"Род Лейвър Арина\", като преди това трябва да се изиграят срещите между Луксика Кумкум (Тайланд) - Петра Мартич (Хърватия) и Марта Костюк (Украйна) - Елина Свитолина (Украйна). Единственият мач между младата надежда на руския тенис и Димитров до този момент бе във втория кръг на Ю Ес Оупън миналата година, когато Рубльов изненадващо стигна до победа със 7-5, 7-6 (3), 6-3. Първата ракета на България Григор Димитров ще излезе на корта утре около 6,00 часа сутринта българско време за двубоя си от третия кръг на Откритото първенство на Австралия срещу руснака Андрей Рубльов.", "date": "2018.01.18", "title": "България тръпне! Гришо излиза срещу руснака Рубльов рано сутринта"}
{"url": "http://pik.bg/%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D1%81%D0%B5-%D1%81%D0%B0%D0%BC%D0%BE%D1%81%D0%B5%D0%B7%D0%B8%D1%80%D0%B0-%D0%B7%D0%B0-%D0%BA%D0%BE%D0%BB%D0%B8%D1%82%D0%B5-%D1%81-%D0%B3%D0%B0%D0%B7%D0%BE%D0%B2%D0%B8-%D1%83%D1%80%D0%B5%D0%B4%D0%B1%D0%B8-news720557.html", "text": "Налага се особено внимателно да бъдат спазвани всички разпоредби осигуряващи безвредно ползване на газовите инсталации. Информацията в медиите за неспазване на законните изисквания за отчетност и контрол налага предприемане на повсеместни мерки в спешен порядък, предвид значителния брой ползвани автомобили с газови уредби на територията на цялата страна, смятат от прокуратурата. За целта прокуратурата е дала срок до 19 февруари да бъде уведомена за взетите решения и предприетите действия. Върховната административна прокуратура се самосезира по публикации в медиите и указа на министъра на транспорта по повод колите с газови инсталации. Поводът са съмнения за неспазване на изисквания при годишните прегледи, съобщават от прокуратурата.", "date": "2018.01.18", "title": "Прокуратурата се самосезира за колите с газови уредби"}
{"url": "http://pik.bg/%D1%87%D1%83%D0%B4%D0%BE-%D0%BC%D0%B0%D1%80%D1%82%D0%B0-%D0%B2%D0%B0%D1%87%D0%BA%D0%BE%D0%B2%D0%B0-%D1%81%D0%B2%D0%B0%D0%BB%D0%B8-15-%D0%BA%D0%B8%D0%BB%D0%BE%D0%B3%D1%80%D0%B0%D0%BC%D0%B0-%D0%B5%D1%82%D0%BE-%D1%8F-%D1%82%D0%B0%D0%B9%D0%BD%D0%B0%D1%82%D0%B0-%D0%BD%D0%B0-%D1%81%D0%B5%D1%81%D1%82%D1%80%D0%B0-%D0%B6%D0%B5%D0%BA%D0%BE%D0%B2%D0%B0-news720523.html", "text": "Да аранжира вечерята си в синя чиния - това е трикът, с който Марта Вачкова успя да смъкне цели 15 килограма в рамките на само няколко месеца. По думите на звездата от \"Откраднат живот\" синият цвят намалява апетита й. \"Известно време изкарахме с приятели по Скандинавието. Там започнах, когато усетя глад, да помирисвам банан или ябълка. Другата тайна е любовта ми към синия цвят, в който предпочитам да се обличам. Синьото намалява апетита и затова отскоро ям в сини чинии на синя покривка\", разкри актрисата. Хранителният й режим към момента включва предимно пресни салати и пилешко бяло месо. \"По принцип салати можете да консумирате в огромни количества, стига да са само от зеленчуци и подправки, а не смесени салати, в които има сварени яйца, месо, колбас, майонеза и други\", обяснява още комедийната звезда, цитирана от \"Монитор\".", "date": "2018.01.18", "title": "ЧУДО! Марта Вачкова свали 15 килограма! Ето я тайната на сестра Жекова"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-%D0%B3%D1%80%D0%B8%D0%B3%D0%BE%D1%80-%D0%BB%D0%B8%D0%BB%D0%BE%D0%B2-%D1%81-%D1%88%D0%BE%D0%BA%D0%B8%D1%80%D0%B0%D1%89%D0%BE-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5-%D1%80%D0%BE%D1%81%D0%B5%D0%BD-%D0%B0%D0%BD%D0%B3%D0%B5%D0%BB%D0%BE%D0%B2-%D0%BD%D0%B5-%D0%B5-%D1%83%D0%B1%D0%B8%D0%B5%D1%86%D1%8A%D1%82-%D0%BE%D1%82-%D0%BD%D0%BE%D0%B2%D0%B8-%D0%B8-news720539.html", "text": "Според официалната версия някакъв си Драгомир дал информация за връзка между Кети и убиеца й, дал и информация за къщата, в която живеел престъпника. На тази личност всички – власти и медии спестиха фамилията. Запитайте се защо? – Защото по едно първо име е невъзможно да го провериш що за човек е той, зависим ли е от нещо или не, бъркал ли се е с престъпността или да и т.н. Росен Ангелов избил свидетелите на връзката му с Кети, за да не насочи разследването към себе си, ама е разказал с подробности на Драгомир за нея. И въпреки това не го убил при срещата им на 1 януари! Смях в залата! Всъщност трябва да проклинаме, защото нас – обществото, никой от властта не ни брои дори за нищо. Освен това Драгомир не е съдействал на полицията. Не информирал никого за Росен, макар че научил за престъплението му. Станало обратното – полицията го намерила. Практически светкавично, мълниеносно! За по-малко от 12 часа. Така излиза. Как така, дето се вика, само за часове полицията разбра къде и при кого работи практически преминалият в нелегалност Росен Иванов? Та нали според официалната версия той е нямал никакъв договор, никакви данни за осигуровки, адреси, работата е била „на черно” и т.н., и т.н., и т.н.! * Защо полицията е издирила именно Драгомир, и то толкова бързо? * Какво е знаела за отношенията между лицето Драгомир и лицето Росен Ангелов? * Какво е знаела за самия Драгомир? * Защо се крие фамилията на този човек? Задавам въпросите, понеже престъплението беше разкрито на 2 януари в късния следобед. На следващия ден – 3 януари, рано сутринта са първите информации в медиите за тази връзка, спомената от Драгомир. Например сайтът ПИК я е оповестил в 9:08 часа. Ако информаторът не е бил Драгомир, то тогава кой? Съседите – те са изумени от любовта със затворник и притеснени какви хора са живеели на улицата им! Роднините на Неделчо – абсурд, та нали щеше да стане скандал и може би да се стигне до раздяла? Най-близките роднини на Кети – възможно е. Но как се споделя за шавване встрани и за обекта му престъпник? Нормален човек никога и за нищо на света няма да го направи! На 4 януари сутринта започва мащабната акция на органите в Луково. Вечерта къщата е разкрита (как и чия е по-нататък). И представете си – Драгомир бил този, който посочил дома в Луково, в която живеел престъпника. Значи е посещавал къщата! Кога? Колко пъти? Защо? (в разследването установих, че това е негова и медийна измислица). * * * Според моето скромно мнение в случая си имаме работа с онова, което се нарича „подставено лице”. Неговото участие в случая и публичното му лансиране трябва да прикрие големите по принцип познания на МВР за Росен Ангелов, налични официални данни за него и адреси. И най-вече суматохота в рамките на денонощие с каква версия да се представи убийството и най-важното - кой да бъде посочен за убиец! ~~~~~~~~ Политиката между престъпника и един скандал ~~~~~~~~ Вторият факт, който ви обещах ____________________________ Оказа се, че шесторният убиец Росен Ангелов е вуйчото на един от участниците в скандала \"Суджукгейт\". Тихомир Атанасов е негов племенник. _____________________________ Забравихте ли вече тази скандална история от изминалата есен? Ще я припомня. Герберовият, вече подал си оставката депутат Живко Мартинов заедно с представители на полицията, бившият директор на Областната дирекция на МВР в Добрич Веселин Колев) и на местната власт в Добруджанско беше изнудвал маса бизнесмени, от които нашумяха 4 тона суджук, поискани като за премиера Бойко Борисов. Според сайта на Народното събрание за два мандата Живко Мартинов е уникален случай - нито веднъж не се е изказал от парламентарната трибуна! Участвал е в пет групи за приятелство с други държави и в две комисии: за храните и за водите. Но и там е бил мълчаливец. Уникален е и с друго – биографията му е толкова постна, че практически преди политическата му кариера за него абсолютно нищо не се знае публично. Суджукът, който нашумя чрез медиите, е само претекстът, глазурата, консумацията за публиката, която да скрие истинската битка за милиардни суми – от възстановяване на неправомерно ДДС за зърното до огромни вложения в „зелената енергия”, от битката за владеенето на газовия хъб до хотелския бизнес по морето и прането на пари. В тази история според мен няма нито един чист, макар че някои се правят на жертви. Показателното е друго. Вуйчото Росен Ангелов – посочен като шесторния убиец в Нови Искър е имал стабилни свои връзки в политическите върхове на страната и бизнеса в златна Добруджа. И не само в бизнеса с пшеницата и слънчогледа. Депутатът Мартинов, с когото и с чиито хора е работил по едно време племенникът му Атанасов, е крупна фигура в зелената енергия, има дял в едри енергийни фирми, свързани с най-големите национални обекти и проекти на ветропаркове – например \"Уинд енерджи\" и \"Уинд Енерджи 3000\". В тях други съдружници са също хора от властта – например двете дъщери Любов и Елена на бившия шеф на Комисията за защита на потребителите Дамян Лазаров. 56 техни търговски дружества имаха навремето отношение към енергетиката. Собственият холдинг на Мартинов – „Жизел” е побрал в себе си си цял конгломерат от фирми. Този депутат се оказа протежиран от втория човек в ГЕРБ - Цветан Цветанов. ___________ И не се чудете, че при такива политически връзки толкова години криминалният престъпник Росен Ангелов въобще не е бил издирван. Защото дори „безстопанствената” вила, в която е живял в Луково, си е негова!!! Официално, по документи. Затова и прокараният Интернет, и тока, и абонамента за GSM, и др. човешки екстри, които е ползвал, са най-нормално осигурени. С лична карта и валиден адрес. Затова, заради този валиден адрес е осъден по изпълнителното дело за неплащане на на вноските. Без посочен адрес никой съд няма да започне производството по него. ___________ Кариерата на този депутат стартира покрай финансовите пирамиди и достига до опекун на златото на Добруджа – зърното. Не е само това! Преди няколко години сигнали до прокуратурата, подавани от залязлата вече политическа звезда Яне Янев го забъркаха в мощни данъчни афери. И нищо! Още през 2011 г. бившият полицай Кирил Костов наряза демонстративно партийната си книжка от ГЕРБ и обяви, че в местната структура се е оформило \"корупционно каре\", като сред посочените имена беше и това на Мартинов, тогава шеф на партийната организация на ГЕРБ и общински съветник. През същата година беше внесен сигнал в прокуратурата. А още по-рано,през далечната вече 2007 г. ексдепутатът Мартинов попада в полезрението на данъчните и е е изпратен сигнал до прокуратурата. И през 2001 г. имаше скандал, в който отново се споменаваха тези имена. И нищо! Другото обвинение към депутата Мартинов, повдигнато му от прокуратурата, е свързано с опита му да манипулира доказателства по делото за смъртта на двама души при катастрофата, направена на Черноморието от бившия зам.-министър на финансите Красимир Катев - и тогава, и сега дясна ръка на братята Велчеви. Напомням, че Милен Велчев беше политическо гуру на царедворците в Лондон и финансов министър на цар Симеон, а брат му е зет на бившия кандидат-член на Политбюро при социализма и ръководител на разни комитети Стоян Марков, отговарящ и за научно-техническото разузнаване зад граница. „Снежана водеше фирмите на много хора и на ЕКО Груп. В последствие научих, че тази фирма е на Петър Малджиев (участник в „Суджукгейт, заплашвал други с убийства)…“ Снежана е съпругата на бившия областен директор на МВР Веселин Колев, сдушил се с герберовия депутат. Думите са на Камен Щерев – строителен предприемач. От делото във Варненския административен съд, което цитирах, се разбира, че „Бау консултинг мениджмънт” на убития в Нови Искър глава на семейство Юнакови – Неделчо, във веригата от данъчни измами си е мешала доставките, капите и изпълнението също с едно ЕКО - „Булгар еко продукт.” То обаче е закопчано не в новоискърската мрежа за прецакване на държавата, а в добруджанската. Забележете, че в този скандал, свързан с новоискърската драма, също става дума за убийства! Три от обвиненията към Мартинов са свързани с изнудване и закана за убийство на бизнесмена Антон Проданов. Самият Проданов също не е чист – също е забъркан в ДДС афери, имал е стабилни връзки с борческите образования в миналото. Деянията, като се изразяват юристите, за щастие останаха неосъществени. Последваха нови, от нов човек от този кръг. Според документите към двама души, имащи отношение към скандала, както и упражнена „принуда” към трети човек. Заради тези отправени от него заплахи, на 28 декември – сега, този току-що изминал декември, прокуратурата привлече като обвиняем едрият бизнесмен Петър Малджиев. Той си е имал вземане и даване с бившите силови групировки и в онези времена дори е бил един от местните босове на „Аполо и Болкан”. На следващия ден, на 29 декември, както по по всичко личи, от къщата им в Нови Искър изчезнаха, стопиха се в неизвестността Юнакови, за да ги намерят дни по-късно убити. Именно от вуйчото на замесения в „Суджукгейт” Тихомир Атанасов. Само той, сам! И последният обещан факт! На 5 януари беше разбита нарколаборатария в с. Змеево, Балчишко, в което е роден убиецът Росен Ангелов. Полицията претърсвала и там, ако се е укрил и случайно попаднала на друго престъпление. Да, ама не! Защото в същия ден подобни нейни масирани акции са проведени в жк Балик в Балчик, в село Победа и в Каварна. Търсен е не Росен Ангелов, а е разгромявана наркомрежа, джобени са пунктове за наркотици и разпитвани техни дилъри. Това твърдят местните жители. Това твърдят и местните медии. В резюме – търсена е голяма пратка. Вероятно изчезнала. И вероятно свързана с престъпника от нови Искър. ******** ЮНАКОВ: ПАЧКА ЗА БЛИЗО 5 МИЛИОНА ОТ СТО МИЛИОНА. И ОТ ТРАНСФЕРИ – ЧАСТ ОТ МИЛИАРД ******** Неделчо Юнаков е бил едноличен собственик на „БАУ КОНСУЛТИНГ МЕНИДЖМЪНТ ЕООД (ЕИК 20106585) – с предишно название „ТОП БРОКЕР.” „Топ брокер” е утвърдена за застраховатален брокер с Решение 197/2010 на Комисията за финансов надзор. Нямам думи за това решение! Капиталът е бил жалките 15 лв. Но както вече съм посочвал в свои разследвани, книги и в постове тук, доскорошният шеф на тази държавна комисия Стоян Маврудиев беше консултанта на прочулия се в световен мащаб наркотрафикант и перач Евелин Банев - Брендо по създаване на офшорните му фирми. И само преди няколко месеца – през септември, беше избран за директор на ключовата държавна Българска банка за развитие (за ваше сведение – тя финансира националната програма за саниране, в която според някои данни мащабно се перат разни тъмни пари от региона на Средния Изток. Та затова и сумите за саниране на блоковете са съвсем раздути и до небесата.) Дружеството многократно е менило собствениците си. Повечето от тях притежават десетки други дружества, които също многократно са менили собственици и съдружници. Такива са обичайните схеми при източване на ДДС. Така се навързват кухи фирми, които си прехвърлят една на друга фиктивни доставки на стоки и услуги. Обичайни са тези схеми и при пране на всякакви мръсни пари – от контрабанда, от наркотрафик и т.н. С фиктивни сделки се оформя осчетоводяването и изсветляването им. Сегашният, пореден собственик на фирмата Камен Иванов Благоев е с десетки и десетки дружества, в които има участие. Те се занимават практически с всичко – строителство, недвижими имоти, търговия, посредничество, внос-износ и т.н. Благоев е на 40 години, от Лом. Многократно е издирван от полицията и съда заради измами с ДДС с такива кухи фирми. По някои от делата навремето все пак се появявал, за да се стопи отново в неизвестността. Никой от държавните органи не е пожелал да го задържи. Практически неграмотен е! Но уставът на фирмата, под който стои нещо като негова заврантулка, е правно грамотен. От няколко години насам никога не е откриван на посочения официален негов адрес – Лом, ул. „Камчия” 15. Това е коптор, разположен до самия край на града – между него и гробищния парк. Къщурката е едноетажна малка схлупена постройка, може би 5 на 6 метра, като част от прозорците й са зазидани. Направи ми впечатление обаче, че телената мрежа на оградата на дворчето не е паднала, нито ръждясала, както и че мазилката не е изронена и покривът е цял – до последната му керемида. Имал е приятелка във врачанското село Селановци, но и там го няма. На името на баща му Иван Благоев също има регистрирани фирми, осъществили данъчни измами. Според родителя той не е виждал и чувал сина си от години насам. Не вярвам, макар че бащата го проклина заради него и фирмите, които му е създал, непрекъснато си има вземане-даване с полицията и съдилищата. --------- „Разцъфтяването” --------------------------- Неделчо Юнаков става собственик на \"Бау Консултинг Мениджмънт\" като част от тази верига от кухи дружества на 6 април 2012 г. До неговото време фирмата едва-едвам диша и претака. Едни жалки-жалки приходи от 4 000 лв. и разходи за 15 000 лв. бележат дейността й. Но обикновеният човек от народа, както ни го представят в общ хор властта и медиите, чрез фирмата набързо придобива активи – на първо време за 4 милиона и 350 хиляди лв. Подобна е ситуацията и с другите фирми от веригата, в които непрекъснато се менят като собственици и съдружници едни и същи хора. С пребиваването си в „Бау консултинг” Неделчо Юнаков е поставен в средата на огромната верига – преди него по другите възли от нея са претакани по 5-6 милиона, след него по следващите възли – още повече. Гаврата е пълна. Първоначалният адрес, посочен от фирмата, е „Гурко” 6. Това е Централната поща в София. Знаменателна е избраната символика като „пощенска кутия”. Няма да ви занимавам със схемата на този обир на държавата. Ще са ми необходими поне 100 страници, цял роман. В крайна сметка прецених, че става дума, при това само за къс период и време и при обзор само на част от веригата, за около 100-150 милиона лв. неправомерно ДДС. Понеже част от фиктивните доставки са се осчетоводявали по частни и фирмени сметки през банките като реално извършени преводи, то едновременно са се въртяли две операции. От една страна е първата – отклоняване и крадене на ДДС чрез възстановяване на данъчния кредит, а от втората – пране на мръсни пари. Точните суми могат да се изяснят само чрез експертизи. Аз можах да установя дамо приблизително мащабите на трансфери, свързани с района на Средния Изток. По моите данни и оценката им колосването и избелването е за милиард! Не лева, а долари! Ако се върнем на случая Неделчо, ще видим, че отчетът на фирмата му е заверен и подписан от „Ренд-Ико” – 82- годишната Донка Момчилова! На всеки е ясно защо. Ако обаче сега, вече две седмици след случилото се отворите Търговския регистър, ще намерите един постен лист от този отчет със съвсем мизерни суми – има-няма и 10 000 лв. Въобще някаква много могъща и властна ръка, докато трае разследването, бърка в профилите на умрелите или им създава такива – новички, пресни-пресни, заличава документи, манипулира ги, сътворява нови, пипа по разни регистри и финансови отчети, изтрива съдебни решения и др. Защото например и това вече не можете да откриете в регистъра на Административен съд – Варна: Дело № 1884 на VІ състав със съдия Ивета Ж. Петкова и Решение по него 2385/12.11.2015 г. Делото вече е във Върховния административен съд, но и там няма да го намерите. В Решението пише: „... с издател „Бау консултинг мениджмънт” ЕООД не са кредитирани от органа по приходите като достоверни, а са приети за съставени с цел въвеждане в заблуждение на данъчния орган при определяне на данъчната основа и размера на данъчното задължение, респ. доставките, свързани с тях не са осъществени от посоченото като доставчик по фактурата лице и са симулативни” „... управителят на дружеството (бел.: Неделчо Юнаков) е знаел и не е възможно да не знае, че участва в привидна доставка, че е замесен в данъчна измама. Органът по приходите е установил и че в хода на ревизията са извършени насрещни проверка и на доставчика на „Бау консултинг мениджмънт“ ЕООД - „Титан билд мениджмънт“ ЕООД, както и на неговите доставчици - „К и БТрейд – 05“ ЕООД и „Меджик Къмпани – 2000“ ЕООД, при които не са установени обективни данни за наличието на каквито и да е извършени доставки на услуги.” Никой обаче от държавата обаче не си направил труда да заведе нови дела заради наличието на престъпен състав, както се чете в страниците на това решение и да разчепка цялата верига: от огромните суми ДДС-то до колосаните и изпрани каймета от онзи географски регион, за който вече споменах. Заради участие в тези трансфери може би са отпуснати онези безпроблемни 99 800 лв. ипотечен кредит от „Булбанк” на Неделчо Юнаков и Кети Кюхова. Иначе е невъзможно според мен за хора без официални и декларирани доходи. Така са си узаконили част от парите – и парцела, и постройките в него, и двата джипа, и голямото леко БМВ, и терена край морето на Южното Черноморие... И „Волвото”. Ново. Става дума за влекачите за ТИР с тази марка – серия FH. Един струва не по-малко от половин милион евро. ----------ДРЕБОЛИИ: ОТ „ГЛУХ, СЛЯП И ТЪП” ДО „ЗНАМ КАК СЕ КРИЕ ТРУП”------------ „Тактичността е умението навреме да се престориш на глух, сляп и ... тъп”. Това е пост, споделен от Кети Кюхова в профила на дъщерята. Под него Нанси е изразила пълното си одобрение. Глухота ли, тактичност ли, слепота - не на близките му, а на разследването е да не забележат една от снимките на Георги Юнаков. На нея той гордо позира пред семейния гараж с автомат „Калашник”. Младежка му работа! Както и огромната татуировка на дясното рамо. И харесването и преклонението пред мъжествения в подобни очи бос на ВИС Георги Илиев. И пиетета му към силния човек – руския президент Владимир Путин, вървящ наред с омразата към цигани и „вся другая сволочь”. И обичта му към змиите, които оглеждал в сковани саморъчно терариуми. И помпането на мускулите в клуба „Електрон” и в отбора по гребане. Неотдавна, преди убийството му Георги си е извадил разрешително за носене на оръжие. Имал е възможност да го направи и по-рано, при навършване на пълнолетие, но не го е сторил. - Георги беше временно при нас, казваше „колкото да ми текат застраховки”… Това е признанието на др. Цветеслава Гълъбова, директор на психиатричната болница „Св. Иван Рилски”. А всички се питаха какво е търсил там здрав и прав младеж като санитар с минимална работна заплата. Ами било е заради „застраховките”. Забележете терминологията - не осигуровките, а „застраховките”. За жив човек има няколко – за безработица, за болест. И при смърт! _________________ От какво се е притеснил, защо е почнал да се страхува? От онова време на разрешителното за оръжието е и това негово откровение: „Аз съм от хората, които ще ти помогнат да скриеш труп, но предадеш ли ме ....помни, че знам как се крие труп...” _________________ И ако това може да се приеме за изхвърляне на младежа, за някаква простотия - дреболия или за „конспиративна теория”, автоматът въобще не е такъв. Автомати не се продават и гражданската им употреба е забранена. Не само у нас, но дори и в САЩ освен със специално разрешение за колекционерите. Разбира се, възможно е пушкалото да не е истинско, а обезопасено копие. Такива копия на истински оръжия се продават и у нас в някои магазини. Но не и копия на това с неговите отлики и с удължената цев! Интересно е, че специалистите се затрудниха в идентификацията на типа и модела само по снимка. Слава богу, резолюцията на фотографията, които им показах, беше висока и позволяваше да се видят в подробности детайлите. Бяха категорични, че не е ловната карабина Arsenal SLR-100 или предишния модел 95, на които удивително прилича. Оръжието на Георги Юнаков е различно. С удължена цев. Калибърът му не е стандартния като за Калашниците от 7.62 ммм, а по-малкия – 5.56 мм. По-дългата цев и по-малкия калибър осигуряват по-голяма далекобойност на стрелбата и точност на попаденията, което го прави снайперски тип. С оптически мерник е. Калибърът освен в милиметри може да се определи и като 22-и – онзи прочутия се сега като оръжието на килърите – вършещи работата си с чрез него не само в Нови Искър, но и по целия свят. Георги е бил влюбен в оръжията, но тази любов не обяснява снимката. И на този фон не е странно, че фотографията, която беше постната и в профила му, изчезна светкавично от него, когато започнаха да се задават разни въпроси за оръжието. Трябва ли да приема, че е изтрита от отвъдна сила, понеже младежът е мъртъв?! От същата сила, която промени и датата под поста за домашната торта на Кети. Спецификацията на автомата въобще не се среща под път и над път. Достъп до такова оръжие има само на две места. Първото е в органите на държавата – специалните части на армията и тези на сигурността. Второто място ли? Мафията! Тази снимка чудесно кореспондира с бродещия слух (който не можах нито да потвърдя, нито да отрека), че майка му Кети Кюхова е имала вземане-даване с националната сигурност и дори изучавала тази специалност. Няколко думи и за нея. Преди да се вземе с Неделчо Юнаков, се е занимала с какво ли не. В биографията й е отбелязано магазинче на пазара в столичния комплекс „Люлин”. Обича животните – освен немската овчарка е отглеждала две котки, папагал и рибки. Стоп! А къде са котките от къщата? Защо ги няма? Трупът на кучето е оставен, но котките липсват! Аз имам обяснението! А вие? В биографията на Кети е отбелязано е и дългогодишно гастарбайстерство в Италия. Нямаше как за толкова късо време да разуча дали не е била в южната й част. Но камионът на Неделчо е бил, макар и един път. Но може би аз само толкова съм успял да разбера.", "date": "2018.01.18", "title": "ЕКСКЛУЗИВНО В ПИК! Григор Лилов с шокиращо разследване: Росен Ангелов не е убиецът от Нови Искър! (2 част)"}
{"url": "http://pik.bg/%D0%BB%D1%8E%D1%82-%D1%81%D0%BA%D0%B0%D0%BD%D0%B4%D0%B0%D0%BB-%D0%B2-%D0%B5%D1%84%D0%B8%D1%80%D0%B0-%D0%B2%D0%BE%D0%B4%D0%B5%D1%89%D0%B0%D1%82%D0%B0-%D0%BD%D0%B0-%D0%BF%D0%B8%D0%BA-tv-%D0%B8%D0%B2%D0%B0-%D0%BD%D0%B8%D0%BA%D0%BE%D0%BB%D0%BE%D0%B2%D0%B0-%D1%80%D0%B0%D0%B7%D0%BA%D0%BE%D1%81%D1%82%D0%B8-%D0%B5%D0%BA%D0%BE%D1%82%D0%B5%D1%80%D0%BE%D1%80%D0%B8%D1%81%D1%82%D0%B0-%D0%B0%D0%BD%D0%B4%D1%80%D0%B5%D0%B9-%D0%BA%D0%BE%D0%B2%D0%B0%D1%87%D0%B5%D0%B2---news720587.html", "text": "Лют скандал се разрази в студиото на телевизия BiT между псевдоеколога Андрей Ковачев и журналистката от ПИК Ива Николова по темата за втория лифт в ски зона Банско. Природозащитникът заяви, че са написали 10 въпроса до вицепремиера Валери Симеонов, макар всички въпроси около това изграждане отдавна да са изяснени. И беше контриран от Николова, че цифрата 100 е просто за атрактивност, но е ясно, че акцията им е шита с бели конци. „Въпросите са докарани до 100 с мъки за повече патос. Нямам нищо против еколозите, нека да да местят лалугери и да мътят лешояди. Но защо е тази истерия на еколозите, освен ако не е подплатена добре и мотивирана с други средства. Някой ги насърчава. Както Ковачев пита „кой“, така и аз питам кой стои зад вас“, отвърна Николова. Ковачев наблегна на заплатите на хората, работещи за туристическия бранш, които били най-ниски у нас, на местните бизнесмени, които били изтласкани от други - не стана ясно какви, на закони и директиви, които обаче не цитира, и напълно забрави, че неговото алиби всъщност е да защитава природата. Николова горещо настоя т.н. родни еколози да продължават да броят скачащите миди, да местят лалугери и да мътят лешояди, за което взимат милиони от чужди грантове, и да оставят хората на мира да си гледат бизнеса и поминъка. А преди да се връзват на протестите на екотерористите, да проверят семейните им обвързаности и тези с швейцарски фонд, и тогава да преценят дали трябва да им вярват и кой има изгода да не се развива родния туризъм. Единственият аргумент на Ковачев срещу Николова бе, че работи в \"жълта\" медия, но тъй като го излагаше толкова напористо, Николова го предупреди да внимава, защото може да се ожълти съвсем буквално. Гледайте целия скандал в предаването на Диана Радева:", "date": "2018.01.18", "title": "ЛЮТ СКАНДАЛ В ЕФИРА! Водещата на ПИК TV Ива Николова разкости екотерориста Андрей Ковачев - псевдозащитникът на Пирин се овъртоли в заплати и местни бизнесмени и забрави природата"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-tv-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D1%81-%D0%BD%D0%BE%D0%B2%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B7%D0%B0-%D0%B0%D0%BA%D1%86%D0%B8%D1%8F%D1%82%D0%B0-%D0%BD%D0%B0-%D1%86%D0%B0%D1%86%D0%B0%D1%80%D0%BE%D0%B2-%D0%B7%D0%B0-%D0%B8%D0%B7%D0%B4%D0%B8%D1%80%D0%B2%D0%B0%D0%BD%D0%B8%D1%82%D0%B5-%D0%BF%D1%80-news720584.html", "text": "Прокуратурата прави нови разкрития за акцията на главния прокурор Сотир Цацаров за издирването и залавянето на всички ефективно осъдени на лишаване от свобода, които не са в затвора. \"След инцидента в Нови Искър главният прокурор разпореди извънредна проверка. Целта беше да се установи и общия брой на укриващите се хора с присъди и какви са причините, поради които лицата не изтърпяват наказания и се отклоняват завинаги. Все още към настоящия момент не са получени всички справки и нямаме пълна справка за лица, на които е наложено наказание \"лишаване от свобода\" и \"домашен арест\". Но до вчера данните сочат, че те са над 500\", каза говорителят на прокуратурата Румяна Арнаудова. След приключването на проверката прокуратурата ще разполага с пълна информация за хората с присъди, които са на свобода. \"Имаше извършено двойно убийство в Благоевградско преди повече от 10 г.  Беше му издадена присъда. 8 г. го издирваха\", каза Арнаудова. Тя припомни случая с Константин Тасев, който получи присъда за блудство с дете. Но той се укри и беше в Гърция. Повече от година и половина по-късно блудникът беше заловен и вкаран в затвора. \"Голяма част от осъдените едва ли стоят в дома си и чакат някой да ги заведе в затвора. А органите нямат право да ги издирват и затова се изисква съдействие на МВР\", каза Румяна Арнаудова. Според нея трябва да се съкрати тази процедура, за да се избегне тази тромава процедура. Около половината от прокуратурите в страната, над 500 на брой, са подали вече информация за престъпници с присъди \"лишаване от свобода\" и \"доживотен затвор\". \"Ако ние до 30 г. не установим извършителите, няма да можем да приведем присъдата в изпълнение заради изпълнителската давност\", поясни Арнаудова.", "date": "2018.01.18", "title": "ИЗВЪНРЕДНО В ПИК TV! Прокуратурата с нови разкрития за акцията на Цацаров за издирваните престъпници (ОБНОВЕНА)  "}
{"url": "http://pik.bg/%D0%B3%D0%B4%D0%B1%D0%BE%D0%BF-%D1%83%D0%B4%D0%B0%D1%80%D0%B8-%D0%B8%D0%B7%D0%B4%D0%B0%D1%82%D0%B5%D0%BB-%D1%80%D0%B0%D0%B7%D0%BF%D1%80%D0%BE%D1%81%D1%82%D1%80%D0%B0%D0%BD%D1%8F%D0%B2%D0%B0%D0%BB-%D0%BD%D0%B5%D0%B7%D0%B0%D0%BA%D0%BE%D0%BD%D0%BD%D0%BE-%D0%BA%D0%BD%D0%B8%D0%B3%D0%B0-%D0%BD%D0%B0-%D0%B4%D0%B0%D0%BD-%D0%B1%D1%80%D0%B0%D1%83%D0%BD-news720563.html", "text": "Служители от сектор „Киберпрестъпност“ при Главна дирекция „Борба с организираната престъпност“ (ГДБОП) извършиха проверка по сигнал на български издател за нарушение на авторските му права чрез незаконно разпространение на книгата на Дан Браун „Произход“ посредством социалната мрежа „Фейсбук“. Потребителите са нарушили авторските права, споделяйки незаконното романа само дни след издаването му в България. Част от потребителите са разпространили книгата срещу доказателство за участие в дарителски кампании, предава Би Ти Ви. Служителите на ГДБОП са преустановили споделянето, а материалите по случая са изпратени на Министерство на културата за предприемане на административни мерки срещу извършителите.", "date": "2018.01.18", "title": "ГДБОП удари издател, разпространявал незаконно книга на Дан Браун"}
{"url": "http://pik.bg/%D0%BF%D0%BE%D0%BA%D1%8A%D1%80%D1%82%D0%B8%D1%82%D0%B5%D0%BB%D0%BD%D0%BE-%D1%82%D0%B0%D1%82%D1%83%D0%B8%D1%81%D1%82%D1%8A%D1%82-%D0%BE%D1%82-%D0%BE%D1%81%D0%B2%D0%B8%D0%B5%D0%BD%D1%86%D0%B8%D0%BC-%D1%80%D0%B0%D0%B7%D0%BA%D0%B0%D0%B7%D0%B2%D0%B0-%D0%B7%D0%B0-%D0%BB%D1%8E%D0%B1%D0%BE%D0%B2%D1%82%D0%B0-%D1%81%D0%B8-%D1%81-%D0%BA%D0%BE%D0%BD%D1%86%D0%BB%D0%B0%D0%B3%D0%B5%D1%80%D0%B8%D1%81%D1%82%D0%BA%D0%B0-news720402.html", "text": "Във Великобритания излезе книгата на Хийдър Морис \"Татуистът от Освиенцим\". Сюжетът е основан на реални събития. След 50-годишно мълчание бившият концлагерист решава да разкрие своята тайна. Той разказва за това какъв е бил в лагера и за своята любов, родена зад телената ограда. Той десетилетия пази миналото си в тайна, а за страшните години в концлагера напомня само татуировката на ръката му с номер 32407 - печат от лагера на смъртта \"Освиенцим\" за цял живот. Такива цифри в замяна на собственото име Лале Соколов татуира на ръцете на концлагеристите. За две години в лагера той прави това стотици хиляди пъти. Длъжността на татуист го спасява да оцелее там, откъдето малцина се връщат живи. Какъв е бил в годините на войната Лале не разказал дори на собствения си син. След смъртта на съпругата си и малко преди своята той се съгласява да разкаже историята си на писателката Хийдър Морис. \"Бях на 24 години, когато ме отведоха от вкъщи. Возиха ме като животно, а накъде, не знаех\", разказва той. За пръв път от много години произнася истинското си име - Лудвиг Езенберг, а интервюто си посвещава на Гита - момичето с ясни очи, също концлагеристка, която веднъж му протяга своята слаба полупрозрачна ръка, за да й татуира злощастните пет цифри. \"Направих й татуировка с номера на лявата ръка. А тя - татуировка със своя номер в моето сърце\", казва Лале Соколов. Гита била затворничка от женския лагер  Биркенау - подразделение на \"Освиенцим\". Чрез охраната на СС Лале успявал да й предава писмата си и дори понякога да се среща тайно с нея, зад нейната барака. Той споделял с любимата си своята дажба, която той получавал в по-голям размер. Гита не вярвала, че ще оживее, но Лале й давал надежда. През 1945 г., когато съветските войски вече били съвсем наблизо, нацистите започнали да извеждат затворниците от концлагера. Сред тях била и любимата на Лале. Един ден тя просто изчезнала, а татуистът знаел само името й, дори не знаел откъде е тя. Но историята на двамата влюбени била орисана с щастлива развръзка. Което изглеждало невъзможно в лагера на смъртта. Няколко месеца след освобождаването си Лале успял да открие любимата си в Братислава. Това било истинско чудо! Те се оженили през септември 1945 г. и живели заедно почти 60 години. \"Когато той завърши разказа си, ме помоли да разкажа на всички неговата история. Попитах го: \"Толкова ли е спешно?\", а той ми отговори: \"Да. Трябва да съм с нея, с моята Гита\". По лицето му се стичаха сълзи. Той стана и ми донесе от масата снимка на усмихващата се Гита\", разказва Хийдър Морис. Лале е роден през 1916 г. с името Лудвиг Ейзенберг в еврейско семейство в Словакия. На 26 години, през април 1942 г. той попада в нацисткия концлагер \"Освиенцим\". Книгата \"Татуистът от Освиенцим\" излиза във Великобритания на 11 януари 2018 г.", "date": "2018.01.18", "title": "ПОКЪРТИТЕЛНО! \"Татуистът от Освиенцим\" разказва за любовта си с концлагеристка "}
{"url": "http://pik.bg/%D0%BE%D1%82%D0%B1%D0%B5%D0%BB%D1%8F%D0%B7%D0%B2%D0%B0%D0%BC%D0%B5-%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%8F-%D0%B4%D0%B5%D0%BD-%D0%BD%D0%B0-%D1%81%D0%BD%D0%B5%D0%B6%D0%BD%D0%B8%D1%8F-%D1%87%D0%BE%D0%B2%D0%B5%D0%BA-news720569.html", "text": "Датата е избрана заради единицата, изобразяваща дръжката на метлата му, и заради осмицата - формата на тялото му. Идеята за Световен ден на Снежния човек е предложена от Корнелиус Грец, който е известен с най-голямата си колекция от снежни човеци. Корнелиус казва \"Снежният човек надмогва политически и религиозни граници. Той е обичан както от по-възрастните поколения, така и от по-младите\". Снежният човек е символ на забавата през зимата. Днес се отбелязва Световният ден на Снежния човек. Денят се чества от 2011 година и е неофициален празник на един любим в зимните игри на децата приятел.", "date": "2018.01.18", "title": "Отбелязваме Световния ден на снежния човек"}
{"url": "http://pik.bg/%D0%B5%D0%BA%D1%81%D0%BF%D0%B5%D1%80%D1%82-%D0%BF%D0%BE-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82%D1%82%D0%B0-%D0%BC%D0%B2%D1%80-%D0%B7%D0%BD%D0%B0%D0%B5-%D0%BA%D0%BE%D0%B9-%D0%B5-%D1%81%D1%82%D1%80%D0%B5%D0%BB%D1%8F%D0%BB-%D0%BF%D0%BE-%D0%B2%D0%B8%D0%B4%D1%80%D0%B0%D1%82%D0%B0-%D0%BD%D0%BE-%D0%BF%D1%80%D0%BE%D1%81%D1%82%D0%BE-%D0%B3%D0%BE-%D1%81%D0%BB%D0%B5%D0%B4%D1%8F%D1%82-news720558.html", "text": "От Нова година насам има засилване на престъпността, заяви проф. д-р Николай Радулов пред България от ер. „Постепенно еврофондовете, които задоволяваха бизнесмените, започват да спират, а заради това убийствата за преразпределяне на зони на влияние ще зачестят“, обясни той. Радулов коментира и опита за покушението срещу бизнесмена Юлиян Мирчев – Видрата. Според него версиите на МВР за покушението са няколко, а при разследването на такова престъпление полицаите трябва да стигнат дори до 20-30 и после да започнат да ги отсяват. \"Ако питате МВР - те знаят кой е стрелецът, но просто го следят\", отбеляза още професорът.", "date": "2018.01.18", "title": "Експерт по сигурността: МВР знае кой е стрелял по Видрата, но просто го следят"}
{"url": "http://pik.bg/%D1%81%D0%BA%D0%B0%D0%BD%D0%B4%D0%B0%D0%BB-%D0%BF%D0%BE%D1%80%D0%B5%D0%B4%D0%BD%D0%B0-%D0%BF%D1%80%D0%BE%D0%B2%D0%BE%D0%BA%D0%B0%D1%86%D0%B8%D1%8F-%D0%BD%D0%B0-%E2%80%9E%D0%B7%D0%B5%D0%BB%D0%B5%D0%BD%D0%B8%D1%82%D0%B5%E2%80%9C-%D0%B8-%D0%B4%D1%80%D1%83%D0%B3%D0%B8-%D0%BF%D0%B0%D1%80%D1%82%D0%B8%D0%B9%D0%BD%D0%B8-%D0%B0%D0%BA%D1%82%D0%B8%D0%B2%D0%B8%D1%81%D1%82%D0%B8-%D1%81%D1%80%D0%B5%D1%89%D1%83-%D0%B2%D1%82%D0%BE%D1%80%D0%B8%D1%8F-%D0%BB%D0%B8%D1%84%D1%82-%D0%BD%D0%B0-%D0%B1-news720611.html", "text": "За пореден път ставаме свидетели на това как тези, които спъват изграждането на втория лифт в Банско, се опитват да отложат реализацията му далеч във времето. Зад тази нова акция освен “еколозите” от коалиция „За да остане природа в България” стоят и четири партии - ДСБ, „Да, България”, ДЕОС и „Зелените”. За това алармират в своя декларация от Сдружение „Бъдеще за община Банско”. \"За кампанията използват алпиниста Боян Петров, който е ангажиран да иска промяна в действащия План за управление на национален парк „Пирин”, свързана с втората кабина в Банско. Предложените от него текстове предвиждат в Плана да се запише конкретно инвестиционно намерение „изграждане на втора кабинкова линия”. Съгласно действащото законодателство, това изменение на Плана ще бъде подложено на екологична оценка. Само нейното изработване ще отнеме поне половин година. След това, решението за екологична оценка ще бъде обжалвано от същите тези хора и организации, които предлагат това измение и ще наблюдаваме съдебно производство поне още две години. Едва след това ще се върнем на изходна позиция, до която правителството стигна на 28.12.2017 година. Целта на предложението на „Зелените” е да се стигне два пъти до екологични оценки и ОВОС. Защото за конкретния инвестиционен проект с конкретните параметри също е задължителна екологична оценка. Тоест идеята на „зелените” е да се дублират две екологични оценки, които са обжалваеми и ще забавят проекта допълнително или ще го обезсмислят. С настоящето съобщение се обръщаме и към приемира г-н Борисов с настояване да не се поддава на провокациите и манипулациите на „зелените”. Това, че няколкостотин партийни активисти от партии, останали извън парламента, протестират с политически искания не означава, че не трябва да се подкрепят двата милиона българи, живеещи в планинските региони, които разчитат на развитие на зимния и летния туризъм. Ние също показахме нашата сила, като над 6000 симпатизанти ни подкрепиха в шествието в подкрепа на правителственото решение. Ние не се препитаваме от протести, от нагласени поръчки и от грантаджийски схеми, а работим ежедневно за развитието и опазването на природата в нашите родни места. Въпреки това, ако ситуацията го наложи, ще изпълним заканата си да блокираме българо-гръцката граница и тогава нека други да обясняват как заради изграждането на един лифт се затварят граници между две страни членки на ЕС. И това, на фона, че в Европа годишно се строят стотици такива съоръжения и хиляди километри ски писти\", казва още председателят на сдружението Димитър Русков.", "date": "2018.01.18", "title": "СКАНДАЛ! Поредна провокация на „зелените“ и други партийни активисти срещу втория лифт на Банско"}
{"url": "http://pik.bg/%D1%81%D0%BD%D0%B5%D0%B6%D0%B5%D0%BD-%D0%B0%D0%B4-%D0%B1%D1%83%D1%80%D1%8F%D1%82%D0%B0-%D0%B2%D0%B7%D0%B5-%D0%B6%D0%B5%D1%80%D1%82%D0%B2%D0%B0-%D0%B8-%D0%B2-%D0%B1%D0%B5%D0%BB%D0%B3%D0%B8%D1%8F-news720610.html", "text": "New York Daily News, цитиран от \"Фокус\". Бурното време, бушуващо в Западна Европа е довело до смъртта на един човек в Белгия, пише Шофьор е загинал, след като дърво рухва върху колата му в южната част на Брюксел. Няколко души са ранени от летящи отломки по останалите части от страната. Международната железопътна линия „Талис“ бележи дълги забавяния заради силните ветрове по трасето между Париж, Брюксел и Амстердам.", "date": "2018.01.18", "title": "СНЕЖЕН АД! Бурята взе жертва и в Белгия"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BF%D1%80%D0%BE%D1%84-%D0%BE%D0%B3%D0%BD%D1%8F%D0%BD-%D0%B3%D0%B5%D1%80%D0%B4%D0%B6%D0%B8%D0%BA%D0%BE%D0%B2-%D1%81-%D0%BE%D1%81%D1%82%D1%8A%D1%80-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B3%D0%B5%D0%B9-%D0%B1%D1%80%D0%B0%D0%BA%D0%BE%D0%B2%D0%B5%D1%82%D0%B5-%D1%81%D0%B0-%D0%BA%D0%B0%D1%82%D0%BE-%D0%B4%D1%8A%D1%80%D0%B2%D0%B5%D0%BD%D0%BE-%D0%B6%D0%B5%D0%BB-news720559.html", "text": "„Третият пол е отклонение от нормите. Това е медицински проблем. Няма никакво съмнение, че правата на т.нар. транссексуални или хермафродити трябва да бъдат абсолютно защитени“. Това коментира за „Ретро“ водещият юрист и бивш министър-председател проф. Огнян Герджиков. „Не познавам от първа ръка Истанбулската конвенция. Тя в основата си е много добра. България обаче няма законодателни проблеми със защитата на жените от домашно насилие, както и с равноправието на половете. Всичко това е окей“, твърди университетският преподавател. Формулировката на тази конвенция обаче внасяла неяснота и притеснение заради не съвсем коректния превод на понятието „джендър“. Затова не било необичайно и странно, че има смущение у определени групи в обществото. „Друга посока на смущение идва от съмнението дали не се отварят вратите към т.нар. гей бракове. Те сами по себе си не могат да са никакви бракове, защото са като дървено желязо. Т.е. не може да има еднополов брак, тъй като бракът е съюз между мъж и жена. Точка!“, категоричен е Герджиков. Тази общност трябвало да бъде назовавана с други думи - съжителство, съюз, но не и като брак. „Защото бракът е доброволен съюз между мъж и жена“, подчертава юристът. Въпросът според Герджиков е толкова деликатен обаче, че неслучайно 11 държави от ЕС не ратифицират Конвенцията. Затова в обществото се налага дебат по темата. Професорът коментира и кървавите разправи от началото на годината в Нови Искър, разстрелите на бизнесмена Петър Христов и на данъчния Иво Стаменов. Той е на мнение, че не може да се търси връзка и тенденциозност от тези случаи за компрометиране на българското правителство във връзка с поемането на европредседателството. „В обществото винаги има хора, които подлагат на съмнение всичко“, казва проф. Герджиков.", "date": "2018.01.18", "title": "САМО В ПИК И \"РЕТРО\"! Проф. Огнян Герджиков с остър коментар: Гей браковете са като дървено желязо!"}
