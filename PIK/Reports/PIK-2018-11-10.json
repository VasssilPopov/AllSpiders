{"url": "https://pik.bg/%D0%B2%D1%83%D1%87%D0%B8%D1%87-%D1%81%D0%B5-%D0%BF%D0%BE%D1%85%D0%B2%D0%B0%D0%BB%D0%B8-%D0%BD%D0%B8%D0%BA%D0%BE%D0%B9-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5-%D0%BC%D0%B5%D1%80%D0%B8-%D1%81-%D0%B0%D1%80%D0%BC%D0%B8%D1%8F%D1%82%D0%B0-%D0%BD%D0%B8-%D0%B2-%D1%80%D0%B5%D0%B3%D0%B8%D0%BE%D0%BD%D0%B0-%D1%81-%D0%B8%D0%B7%D0%BA%D0%BB%D1%8E%D1%87%D0%B5%D0%BD%D0%B8%D0%B5-%D0%BD%D0%B0-%D1%80%D1%83%D0%BC%D1%8A%D0%BD%D0%B8%D1%8F-news795201.html", "text": "Части на сръбските въоръжени сили днес проведоха тактически военни учения с използване на бойни муниции, като те носят името „Век на победителя 1918 – 2018“ в чест на стогодишнината от победата в Първата световна война. На маневрите присъства цялото политическо ръководство на страната, начело с президента Александър Вучич, който на полигона Пасулянски поляни заяви, че в региона само Румъния има голяма армия от Сърбия, предава македонският портал „А1 Он“. Ученията се проведоха на десет локации с участието на 8000 хиляди военнослужещи от сухопътната армия, военновъздушните сили(ВВС), речната флота и други единици, а в него бяха активизирани и 100 танка, 100 бойни машини на пехотата(БМП), 100 артилерийски и ракетни системи и 24 самолети и хеликоптери, при което са изразходвани 103 тона бойни муниции и средства. „Ние и унгарците сме горе-долу на едно ниво, а всички други са далеч зад нас. Разбира се, Гърция има огромна армия, не се сравняваме с тях, но всички останали на територията на бивша Югославия... Ние драстично засилваме на нашата армия, нашите стъпки не са от по една миля, това са стъпки от по седем мили“, заяви Вучич пред „Радио и телевизия Сърбия“ (РТС). Той заяви, че през 2019 година ще могат да се видят големите инвестиции в сръбските въоръжени сили. „Когато станах министър на отбраната, имахме един неизправен МиГ-29, а днес имаме осем „двадесет и деветки“, които летяха, а общо имаме 10. Видяхте танкове, най-много досега, 100 танка участват в цялото учение“, обясни сръбският президент, като добави, че догодина се очакват нови, по-съвременни, БМП-та от Русия, както и още 30 танка. Освен това ще бъдат достаени и първите безпилотни летателни апарати (БПЛА) от Китай на стойност около 30 милиона евро. Той обяви увеличение на заплатите на военнослужещите с десет процента, а за служителите на Разузнавателно-информационната агенция (БИА) средна месечна заплата от 850 евро. Както съобщи началникът на сръбското военно разузнаване генерал-майор Илия Тодоров, маневрите „Век на победителя 1918 – 2018“ са едни от най-големите включително от времето на ЮНА (Югославската народна армия). Сподели:", "date": "2018.11.10", "title": "Вучич се похвали: Никой не може да се мери с армията ни в региона, с изключение на Румъния"}
{"url": "https://pik.bg/%D0%B2%D0%B0%D0%B6%D0%BD%D0%BE-%D0%B7%D0%B0%D0%BF%D0%BE%D1%87%D0%BD%D0%B0-%D1%80%D0%B5%D0%BC%D0%BE%D0%BD%D1%82%D1%8A%D1%82-%D0%BD%D0%B0-%D0%BF%D1%8A%D1%82%D1%8F-%D0%BC%D0%B5%D0%B6%D0%B4%D1%83-%D0%B2%D1%80%D0%B0%D1%86%D0%B0-%D0%B8-%D0%BA%D1%80%D0%B8%D0%B2%D0%BE%D0%B4%D0%BE%D0%BB-%D1%81%D0%BD%D0%B8%D0%BC%D0%BA%D0%B0-news795149.html", "text": "Започна ремонтът на компрометираните участъци от пътя между Враца и Криводол, който беше обещан преди две седмици от директора на Областно пътно управление инж. Веселин Николов, съобщава „Конкурент“. Пътният шеф тогава обяви, че вече са заделени пари за рехабилитацията на участъци от обходните маршрути, повредени от ТИР-ове и камиони по време на 3-месечния ремонт на моста по път Е79 край Краводер. „Може би до края на следващата седмица ще успеем да се справим с ремонтите, които обещахме“, прогнозира инж. Николов. Снимка: Конкурент.бг Сподели:", "date": "2018.11.10", "title": "Важно: Започна ремонтът на пътя между Враца и Криводол (СНИМКА)"}
{"url": "https://pik.bg/%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%B1%D1%83%D1%81-%D1%81-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%B5-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B8%D1%80%D0%B0%D0%BB-%D0%B2-%D0%B3%D1%8A%D1%80%D1%86%D0%B8%D1%8F-%D0%B7%D0%B0%D0%B3%D0%B8%D0%BD%D0%B0%D0%BB%D0%BE-%D0%B5-%D0%B4%D0%B5%D1%82%D0%B5-news795259.html", "text": "Инцидентът е станал на около 80 км от град Солун. Сред пострадалите са и двама трафиканти. Шофьорът е иракчанин. Той е отказал да се подчини на полицейско нареждане за спиране на пътя. След това рязко увеличил скоростта, но загубил контрола над микробуса и се ударил в камион. В микробуса били превозвани мигранти от Сомалия, Ирак и Бангладеш. Сред пострадалите има пет непълнолетни деца. Две от тях са в тежко състояние, съобщава местната телевизия. От гръцката полиция съобщиха, че са арестували и двама трафиканти от Пакистан, които действат на територията на съседна Турция. Те са арестувани при опит да преминат граничната река между двете страни с група нелегални мигранти. В същото време на турския бряг е имало група от около 80 мигранти, която е чакала лодката да се завърне и да преминат на гръцка територия. 4-годишно дете загина, други 27 души са ранени при катастрофата с български микробус, превозващ нелегални мигранти в Гърция, съобщава Нова телевизия. Сподели:", "date": "2018.11.10", "title": "Български бус с мигранти е катастрофирал в Гърция, загинало е дете"}
{"url": "https://pik.bg/%D0%BC%D0%B0%D0%BA%D1%80%D0%BE%D0%BD-%D0%B8-%D0%BC%D0%B5%D1%80%D0%BA%D0%B5%D0%BB-%D0%BE%D1%82%D0%BA%D1%80%D0%B8%D1%85%D0%B0-%D0%BF%D0%B0%D0%BC%D0%B5%D1%82%D0%BD%D0%B0-%D1%82%D0%B0%D0%B1%D0%B5%D0%BB%D0%BA%D0%B0-%D0%BD%D0%B0-%D0%BC%D1%8F%D1%81%D1%82%D0%BE%D1%82%D0%BE-%D0%BD%D0%B0-%D0%BF%D0%BE%D0%B4%D0%BF%D0%B8%D1%81%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B0%D1%82%D0%B0-%D0%BA%D0%B0%D0%BF%D0%B8%D1%82%D1%83%D0%BB%D0%B0-news795211.html", "text": "Френският президент Емануел Макрон и германският канцлер Ангела Меркел в събота поставиха венец и откриха табелка на военен паметник в източна Франция, където е подписано примирието, с което се слага край на Първа световна война, предава AFP. В силно символична церемония Макрoн и Меркел се срещнаха в гората близо до Компин, където Германия официално капитулира на сутринта на 11 ноември 1918 г.. Сподели:", "date": "2018.11.10", "title": "Макрон и Меркел откриха паметна табелка на мястото на подписването на германската капитулация в Първата световна война"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BD%D0%B0%D0%BC%D0%B5%D1%80%D0%B8%D1%85%D0%B0-%D1%82%D1%80%D1%83%D0%BF-%D0%BD%D0%B0-%D0%B6%D0%B5%D0%BD%D0%B0-%D0%B2-%D0%B3%D0%BE%D1%80%D0%BD%D0%B0-%D0%BE%D1%80%D1%8F%D1%85%D0%BE%D0%B2%D0%B8%D1%86%D0%B0-news795256.html", "text": "Мъртва жена е намерена намушкана в апартамент в Горна Оряховица. 40-годишната жена е открита с прободни рани в апартамент на улица \"Славянска\". И в момента има полиция в района. Тялото е било открито от мъж, който е собственик на апартамента, информира Нова телевизия. По неофициална информация има заподозрян, наркозависим, от същия блок, но задържан - няма. Според съседи от 1 до 5 ч. сутринта в апартамента е имало купон, чували са се силни шумове, както и удари. Някои от съседите не са могли да спят заради шума, който е идвал от жилището на третия етаж на кооперацията. Все още не е ясно колко души са присъствали на среднощния купон. Сподели:", "date": "2018.11.10", "title": "ИЗВЪНРЕДНО: Намериха труп на жена в Горна Оряховица"}
{"url": "https://pik.bg/%D1%80%D1%83%D0%BC%D1%8A%D0%BD%D1%81%D0%BA%D0%B8-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BF%D0%BE%D0%B4%D0%B0%D0%B4%D0%B5-%D0%BE%D1%81%D1%82%D0%B0%D0%B2%D0%BA%D0%B0-news795225.html", "text": "Румънският делегиран министър по европейските въпроси Виктор Негреску е подал оставка, съобщи днес румънската информационна агенция Медиафакс, позовавайки се на правителствени източници Оставката идва по-малко от два месеца, преди страната да поеме ротационното председателство на ЕС. Новината за оставката на министъра бе потвърдена по телевизия Джиджи 24 от министъра за еврофондовете Рована Плумб. Негреску координираше подготовката на шестмесечното председателство на Съвета на ЕС, което Румъния ще поеме от януари догодина, напомня ТАСС. Според различни източници, които говориха пред медиите при условие за анонимност, Негреску е подал оставка след напрегнато заседание на кабинета вчера, на което министрите са обсъждали готовността на Румъния да поеме председателството, посочва изданието „Болкан инсайт“. Министърът на финансите Еуджен Теодорович също потвърди за оставката. \"Това е акт, който не разбирам. Да го направиш, когато имаш изключителна възможност да координираш подобно председателство, показва политическа незрялост\", коментира днес Теодорович. 33-годишният Негреску от управляващата Социалдемократическа партия бе назначен за делегиран министър по европейските въпроси през юни 2017 г. Сподели:", "date": "2018.11.10", "title": "Румънски министър подаде оставка"}
{"url": "https://pik.bg/%D0%BE%D0%BF%D1%80%D0%B0%D0%B2%D0%B4%D0%B0%D1%85%D0%B0-%D0%BA%D0%BC%D0%B5%D1%82%D0%B0-%D0%BD%D0%B0-%D1%80%D0%B8%D0%BC-%D0%B7%D0%B0-%D0%BB%D1%8A%D0%B6%D0%B5%D1%81%D0%B2%D0%B8%D0%B4%D0%B5%D1%82%D0%B5%D0%BB%D1%81%D1%82%D0%B2%D0%B0%D0%BD%D0%B5-news795215.html", "text": ", съобщава \"Ройтерс\". Това предотврати кризата в нейната партия, управляващото 5-звездно движение. с гласуване, което по онова време се гледаше като основен пробив на 5-звездното движение, което винаги е промотирало чист имидж и обещавало да почисти италианската столица. 40-годишната кметица била , брат на един от най-близките ѝ помощници. казва, че избраните от него длъжностни лица трябва да подадат оставка, ако са осъдени от съд, което означава, че Раджи щеше да се наложи да се оттегли, ако присъдата беше против нея. Кметът на Рим Вирджиния Раджи беше оправдана за лъжесвидетелство по съдебно дело за спорно назначение в общината Раджи беше избрана за кмет на града през 2016 г. обвинена, че лъже за участието си в номинирането на директора на туристическия отдел в града Ренато Мара Етичният кодекс на управляващото 5-звездното движение Сподели:", "date": "2018.11.10", "title": "Оправдаха кмета на Рим за лъжесвидетелстване"}
{"url": "https://pik.bg/%D0%BB%D0%B0%D0%B2%D1%80%D0%BE%D0%B2-%D0%B8-%D0%BA%D0%BD%D0%B0%D0%B9%D1%81%D0%BB-%D0%BE%D0%B1%D1%81%D1%8A%D0%B4%D0%B8%D1%85%D0%B0-%D1%88%D0%BF%D0%B8%D0%BE%D0%BD%D1%81%D0%BA%D0%B8%D1%8F-%D1%81%D0%BA%D0%B0%D0%BD%D0%B4%D0%B0%D0%BB-news795220.html", "text": "Външните министри на Русия и на Австрия, срещу австрийския полковник в оставка, който е заподозрян от Виена в шпионаж в полза на Русия. Лавров е определил като отправянето на публични обвинения без доказателства. Всякакви взаимни безпокойства трябва да се обсъждат , настоя Лавров. Австрийският външен министър е обяснила мотивите на австрийските власти и е изразила надежда, те да не окажат влияние за бъдещото развитие на двустранните връзки между двете страни. , което беше планирано за 2 и 3 декември. Тя предупреди, че ако подозренията за шпионаж се потвърдят, може да се стигне Припомняме, че руският президент през август месец тази година. Още вчера обаче австрийският посланик в Москва Йоханес Айгнер ще бъде Вчера австрийските власти съобщиха, че се води разследване срещу австрийски полковник в оставка за шпионаж в полза на руските служби. Според обвиненията той е предавал на руското военно разузнаване информация за австрийската военна авиация, за високопоставени чиновници. Прокуратурата проверява дали е имало разгласяване на държавна тайна. Полковникът е сътрудничил на руското ГРУ от 90-те години на миналия век. \"Die Presse\" съобщи, че задържаният полковник е направил пълни самопризнания. В. Kronen Zeitung съобщи обаче, че документи показват, че още през 2006 г. полковникът се но да го направи Руската страна прехвърли вината за случая на Австрия, като я упрекна в \"мегафонна дипломация\". Сергей Лавров и Карин Кнайсл са обсъдили по телефона делото неприемливо и противоречащо на нормите на международните отношения по съществуващите канали за диалог и въз основа на фактите Кнайсъл отмени посещението си в Русия до обтягане на отношенията между Австрия и Русия. Владимир Путин бе гост на сватбената церемония на Карин Кнайсъл привикан в Министерството на външните работи на Русия. опитвал да прекрати шпионската си дейност, руските служби не са му позволили Сподели:", "date": "2018.11.10", "title": "Лавров и Кнайсл обсъдиха шпионския скандал"}
{"url": "https://pik.bg/%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D0%B8%D1%80%D0%B0%D0%BD-%D0%B7%D0%BB%D0%BE%D1%80%D0%B0%D0%B4%D1%81%D1%82%D0%B2%D0%B0-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D0%BD%D0%B0-%D1%81%D0%B0%D1%89-%D0%BD%D0%B5-%D1%81%D0%B5-%D0%BE%D1%82%D1%80%D0%B0%D0%B7%D1%8F%D0%B2%D0%B0%D1%82-%D0%BD%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0%D1%82%D0%B0-%D0%BD%D0%B8-news795224.html", "text": "Санкциите на САЩ срещу Техеран, които влязоха в сила на 5 ноември, не са оказали никакво влияние на икономиката на Ислямската република, заяви президента на страната Хасан Рохани, предава ТАСС. \"Американските санкции не оказаха никакво влияние на иранската икономика. Те не са нищо по-различно от елемент на психологическата война, Вашингтон не може да спре износа на ирански нефт“, каза Рохани, цитиран от \"Фокус\". По неговите думи, иранската икономика е способна да преодолее всички проблеми ,създадени от САЩ. Сподели:", "date": "2018.11.10", "title": "Президентът на Иран злорадства: Санкциите на САЩ не се отразяват на икономиката ни"}
{"url": "https://pik.bg/%D0%B7%D0%B0%D1%81%D0%B8%D0%BB%D0%B5%D0%BD-%D0%B8%D0%BD%D1%82%D0%B5%D1%80%D0%B5%D1%81-%D0%BD%D0%B0-%D1%82%D1%83%D1%80%D0%BE%D0%BF%D0%B5%D1%80%D0%B0%D1%82%D0%BE%D1%80%D0%B8-%D0%BA%D1%8A%D0%BC-%D0%BF%D0%BE%D1%87%D0%B8%D0%B2%D0%BA%D0%B8-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-news795213.html", "text": "Голям интерес към възможностите за почивка в България проявяват туроператори от различни държави, които участват на туристическия панаир в Солун, предава БНР. Наред с традиционните и познати направления на спа и ски-почивка България вече се търси и за исторически, културен и екотуризъм. Все повече се търсят оферти за ловен туризъм, като страната ни предлага прекрасни възможности затова, споделят българските туристически оператори. Към религиозния туризъм у нас проявяват интерес дори и туристически агенции от Китай. Туроператорите от Норвегия заявиха интерес на много свои клиенти за спа почивки за хора над 55, и не само през летния сезон. Сподели:", "date": "2018.11.10", "title": "Засилен интерес на туроператори към почивки в България"}
{"url": "https://pik.bg/%D1%83%D0%BD%D0%B8%D0%BA%D0%B0%D0%BB%D0%BD%D0%BE-%D1%81%D0%B1%D1%8A%D0%B4%D0%B2%D0%B0%D1%82-%D1%81%D0%B5-%D0%B4%D1%83%D0%BC%D0%B8%D1%82%D0%B5-%D0%BD%D0%B0-%D0%B2%D0%B0%D0%BD%D0%B3%D0%B0-%D1%83%D0%B4%D1%80%D1%8F-%D0%BD%D0%B8-%D0%BE%D0%B3%D1%80%D0%BE%D0%BC%D0%BD%D0%B0-%D0%BF%D0%BB%D0%B0%D0%BD%D0%B5%D1%82%D0%B0-news795261.html", "text": "Баба Ванга многократно говори приживе за мястото на нашата планета в йерархията на Космоса. Учени успяха да разшифроват едно от нейните пророчествата. Ванга твърдяла, че заради сблъсъка на Земята и планетата Х ще се случат страшни беди за хората. Това ще стане през 2023 г., показват изчисленията на спецовете. Според чилийски уфолози планетата Нибиру вече може да се види, но само със специални телескопи. Всъщност първите снимки на планетата са на НАСА от 2009 г. Нибиру е хипотетична планета, която обикаля около Слънцето по голяма, разтеглена орбита. На всеки 36 000 години, а според някои автори - на 12 хил. години, преминава през центъра на Слънчевата ни система. Много изследователи твърдят, че планетата е известна на древните народи, като шумерите и маите, и е описана в техните митологии. Самата планета пък е открита през 60-те години на миналия век, като още тогава е установено, че тя се движи към Слънчевата система. Според учените през този век Нибиру отново ще премине през Слънчевата ни система, но този път фатално близко до Земята. Има и други версии, че Нибиру всъщност е Марс, който е бил известен и описан от древните хора. Други пък твърдят, че става дума за Юпитер. Но в най-древните източници - глинените таблици, описанието на Нибиру и позицията, когато се приближава към Слънцето, подсказват, че не става дума нито за Марс, нито за Юпитер. Тепърва ще стане ясно дали Нибиру ще стане поредна планета от Слънчевата система, или просто ще премине покрай Земята. Сподели:", "date": "2018.11.10", "title": "УНИКАЛНО: Сбъдват се думите на Ванга, удря ни огромна планета"}
{"url": "https://pik.bg/%D0%BF%D1%80%D0%B5%D0%B4%D0%BB%D0%B0%D0%B3%D0%B0%D1%82-%D0%BD%D0%BE%D0%B2%D0%B8-11-%D0%B7%D0%B0%D1%89%D0%B8%D1%82%D0%B5%D0%BD%D0%B8-%D1%81%D0%BF%D0%B5%D1%86%D0%B8%D0%B0%D0%BB%D0%BD%D0%BE%D1%81%D1%82%D0%B8-%D0%B2-%D1%83%D1%87%D0%B8%D0%BB%D0%B8%D1%89%D0%B0%D1%82%D0%B0-news795214.html", "text": "Още 11 защитени специалности ще бъдат добавени към вече утвърдените от Министерството на образованието и науката, съобщиха от МОН. Ще бъдат включени дисциплини, свързани със секторите машиностроене, електроника и автоматика, моторни превозни средства и транспортни услуги, предава БНР. В същото време към списъка със специалности, по които се очаква недостиг на трудовия пазар, са добавени: машини и системи с цифрово-програмно управление, промишлена електроника и технология на органичните вещества. Новите специалности и в двата списъка са предложени от отрасловите министерства и организациите на работодателите. Сподели:", "date": "2018.11.10", "title": "Предлагат нови 11 защитени специалности в училищата"}
{"url": "https://pik.bg/%D0%B1%D1%80%D1%83%D1%82%D0%B0%D0%BB%D0%BD%D0%BE-%D0%BF%D1%80%D0%B5%D0%B1%D0%B8%D1%85%D0%B0-%D1%83%D1%87%D0%B5%D0%BD%D0%B8%D0%BA-%D0%BE%D1%82-%D1%81%D0%BE%D1%84%D0%B8%D0%B9%D1%81%D0%BA%D0%B0%D1%82%D0%B0-%D0%B4%D1%83%D1%85%D0%BE%D0%B2%D0%BD%D0%B0-%D1%81%D0%B5%D0%BC%D0%B8%D0%BD%D0%B0%D1%80%D0%B8%D1%8F-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D0%BB%D0%BE%D0%B2%D0%B5%D1%87-news795184.html", "text": "Ученик от 12 клас на Софийската духовна семинария \"Св. Иван Рилски\" бе брутално пребит в центъра на Ловеч, съобщкава „Булнюз“ Според информацията, момчето е удряно и ритано, основно в главата, с хладнокръвна жестокост от шестима тийнейджъри - някои от които са стари познайници на полицията. След саморазправата Росен Нечов е вкаран в болница в силен шок, а за нараняванията му е освидетелстван от съдебен лекар. По думите на момчето, то с нищо не е предизвикало агресията към себе си. Разказва, че си дошъл от София и вечерта решили със сестра си да се разходят. Внася уточнение, че преди да продължи образованието си в семинарията, имал съученичка, с която били в една компания. Понякога си пишели в менсинджър съвсем обикновени приятелски неща. Като разбрала във въпросната вечер, че Росен си е в Ловеч, тя предложила да се видят в градската градина. Момчето и сестра му отишли на уговореното място, но съученичката я нямало - вместо нея там били няколко момичета. Заедно тръгнали към новия храм \"Св. св. Кирил и Методий\". \"Когато наближихме, бяхме заобиколени от 6 момчета - четирима от тях познавам. Един от тях ме попита какво съм писал на бившата съученичка и аз започнах да му обяснявам\", разказва Росен. Посегнал към телефона си, за да покаже и в този момент заваляли юмруци по лицето му. Росен бил повален на земята и всички се включили в ритането основно по главата му. \"Стига\", молел се той, докато се опитвал да се прикрие с ръце, но ритниците не секвали. Опитал да стане и тогава силен удар го уцелил в устата. \"Припаднах и повече нищо не помня\", разказа още Росен. От сестра си после разбрал, че побоят продължил навсякъде по сгърченото му тяло. Заключението в медицинското свидетелство е, че предните му два зъба са счупени, множество други са разклатени, има синини по цялото тяло. \"Може би това бе постановка, за да ме пребият. Но не разбирам защо, с какво съм провокирал такова зверско отношение\", недоумява момчето. Още по-болно му е, че това се случва пред храма, където е отслужил първата си литургия с отец Михаил. Той е сред добрите ученици в Семинарията и получава стипендия за успех. И тъй като силно вярва в Бога, отдава спасението си на смирението в душата си. За случая са уведомени полицията и Районна прокуратура-Ловеч, където е внесена жалба. Росен и майка му силно се надяват, че побойниците ще получат справедливо наказание, за да не пострада и друг невинен. Сподели:", "date": "2018.11.10", "title": "Брутално: Пребиха ученик от Софийската духовна семинария в центъра на Ловеч"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%8E%D0%BA%D1%81%D0%B5%D0%BB-%D0%BA%D0%B0%D0%B4%D1%80%D0%B8%D0%B5%D0%B2-%D1%81%D1%82%D0%B0%D0%BD%D0%B0-%D0%B4%D0%B2%D0%BE%D0%B5%D0%BD-%D0%BF%D0%B0%D0%BF%D0%B0%D1%80%D0%B0%D1%88%D0%BA%D0%B8-%D1%81%D0%BD%D0%B8%D0%BC%D0%BA%D0%B8-news795031.html", "text": "Юксел Кадриев се е окръглил сериозно, видяха фотографите на „Ретро“. Водещият на новините по Би Ти Ви е налял шкембе, което се подава изпод ризите му и едва не къса копчетата при по-резки движения. Напълняването на Кадриев се дължало на нездравословния му начин на живот, недоспиването заради професията и най-вече на напредването на ЕГН-то. В началото на годината Юки закръгли 45, а по всичко си личи, че макар и да е суетен мъж, не успява да устои на старостта. Освен надебелял новинарят на места е и оплешивял, а сивите краски в косата му са все по-преобладаващи. Кадриев вече прехвърлял 110 кила и теглото му създавало сериозни проблеми на стилистите на Би Ти Ви, които трябвало да го снабдят с нови костюми, тъй като досегашните изведнъж му умалели. Юксел се мъчел да се втали, но напоследък нямал време за колоездене и плуване – двата му любими спорта, затова наблягал на цигарите, с надеждата вредният навик да убива вълчия му апетит. Сподели:", "date": "2018.11.10", "title": "САМО В ПИК И \"РЕТРО\": Юксел Кадриев стана двоен (ПАПАРАШКИ СНИМКИ)"}
{"url": "https://pik.bg/%D1%81%D1%82%D1%8F%D0%B3%D0%B0%D1%82-%D0%BD%D0%BE%D0%B2%D0%BE-%D0%B0%D0%B2%D1%82%D0%BE%D1%88%D0%B5%D1%81%D1%82%D0%B2%D0%B8%D0%B5-%D0%BF%D0%BE-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%B8%D1%82%D0%B5-%D1%83%D0%BB%D0%B8%D1%86%D0%B8-news795136.html", "text": "Ново автошествие ще прекоси и огласи врачанските улици утре, съобщава „Конкурент“ Сборният пункт е отново на площад „Св. Софроний Врачански“, но този път недоволните се събират в светлата част на деня – от 14:00 часа, а не както беше предната неделя в 16:30 часа. Намеренията им са да съберат в една колона автомобили от недоволни от: „високите цени на горивата, данъка на колите и задължителната „Гражданска отговорност“, тока, водата и абсурда в здравеопазването, както и в подкрепа на майките на деца с увреждания. Шествието, което тръгва от сградата на областната администрация, ще завърши на бензиностанция „Ромпетрол“ – на изхода на Враца в посока към София. Сподели:", "date": "2018.11.10", "title": "Стягат ново автошествие по врачанските улици"}
{"url": "https://pik.bg/%D1%81%D0%B0%D1%89-%D0%BD%D0%B5-%D0%BF%D0%BB%D0%B0%D0%BD%D0%B8%D1%80%D0%B0%D1%82-%D1%80%D0%B0%D0%B7%D0%BF%D0%BE%D0%BB%D0%B0%D0%B3%D0%B0%D0%BD%D0%B5%D1%82%D0%BE-%D0%BD%D0%B0-%D1%80%D0%B0%D0%BA%D0%B5%D1%82%D0%B8-%D0%B7%D0%B0%D0%B1%D1%80%D0%B0%D0%BD%D0%B5%D0%BD%D0%B8-%D0%BE%D1%82-%D0%B4%D1%80%D1%81%D0%BC%D0%BE-%D0%B2-%D0%B5%D0%B2%D1%80%D0%BE%D0%BF%D0%B0-news795094.html", "text": "САЩ не планират да разполагат ракети, забранени от Договора за премахване на ракетите със среден и по-малък обсег (ДРСМО) в Европа. Това заяви съветникът по националната сигурност на президента Доналд Тръмп Джон Болтън, като изявлението му е разпространено от пресслужбата на Съвета по национална сигурност към Белия дом, съобщи TACC, цитирана от „Фокус“. \"САЩ нямат планове да разполагат в близко бъдеще ракети, забранени от ДРСМО в Европа.Това е част от глобалната стратегия на Алианса и на САЩ. Ние сме в тясно сътрудничество с нашите съюзници по този въпрос и сме оптимисти за това, че нашите позиции ще съвпаднат \", заяви Болтън. В този контекст съветникът на Тръмп също така обясни отново защо Съединените щати смятат, че оттеглянето от ДРСМО е единственият подходящ сценарий. Според него, на първо място, Вашингтон не е в състояние да убеди Москва отново да се съобрази с договора, който според американската страна тя нарушава. \"Хората питат защо не провеждаме по-нататъшни преговори за възможността за завръщането на Русия в Договора, за да изпълним споразумението, но тяхната позиция е, че те отричат факта, че нарушават споразумението\", разясни той. В допълнение, Болтън обърна внимание на факта, че договорът вече е остарял от технологична гледна точка, обяснявайки, че и двете страни са в състояние да базират ракети на военни кораби, като тези забранени от ДРСМО, тъй като договорът забранява само наземни ракети. \"Имаме кораби в Балтийско море и в Черно море, които са оборудвани със същите ракети със същия обхват и характеристики, които в този случай са законни, но са незаконни на територията на страните от НАТО, само на няколко мили - каза той. - Руснаците имат същите възможности: разполагат с въздушно-базирани, морски и наземни крилати ракети. И така, от технологична гледна точка, ние сме в напълно различно време от преди\". Сподели:", "date": "2018.11.10", "title": "САЩ не планират разполагането на ракети, забранени от ДРСМО, в Европа"}
{"url": "https://pik.bg/%D1%82%D1%80%D0%B8%D0%BC%D0%B0-%D0%B7%D0%B0%D0%B4%D0%B8%D0%B3%D0%BD%D0%B0%D1%85%D0%B0-%D0%BA%D0%B0%D1%81%D0%B0-%D1%81-35-%D0%B1%D0%BE%D0%BD%D0%B0-news795182.html", "text": "Трима мъже са с повдигнати обвинения за кражба на метална каса с 35 000 лева от офис в града. Кражбата е разкрита от криминалистите за по-малко от седмица. Това съобщиха от ОДМВР – Велико Търново. Работата по случая е започнала, след като на 3 ноември тази година, в управлението е получен сигнал за извършена кражба на метална каса, с намиращи се в нея 35 000 лв. По случая е образувано досъдебно производство и работата по разкриване на извършителите е започнала. От проведените множество оперативно-издирвателни мероприятия и процесуално-следствени действия разследващите са установили извършителите – трима мъже на 31 г., 37 г. и 41 г., всички известни на полицията и осъждани. Най-възрастният от тях е със седем криминални и съдебни регистрации, основно за взломни кражби. Четири дни по-късно е проведена специализирана полицейска операция за задържането им и тримата са приведени в полицейския арест. В хода на разследването е изяснено, че един от извършителите е добре запознат с дейността на фирмата и реда в офиса. Предварително е оказано въздействие върху охранителната система, а в деня на извършване на деянието са използвали алпийски способ за проникване в помещението. След доклад на материалите по случая в прокуратурата тримата са привлечени в качеството на обвиняеми. На двама от тях са наложени мерки за неотклонение „Подписка“, а на най-възрастния мярката за задържане е удължена на 72 часа. Внесено е искане в Районен съд – Велико Търново за налагане на най-тежката мярка за неотклонение „Задържане под стража“. По-голяма част от инкриминираната сума е установена и иззета. Работата по документиране на престъпната дейност на тримата продължава под ръководството на прокуратурата. Сподели:", "date": "2018.11.10", "title": "Трима задигнаха каса с 35 бона"}
{"url": "https://pik.bg/%D0%B4%D0%B0%D0%BD%D0%B0%D0%B8%D0%BB-%D0%BA%D0%B8%D1%80%D0%B8%D0%BB%D0%BE%D0%B2-%D1%81-%D0%BF%D0%B0%D1%80%D0%B5%D1%89-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D0%BD%D1%8F%D0%BC%D0%B0-%D0%BD%D0%B8%D1%89%D0%BE-%D0%B2%D1%8F%D1%80%D0%BD%D0%BE-%D0%B2-%D1%82%D0%B2%D1%8A%D1%80%D0%B4%D0%B5%D0%BD%D0%B8%D1%8F%D1%82%D0%B0-%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-news795238.html", "text": "Ние приемаме най-много предложения и законопроекти на опозиционни вносители, приемани досега\", категоричен бе председателят на правната комисия на парламента. Данаил Кирилов призова колегите си от БСП да изберат какво искат с действията си в парламента по отношение на кворума в петък: \"надницата си за петъчния ден или искат протестът им да бъде принципен. Те тази процедура може да я направят и в сряда, но я измислиха само и само да могат да гласуват, за да не загубят възнаграждението си за петъчния ден\", каза юристът, който изрично се извини пред зрителите на Канал 3 за определението си \"мишки\" към колегите от опозицията в пленарна зала. Извиних се и се извинявам отново - ние сме длъжни да пазим ценностите и на Конституцията, и на парламентаризма и на закона\", каза Данаил Кирилов. \"Няма да го наричам изнудване от страна на опозицията, макар да има такъв ултимативен нюанс\". В петък пак имаше напрежение, защото колегите, макар и в зала, саботираха регистрацията. По същия начин председателят (на 42-то НС) Миков (от БСП) казваше \"видимо има кворум. Нашите председатели никога не нарушават така правилника. Ние излязохме и не получихме и стотинка за мнението си срещу конкретни действия в 42-то НС\", припомни Данаил Кирилов. В един момент обяснението в тази процесуална игра станаха думите на вицепремиера Симеонов и исканията за оставката му. Те сигурно държат на две неща: да има максимално дълго причина да саботират парламентарния живот или общата обществена сигурност с едни или други протестни действия. Трудно ми е да дефинирам като протестни действия събития с 10-15 човека, усилили докрай уредбата, и с полиция, по-многобройна на самите протестиращи. С тези спекулации се цели да се внуши несигурност За кворума ще кажа, че е абсолютна злоупотреба\", категоричен е юристът. Няма нищо вярно в твърденията на президента, ние сме прекалено толерантни и реактивни на действията на опозицията, стремим се да сме максимално консенсусни. Стремим се към принципен професионален дебат, а не политически дебат. Аз разчитам, надявам се, че той ще има едно институционално поведение, да пази обявените ценности, на които се позовава. Демократичните ценности се защитават и от президентската интституция. Това коментира депутатът от ГЕРБ Данаил Кирилов и председател на правната комисия пред \"Канал 3\". Сподели:", "date": "2018.11.10", "title": "Данаил Кирилов с парещ коментар за Румен Радев: Няма нищо вярно в твърденията на президента"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-tv-%D1%80%D0%BE%D0%B4%D0%BD%D0%B8%D0%BD%D0%B0-%D0%BD%D0%B0-%D1%8F%D0%BD%D0%BA%D0%B0-%D1%80%D1%83%D0%BF%D0%BA%D0%B8%D0%BD%D0%B0-%D1%81%D1%82%D0%B0%D0%BD%D0%B0-%D0%BC%D0%B8%D1%81%D0%B8%D1%81-%D0%B1%D1%8A%D0%BB%D0%B3%D0%B0%D1%80%D0%B8%D1%8F---%D1%82%D1%80%D1%8A%D0%BF%D0%BA%D0%B8-%D1%89%D0%B5-%D0%B2%D0%B8-%D0%BF%D0%BE%D0%B1%D0%B8%D1%8F%D1%82-%D0%BE%D1%82-%D0%B8%D0%B7%D0%BF%D1%8A%D0%BB%D0%BD-news795195.html", "text": "С неподозиран талант шашна екипа на \"Жълтите новини\" новата \"Мисис България Европа\" Станислава Андреева. Със сигурност българската фолклорна музика е изгубила много заради това, че вместо училището в Широка лъка 26-годишната бургазлийка е избрала да дефилира по конкурси. \"Миналата година участвах на международния конкурс \"Мисис Планет\", на който имаше шоу на талантите. Реших, че няма нищо по-автентично и истинско от това да представя нашия фолклор пред чужденците. Преди самия конкурс ходих на уроци по солфеж. Изпях няколко песни, но тази, която впечатли чужденците, бе \"Калиманку Денку\", разказва пред ПИК TV Станислава, преди да извади от себе си онова ми ти гласище, от което екипът на \"Жълтите новини\" буквално онемя. За капак миската се оказа и далечна роднина на изпълнителката на една от най-известните и обичани народни песни - Янка Рупкина. Та обяснимо откъде е наследила дарбата си... \"Аз съм си човек на изкуството. Като дете бях радиоводещ, участвала съм в театрални представления в училище и къде ли не.. Мечтая да се снимам в киното и ще бъда много щастлива, ако съдбата ми предостави тази възможност\", добавя Станислава. Вижте как \"Мисис България Европа\" родила сина си нагиздена с грим, маникюр и високи токчета, сякаш готова за поредния конкурс, сега: Сподели:", "date": "2018.11.10", "title": "САМО В ПИК TV: Роднина на Янка Рупкина стана \"Мисис България\" - тръпки ще ви побият от изпълнението на Станислава Андрева"}
{"url": "https://pik.bg/%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8-%D0%BC%D0%B8%D0%BD%D0%B8%D1%81%D1%82%D1%80%D0%B8-%D1%81-%D1%82%D0%B0%D0%B5%D0%BD-%D0%BF%D0%BB%D0%B0%D0%BD-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82-news795187.html", "text": "Британски министри са запознали премиера Тереза Мей с подробен таен план за Брекзит без сделка на фона на засилващите се опасения, че депутатите ще гласуват против нейната сделка в Камарата на общините, съобщи „Скай нюз“, цитирани от БНР. Планът предвижда Великобритания да плати 18 млрд. паунда и да продължава да следва разпоредбите на ЕС като трета страна по споразумението още 18 до 24 месеца след излизането от съюза през март догодина. Новината за тайния план се появи, след като вчера министърът на транспорта Джо Джонсън, брат на бившия външен министър Борис Джонсън, подаде оставка. За този план се знаеше, но сега за първи път стават ясни подробности. Министрите се надяват планът, който не е представен в Брюксел, да даде възможност на Великобритания да сключва нови търговски споразумения и да влиза в търговски отношения с ЕС, без да е необходимо да влиза в сила т.нар. Предпазен механизъм за ирландската граница. Целта е да се успокоят страховете, че напускането на ЕС без сделка ще означава затваряне на летища и пристанища и икономически шок. Правителствен източник е заявил за „Скай нюз“, че Тереза Мей е казала, че все още няма нужда от такъв план, но той е бил посрещнат изключително радушно от финансовия министър Филип Хамънд. Сподели:", "date": "2018.11.10", "title": "Британски министри с таен план за Брекзит"}
{"url": "https://pik.bg/%D0%B1%D0%B5%D0%B7-%D0%B4%D0%BE%D0%BC-%D0%BF%D0%BE%D0%B6%D0%B0%D1%80-%D0%BE%D1%81%D1%82%D0%B0%D0%B2%D0%B8-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE-%D1%81-%D0%B1%D0%BE%D0%BB%D0%BD%D0%BE-%D0%B4%D0%B5%D1%82%D0%B5-%D0%BD%D0%B0-%D1%83%D0%BB%D0%B8%D1%86%D0%B0%D1%82%D0%B0-news795142.html", "text": "Преди 10 дни животът на трима души за броени минути става на пепел. Пожар унищожава къщата им и всичко в нея. В семейството от село Луково работи само Любомир, защото Наталия се грижи за 11-годишното им болно дете. За да има покрив над главата си преди началото на зимата, семейството се нуждае от строителни материали и добри хора, които да им помогнат с работата. \"Чух, че падат керемиди и тухли. В коридора беше задимено, навсякъде имаше черен дим и нищо не се виждаше\", разказа Наталия пред Нова телевизия. Когато Любомир се прибира от работа вижда пожарникари, които гасят пламъците. Пет часа по-късно домът им вече не гори, но в него не е останало нищо. А Наталия и Мирослав, като по чудо, не изгарят живи. Синът им е с тежка форма на умствена изостаналост, не говори. Освен изследванията и документите му, пожарът изпепелява всичките му дрехи и обувки. \"Имаме нужда най-вече от дрехи и обувки за малкия, както и от дървен материал, с който да се покрие покривът, за да запазим къщата. Нуждаем се от електроинсталация, както и от дограма\", каза Любомир. Освен строителни материали, бездомното семейство моли за помощ от добри хора, които с труда си да им помогнат да изградят живота си наново. Сподели:", "date": "2018.11.10", "title": "БЕЗ ДОМ: Пожар остави семейство с болно дете на улицата"}
{"url": "https://pik.bg/%D0%B2%D0%B7%D1%80%D0%B8%D0%B2-%D0%B2-%D1%81%D0%BA%D0%BB%D0%B0%D0%B4-%D0%B7%D0%B0-%D0%BE%D1%80%D1%8A%D0%B6%D0%B8%D0%B5-%D0%B2-%D1%82%D1%83%D1%80%D1%86%D0%B8%D1%8F-%D0%B8%D0%BC%D0%B0-%D0%B6%D0%B5%D1%80%D1%82%D0%B2%D0%B8-news795248.html", "text": "Седем турски войници загинаха, а други 25 бяха ранени при експлозия в склад за боеприпаси в югоизточната провинция Хаккяри, съобщи президентът Реджеп Ердоган, цитиран от Ройтерс. Военната база, която се използва за борба с кюрдските бунтовници, се намира в непосредствена близост до границите с Иран и Ирак, предава БНР. Преди да замине за Париж за участие в церемониите по случай края на Първата световна война, Ердоган участва във  възпоменателни прояви по повод 80 години от смъртта на основателя на турската република - Мустафа Кемал Ататюрк. Сподели:", "date": "2018.11.10", "title": "Взрив в склад за оръжие в Турция, има жертви"}
{"url": "https://pik.bg/%D0%BD%D0%B5%D0%BD%D0%BE-%D0%B4%D0%B8%D0%BC%D0%BE%D0%B2-%D0%BC%D1%80%D1%8A%D1%81%D0%BD%D0%B8%D1%8F%D1%82-%D0%B2%D1%8A%D0%B7%D0%B4%D1%83%D1%85-%D0%B5-%D0%B5%D0%BA%D0%BE%D0%BB%D0%BE%D0%B3%D0%B8%D1%87%D0%B5%D0%BD-%D0%BF%D1%80%D0%BE%D0%B1%D0%BB%D0%B5%D0%BC-%D0%BD%D0%BE-%D0%B4%D0%B2%D0%B0-%D0%BF%D1%8A%D1%82%D0%B8-%D0%BF%D0%BE%D0%B2%D0%B5%D1%87%D0%B5---%D1%81%D0%BE%D1%86%D0%B8%D0%B0%D0%BB%D0%B5%D0%BD-news795192.html", "text": "Проблемът със старите  автомобили е трансграничен  и с него трябва да се заеме Европейската комисия, която да създаде обща регулация за целия ЕС. Ако един автомобил не отговаря на техническите изискванията за движение в дадена страна от общността, той да не може да се движи и в останалите страни от ЕС. Тази позиция изрази в предаването „Седмицата“ на „Дарик“ министърът на околната среда и водите Нено Димов. Според него по този начин процесът на масово прехвърляне на стари автомобили от Западна в Източна Европа ще бъде прекъснат. По повод думите на президента Румен Радев към депутатие, че българите притежават стари автомобили, не защото не са отговорни към природата, а защото са бедни и не могат да си купяат нови, Нено Димов каза, че връзката между качеството на околната среда и бедността е директна и че проблемът със старите автомобили е колкото екологичен, толкова и социален. \"Има пряка връзка между качеството на околната среда и бедността. Неслучайно най-замърсеният град е Видин и въобще много от замърсените градове от гледна точка на фини прахови частици са в Северозападна България. Връзката е директна. Този проблем колкото е екологичен, може би два пъти повече е социален. От друга страна, обаче трябва да си даваме сметка, че по всички проучвания замърсяването на въздуха води до определена заболеваемост. Така че ние не можем да поставим от едната страна бедността, а от другата страна здравето. Трябва да се търси балансиран подход\", каза Димов. Министърът подчерта и промяната, която има по отношение на колите в няколко посоки - с данъка за старите коли, който се увеличава с между 20 и 30 на сто, но в реално измерение е много малък, защото старите коли са с нисък данък; промяната на екотаксите, направена по-рано, направената промяна в наредба за отпадъците, с която да се направи опит да се намалят кражбите на катализатори. Министърът припомни и инициативата, която лансира още след края на европрдседателството: \"ЕК да се заеме на ниво ЕС с движението на колите, които не отговарят на определени изисквания в дадена държава. Когато една кола не може да се движи свободно в Германия, както и германското правителство иска от производителите тя да бъде ремонтирана, така че да е годна за Германия, същите тези производители да я оправят да е годна и за България, не просто да я изнасят насам. Това е наднационален, трансграничен проблем в рамките на Европа\", каза той. Министър Димов каза, че освен Полша и Словакия, които са станали съвносители, още девет държави са подкрепили идеята и изискали от Комисията. 2019-а е година на избори и трудно би се прокарало, но предложението е направено, каза Нено Димов. Сподели:", "date": "2018.11.10", "title": "Нено Димов: Мръсният въздух е екологичен проблем, но два пъти повече - социален"}
{"url": "https://pik.bg/%D0%B7%D0%B0%D1%80%D0%B0%D0%B4%D0%B8-%D0%BB%D0%BE%D1%88%D0%BE%D1%82%D0%BE-%D0%B2%D1%80%D0%B5%D0%BC%D0%B5-%D1%82%D1%80%D1%8A%D0%BC%D0%BF-%D0%BE%D1%82%D0%BC%D0%B5%D0%BD%D0%B8-%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5%D1%82%D0%BE-%D1%81%D0%B8-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%BE-%D0%B2%D0%BE%D0%B5%D0%BD%D0%BD%D0%BE-%D0%B3%D1%80%D0%BE%D0%B1%D0%B8%D1%89%D0%B5-news795196.html", "text": "Президентът на САЩ Доналд Тръмп в събота отмени пътуването си до американско военно гробище от Първата световна война във Франция заради лошото време, съобщиха от Белия Дом, предава AFP. Американският президент, който е в Париж за мероприятията по случай отбелязването на 100-годишнината от края на ПСВ, отмени посещението си на бойното поле и гробището в Боа Белау заради „трудности с графика и логистиката, причинени от времето“, се казва в съобщението. Сподели:", "date": "2018.11.10", "title": "Заради лошото време Тръмп отмени посещението си на американско военно гробище"}
{"url": "https://pik.bg/%D1%81%D1%82%D1%80%D0%B0%D0%BD%D0%BD%D0%BE-%D1%81%D1%8A%D1%89%D0%B5%D1%81%D1%82%D0%B2%D0%BE-%D0%BE%D1%81%D1%82%D0%B0%D0%B2%D0%B8%D1%85%D0%B0-%D0%BF%D1%80%D0%B5%D0%B4-%D0%BF%D1%80%D0%B8%D1%8E%D1%82-%D0%B7%D0%B0-%D0%B6%D0%B8%D0%B2%D0%BE%D1%82%D0%BD%D0%B8-%D0%BB%D0%B5%D0%BA%D0%B0%D1%80%D0%B8%D1%82%D0%B5-%D1%80%D0%B0%D0%B7%D0%B1%D1%80%D0%B0%D1%85%D0%B0-%D0%BA%D0%B0%D0%BA%D0%B2%D0%BE-%D0%B5-%D0%B5%D0%B4%D0%B2%D0%B0-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D0%B3-news795186.html", "text": "Неизвестен мъж остави пред приют за животни в САЩ кутия със странно същество в нея. Пристигналите сутринта ветеринари не могли да разберат какво е това рошаво създание със сплъстена мръсна козина. Те започнали внимателно да го подстригват и ето - появила се... котешка муцунка. Бедното коте едва се движело заради огромната си и тежка козина. Наложило се котаракът да бъде упоен, за да може да бъде остриган напълно. Това отнело на ветеринарите няколко часа, а свалената козина надхвърлила два килограма. След като придобил нормален вид, котаракът бил претеглен и се оказало, че е със завидните 10 кг. Лекарите го нарекли Боб Марли - заради козината, която напомняла раста плитките на реге легендата. Симпатичният и кротък котарак вече има нов живот - на сигурно място и... ежедневни диети. Преди няколко дни се намерили и нови стопани за Боб Марли и той вече със сигурност ще бъде в безопасност. Сподели:", "date": "2018.11.10", "title": "Странно същество оставиха пред приют за животни. Лекарите разбраха какво е, едва след като го остригаха (СНИМКИ)"}
{"url": "https://pik.bg/%D1%81%D1%80%D0%B0%D0%BC-%D0%B5%D0%B4%D0%B2%D0%B0-800-%D1%87%D0%B8%D1%80%D0%BF%D0%B0%D0%BD%D0%BB%D0%B8%D0%B8-%D0%B8%D1%81%D0%BA%D0%B0%D1%82-%D1%83%D0%BB%D0%B8%D1%86%D0%B0-%D0%BD%D0%B8%D0%BA%D0%BE%D0%BB%D0%B0-%D0%BC%D0%B0%D0%BD%D0%B5%D0%B2%E2%80%9C-news795221.html", "text": "Той се оплака, че председателката на чирпанския парламент от БСП неглижира настояването на обществено обсъждане на идеята и с различни административни „хватки“ не вкарва предложението в заседание. Междувременно зад идеята за преименуването застанаха от Съюза на българските художници, Комисията по културата и медиите в Народното събрание и от няколко сдружения, предава \"Монитор\". Народният представител от ГЕРБ Маноил Манев е категоричен, че  преименуването на централния булевард на името на наскоро споминалия се живописец е каузата, която истински си струва усилията, а не безсмислените политически спорове. Вносителите на предложението отново подчертаха, че за чирпанлии няма да има никакви документални или финансови проблеми при промяна на името на булеварда, показвайки официални документи от отговорните институции. Очаква се окончателното решение да бъде взето на следващата сесия на Общинския съвет в Чирпан в края на месеца. Едва 800 жители на Чирпан са подкрепили подписката на местната организация на ГЕРБ централната улица на града да бъде преименувана и от \"Георги Димитров“ да стане \"Никола Манев“ , призна лидерът на структурата Христо Стефанов. Сподели:", "date": "2018.11.10", "title": "СРАМ: Едва 800 чирпанлии искат улица \"Никола Манев“"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D1%81%D0%BE%D1%86%D0%B8%D0%BE%D0%BB%D0%BE%D0%B3%D1%8A%D1%82-%D0%B2%D0%B0%D1%81%D0%B8%D0%BB-%D1%82%D0%BE%D0%BD%D1%87%D0%B5%D0%B2-%D0%BF%D0%BE%D0%B2%D0%B5%D0%B4%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D1%80%D0%B0%D0%B4%D0%B5%D0%B2-%D0%B5-%D0%B2%D1%81%D0%B5-%D0%BF%D0%BE-%D0%BF%D1%80%D0%BE%D0%B2%D0%BE%D0%BA%D0%B0%D1%82%D0%B8%D0%B2%D0%BD%D0%BE-%D0%BF-news795161.html", "text": "- Що се отнася до социfлогическите нагласи около БСП и ГЕРБ към момента, бих могъл да бъда далеч по-конкретен след две или три седмици, когато ще имаме актуални резултати. Питате за ситуацията към момента и мога да кажа, че няма някакви сериозни промени в тенденциите, като паритетът между БСП и ГЕРБ остава. От последните избори има един застой, „замръзване“ на ситуацията, което е нормално. Имаме групи от по около 1 млн. избиратели, които подкрепят едната от двете сили. - Обичайно е управляващите да търсят легитимация. Винаги този, който е на власт го прави. Това, което се вижда е, че управляващите работят за запазване на статуквото. Премиерът Бойко Борисов избра да укрепи връзките в  коалицията, въпреки че това неминуемо ще се отрази като отлив на избиратели. От гледна точка на управляващите мога да кажа, че няма да е изненада да удържат ситуацията до евроизборите. - Доста сериозни въпроси има за решаване, тъй като има сериозно напрежение.  Нормално е да се стигне при управляващите до отлив на избиратели, който би могъл да доведе до постепенното им превръщане и във втора политическа сила. - Ясно е, че има сериозно вътрешно напрежение в БСП. И това отново си пролича на този пленум. Има сблъсъци на харакери между хората на ръководни позиции там. Тази програма „Визия за България“, с която излязоха, още не се случва. - За да тръгнем в правилната посока е нужен на сцената политически субект, който да е способен да направи реформи. А настоящите основни политически сили явно не може да се получи. Много са вариантите за това. Да се стигне до широка коалиция между двете основни сили след време или да се намери трети силен политически субект са сред тях. - Това би могло да се случи след като преминем през няколко избори. Не би било прецедент. - Поведението на президента Радев става все по-политическо. Когато бе избран, той успя да спечели повечето от симпатизантите си заради това, че не бе политическа фигура. Той обаче се държи все по-проковативно и става все по-рязък в критиките си. Очевидно е, че между двамата генерали (б.р Бойко Борисов и Румен Радев) има и ще продължи да има сериозно политическо напрежение. То ще расте. Изказването на Радев е част от стратегията му, която той пуска в ход. Сподели:", "date": "2018.11.10", "title": "САМО В ПИК: Социологът Васил Тончев: Поведението на президента Радев е все по-провокативно. Политическото напрежение между двамата генерали ще расте"}
{"url": "https://pik.bg/%D0%B4%D0%B0-%D1%81%D0%B5-%D0%B8%D0%B7%D0%BF%D1%80%D0%B0%D0%B2%D0%B8%D1%88-%D1%81%D1%80%D0%B5%D1%89%D1%83-%D0%B0%D0%BD%D0%BE%D1%80%D0%B5%D0%BA%D1%81%D0%B8%D1%8F%D1%82%D0%B0-%D0%BC%D0%BE%D0%BC%D0%B8%D1%87%D0%B5-%D0%BF%D1%80%D0%B5%D0%B1%D0%BE%D1%80%D0%B8%D0%BB%D0%BE-%D0%BF%D1%80%D0%BE%D0%B1%D0%BB%D0%B5%D0%BC%D0%B0-%D0%BF%D0%BE%D0%BC%D0%B0%D0%B3%D0%B0-%D0%BD%D0%B0-%D0%B4%D1%80%D1%83%D0%B3%D0%B8-%D0%B1%D0%BE%D0%BB%D0%BD%D0%B8-news795139.html", "text": "Тийнейджърка разкри как е успяла да се пребори с анорексията. Виктория Панова е още дете, когато застава очи в очи с анорексията. Битката й продължава дълго, завършва щастливо и днес момичето опитва да помага на други, които срещат болестта и смъртта отблизо. Виктория започва да чувства, че не е достатъчно слаба, когато е едва на 4. „Започнах да играя балет, където за първи път се срещнах с представата за идеалното женско тяло. Може би тогава за първи път се почувствах различна. Защото аз си бях пухкава, имах си бузките”, споделя Виктория пред Нова телевизия. След това тя се отказва от балета, за да реши проблема си. Това обаче било за кратко. „Успях да притъпя това чувство до 13-14 години, когато навлязох в пубертета и качих килограми, защото тялото ми започна да се развива и през това време аз си хапвах доста стабилно. Докато стигнах момента, в който едно момиче в училище ми каза: „Вики, защо ядеш токова много?”. Аз си замълчах и просто си се прибрах вкъщи”, спомня си момичето. То обаче не подозира, че този въпрос ще я отведе по пътя на безкрайните диети. Всичко започва като на шега с една тридневна диета. Тогава Виктория е на 14. Сваля 1 кг и решава да продължи с диетата и така… цял месец. Започва да сваля килограми драстично и да се чувства по-красива. В нейна цел се превръща постоянното отслабване. Непрекъснато чете за храната и калориите в интернет. Стига етап, в който единственото, което поглъща са портокали, вода и ябълки и става едва 38 кг. Една нощ се буди от нетърпими болки в корема. В болницата чува и страшната диагноза – анорексия. „Докато ми взимаха кръв, до мен имаше човек, който беше болен от рак в много напреднал стадии. Той почина по-малко от 10 мин., след като беше приет в болницата. И аз тогава много се замислих за това какво правя с живота си”, спомня си тийнейджърката. След това преживяване, тя започва да се храни и да качва килограми. Фитнесът става част от ежедневието й. А храната за нея от враг се превръща в удоволствие. Има профил в социалните мрежи, където публикува снимки на здравословна храна и помага на млади хора с хранителни проблеми. Сподели:", "date": "2018.11.10", "title": "ДА СЕ ИЗПРАВИШ СРЕЩУ АНОРЕКСИЯТА: Момиче, преборило проблема, помага на други болни"}
{"url": "https://pik.bg/%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%BE%D0%B1%D1%8F%D0%B2%D0%B8-%D0%BA%D0%BE%D0%B9-%D0%B5-%D0%B2%D0%B8%D0%BD%D0%BE%D0%B2%D0%B5%D0%BD-%D0%B7%D0%B0-%D0%B3%D0%BE%D1%80%D1%81%D0%BA%D0%B8%D1%82%D0%B5-%D0%BF%D0%BE%D0%B6%D0%B0%D1%80%D0%B8-%D0%B2-%D0%BA%D0%B0%D0%BB%D0%B8%D1%84%D0%BE%D1%80%D0%BD%D0%B8%D1%8F-news795190.html", "text": "Американският президент Доналд Тръм заяви, че вината за горските пожари в Калифорния е на ръководството на щата. Държавният глава на САЩ написа това в  „Туитър“, съобщава „Газета“. Доналд Тръмп написа, че единствената причина за случилото се е неподходящото управление на горските ресурси. „Милиарди долари се отделят всяка година, а хора продължават да загиват, и всичко е заради лошото управление на горите. Този проблем трябва да бъде решен незабавно, или федерални средства повече няма да има“, написа Тръмп. Пожарите в Калифорния, които започнаха на 8 ноември, са най-разрушителните в историята на щата. Сподели:", "date": "2018.11.10", "title": "Доналд Тръмп обяви кой е виновен за горските пожари в Калифорния"}
{"url": "https://pik.bg/%D0%B3%D0%BE%D1%80%D0%B5%D1%89%D0%BE-%D0%B2-%D0%BF%D0%B8%D0%BA-tv-%D1%81%D1%8A%D0%BA%D0%B2%D0%B0%D1%80%D1%82%D0%B8%D1%80%D0%B0%D0%BD%D1%82-%D0%BE%D1%82-%D0%B1%D0%B8%D0%B3-%D0%B1%D1%80%D0%B0%D0%B4%D1%8A%D1%80-%D0%B2%D0%BB%D1%8E%D0%B1%D0%B5%D0%BD-%D0%B2-%D0%B1%D0%BB%D0%B0%D0%B3%D0%BE-%D0%B4%D0%B6%D0%B8%D0%B7%D1%8A%D1%81%D0%B0--%D0%BF%D1%8A%D1%80%D0%B2%D0%B0-%D1%81%D0%BD%D0%B8%D0%BC%D0%BA%D0%B0-%D0%BD%D0%B0-%D0%BD%D0%BE%D0%B2%D0%BE%D1%82%D0%BE--news795191.html", "text": "Плеймейтката Златка Райкова не е единствената влюбена в Благой Георгиев сред настоящите съквартиранти в Къщата на \"Биг Брадър\". По татуирания бивш футболист си пада още Цецо Андреев, издават от ВИП-средите. Гримьорът хлътнал по Благо Джизъса едновременно със Златка. Сред хайлайфа не е тайна, че именно Андреев се грижи за макиажа на сексбомбата и откакто преди три месеца тя направила първата крачка в свалките с Георгиев, паралелно с нея и Цецо започнал да пърхал с копнежи по атлетичния спортист. Съквартирантът не криел, че има симпатии към плейбоя и дори в присъствието на Райкова на всеослушание се прехласвал по мускулестото му тяло. Това обяснява странната реакция на Андреев при влизането на Джизъса в Къщата. Тогава гримьорът се затича като невидял срещу футболиста и увисна като медальонче на врата му, само дето не го разцелува пред цяла България. Същевременно, по стъпките на плейбоя Благой Георгиев е тръгнал и Папи Ханс. След края на връзката му с Дара, поетът се похвали, че е забил португалка, но явно и тя вече е минала, след като изпълнителят на \"Кекс\" презентира чистак ново гадже на светско парти преди дни. Още за любовния триъгълник в Къщата, първа снимка на Папи и Симона, както и още звездни клюки, гледайте в новото издание на \"Жълтите новини\", сега: Сподели:", "date": "2018.11.10", "title": "ГОРЕЩО В ПИК TV: Съквартирант от \"Биг Брадър\" влюбен в Благо Джизъса + ПЪРВА СНИМКА на новото гадже на Папи Ханс - само в \"Жълтите новини\""}
{"url": "https://pik.bg/%D0%BF%D0%B5%D1%82-%D0%BD%D0%B5%D0%B2%D0%B5%D1%80%D0%BE%D1%8F%D1%82%D0%BD%D0%B8-%D0%B8%D1%81%D1%82%D0%BE%D1%80%D0%B8%D0%B8-%D0%BD%D0%B0-%D1%81%D0%B8%D0%B0%D0%BC%D1%81%D0%BA%D0%B8-%D0%B1%D0%BB%D0%B8%D0%B7%D0%BD%D0%B0%D1%86%D0%B8-news795116.html", "text": "Близнаците имат по-специална връзка, която не може да бъде обяснена. Според статистиката само една двойка близнаци на всеки 40 000 се ражда свързана физически, а шансът да оцелеят е минимален. Ето 5 невероятни истории на сиамски близнаци: Чанг и Енг Близнаците от Тайланд били свързани чрез гръдната кост. Двамата се оженили за две сестри, като Чанг имал 11 деца, а Енг 10, съобщава Дарик. Двете двойки спели заедно в продължение на години. След време двете сестри купили отделни къщи, а близнаците прекарвали по три дни на седмица във всеки домк. Чанг починал първи, а Енг се подложил на операция за отделянето на Чанг, но не не успял да я издържи. Мили и Кристин Мили и Кристин били свързани чрез гръбнака си. Момичетата имали тежка съдба. Те били препродавани за изложби още когато били на 10 месеца. В продължение на 12 години Мили и Кристин били роби, докато Джосеф Смит не ги осиновил. Той им осигурил добро образование, те научили пет езика, танцували и пеели. Двете починали от туберкулоза, но краят на живота на Кристин настъпил 17 часа след Мили. Рони и Дони Описват случаят на тези сиамски близнаци като чудо. Те живеят буквално неразделни вече 63 години напук на лекарските прогнози и статистиката, която дава минимален шанс за оцеляване. Когато били малки, не ги допускали до училище, тъй като учителите се смятали, че ще разсейват останалите ученици. Години наред са работили в различни циркове, карнавални и шоу програми, с които са обиколили Америка. Ладан и Лалеа Случаят на Ладан и Лалеа е един на 2.5. млн., а общо представлява около 2% от всички случаи на сиамски близнаци. Жените били свързани в областта на главата и споделяли част от един и същ мозък. Ладан и Лалеа чакали цял живот да бъдат разделени. Много лекари отказвали да извършат разделянето им, тъй като операцията криела огромен риск. Те загубили живота си на 29-годишна възраст по време на операция. Аби и Британи Тези две момичета имали две самостоятелно функциониращи глави, но с едно тяло и едно сърце. Всяка от тях също контролирала различна част от тялото им. Интересното е, че всяка една от тях имала лична шофьорска книжка, без да бъдат разделени. А днес Аби и Британи работят в начално училище. Сподели:", "date": "2018.11.10", "title": "Пет невероятни истории на сиамски близнаци"}
{"url": "https://pik.bg/%D1%80%D0%BE%D0%BC%D0%B8%D0%BD%D0%B0-%D1%82%D0%B0%D1%81%D0%B5%D0%B2%D1%81%D0%BA%D0%B0-%D0%B7%D0%B0-%D0%BD%D0%BE%D0%B2%D0%B8%D1%82%D0%B5-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0%D1%82%D0%B5%D0%BB%D1%81%D1%82%D0%B2%D0%B0-%D0%BF%D1%80%D0%B5%D0%B4-%D0%BA%D0%BE%D0%B8%D1%82%D0%BE-%D1%81%D0%B5-%D0%B8%D0%B7%D0%BF%D1%80%D0%B0%D0%B2%D1%8F-news795144.html", "text": "Мис България 2010 - Ромина Тасевска и съпругът й футболистът Дарко Тасевски, са в България за месец. Семейството живее в Тайланд, където футболистът играе. „Сезонът на Дарко свърши и затова се прибрахме. Той имаше един много успешен сезон. Сега той е в Македония със синовете, а аз съм в България д дъщеря ни”, разказа Ромина пред сутрешния блок на БТВ. Мис България 2010 разкри, че учи тайландски език, но и е много трудно. Въпреки това се справя, защото по думите й – има слух за този език. Дъщерята на Ромина и Дарко – Дария, вече е първи клас. Тя се занимава активно с гимнастика. Синът Давид пък е много запален по футбола. Най-малкото дете в семейството – Антонио, вече ходи на детска градина. Ромина сподели още, че вече има малко повече време за себе си и е записала магистратура в Софийския университет. Тя е избрала да учи био бизнес. Сподели:", "date": "2018.11.10", "title": "Ромина Тасевска за новите предизвикателства, пред които се изправя"}
{"url": "https://pik.bg/%D0%BF%D0%BE-%D0%BF%D1%80%D0%B8%D1%8F%D1%82%D0%B5%D0%BB%D1%81%D0%BA%D0%B8-%D0%B3%D0%BE%D1%81%D1%82%D0%B8-%D0%BE%D0%B1%D1%80%D0%B0%D1%85%D0%B0-%D0%B4%D0%BE%D0%BC%D0%B0%D0%BA%D0%B8%D0%BD%D0%B0-%D1%81%D0%B8-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%BA%D1%83%D0%BF%D0%BE%D0%BD-%D0%B2%D1%8A%D0%B2-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%BE-news795146.html", "text": "Четирима младежи задигнаха техника от дома на П.Т. от врачанското село Крапец, който ги поканил да му гостуват, съобщава „Конкурент“. На 9 ноември  (петък) сутринта, след като установил липсващите вещи, в полицията във Враца се явил любезният домакин, станал жертва на обира. Той се оплакал пред униформените, че „приятелите” му задигнали телевизор и перална машина от дома му по време на купон предишната нощ. Нанесената щета по данни на тъжителя е около 1 300 лв. След бързи издирватели мероприятия ченгетата установили, че престъплението е извършено от криминално проявените К. А. (19 години) от село Ослен Криводол, Л. Т. (22 години) от Мездра и А. А. (20 години) от Враца. В групата участие имал и 27-годишният Д. Ц. от Мездра, който нямал криминално досие. Четиримата младежи са задържани в районното полицейско управление. Вещите са намерени и върнати на собственика. Сподели:", "date": "2018.11.10", "title": "По приятелски: Гости обраха домакина си по време на купон във Врачанско"}
{"url": "https://pik.bg/%D1%84%D1%80%D0%B5%D0%BD%D1%81%D0%BA%D0%B8%D1%8F%D1%82-%D0%BF%D1%80%D0%B5%D0%BC%D0%B8%D0%B5%D1%80-%D0%B8%D0%B7%D1%80%D0%B0%D0%B7%D0%B8-%D1%82%D1%80%D0%B5%D0%B2%D0%BE%D0%B3%D0%B0-%D0%BE%D1%82-%D1%83%D0%B2%D0%B5%D0%BB%D0%B8%D1%87%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B0%D0%BD%D1%82%D0%B8%D1%81%D0%B5%D0%BC%D0%B8%D1%82%D0%B8%D0%B7%D0%BC%D0%B0-news795069.html", "text": "\"Всяка атака срещу някой от нашите граждани заради това, че е евреин, отново отеква като звук от чупене на стъкла\", заяви Филип по повод 80-ата годишнина от Кристалната нощ, антиеврейския погром в нацистка Германия. Френското правителство е твърдо решено \"да не остава безразлично\" към антисемитизма, написа Филип в пост във Фейсбук. В министерството на образованието ще бъде създаден нов екип, който да реагира на проявите на антисемитизъм в училищата, каза премиерът. Правителството възнамерява също да прокара законодателство, което да гарантира, че езикът на омразата ще бъде бързо премахван от уебсайтове и социални медии. Коментарите на премиера бяха направени, след като в последните седмици бе съобщено за няколко случая на антисемитски графити във френски университети. Две убийства на възрастни еврейки в Париж, извършени тази и миналата година, се разследват като престъпления от омраза. Официалните данни за 2017 г. показват, че еврейската общност във Франция е станала жертва на близо една трета от регистрираните престъпления от омраза, макар че вероятно обхваща под 1 процент от населението. Близо 311 от общо 950 регистрирани инциденти са били определени като антисемитски. Представители на еврейската общност казват, че много от незначителните инциденти не се регистрират. Смята се, че във Франция живее третата по големина еврейска общност в света, след Израел и САЩ, въпреки че не се води официална статистика за религиозния и етнически състав на населението. Френският премиер Едуар Филип изрази днес сериозно безпокойство от факта, че инцидентите, свързани с антисемитизъм в страната, са нараснали тази година с 69 процента, предаде ДПА. Сподели:", "date": "2018.11.10", "title": "Френският премиер изрази тревога от увеличаването на антисемитизма"}
{"url": "https://pik.bg/%D0%BA%D1%80%D0%B8%D0%B7%D0%B0-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D0%B1%D0%B0%D0%BB%D0%B0%D0%BC%D0%BE%D1%81%D0%B2%D0%B0-%D0%B1%D1%81%D0%BF-%D1%81-%D0%BF%D0%BE%D1%80%D1%8A%D1%87%D0%BA%D0%BE%D0%B2%D0%BE-%D0%B8%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5-%D0%BD%D0%B0-%D1%8E%D1%80%D0%B8%D0%B9-%D0%B0%D1%81%D0%BB%D0%B0%D0%BD%D0%BE%D0%B2-news795169.html", "text": "Поръчково проучване на социологическа агенция АФИС, чиито собственик е членът на Националния съвет на БСП Юрий Асланов, ще убеждава социалистите по време на утрешния им пленум, че всеки момент ще настигнат ГЕРБ по рейтинг, обаче им трябва още време. Тоест, БСП аха да задмине ГЕРБ, ама друг път. По стар обичай лидерката Корнелия Нинова е решила да утрепе 2 часа от заседанието с обясненията на придворния социолог, както наричат Асланов в партията, за да ги баламосва за невиждания възход на столетницата под нейно ръководство и да ги омаломощи. Това научи ПИК от отлично информирани източници от \"Позитано\" 20. В БСП са убедени, че не е изключено последното изследване на АФИС да е финансирано от партията им именно с цел да се запушва устата на разгневената срещу Нинова вътрешна опозиция, която се подготвя за решителен отпор през утрешния ден. В анализа на АФИС се казва, че БСП уж набира скорост, но дори в проучването на Асланов не може да надскочи 22%. Затова социологът многозначително обяснява, че ГЕРБ губи доверие, поради което БСП неминуемо ще поведе класацията. Но това също не е съвсем ясно, защото можело да се появи друга партия, която да обира доверието на избирателите, обясняват от агенцията на Асланов. Върхът на уклончивостта на анализаторите гласи: \"Въпрос на месеци е ГЕРБ да започне трайно да изостава. Въпрос е също така, дали другата голяма партия ще представи пред разочарованите убедителна алтернатива, или статуквото ще се запази. Възможно е и нова сила да влезе в опразненото поле с лозунги за промяна. Какви са източниците на тези тенденции? Преди всичко, поне на интуитивно ниво, избледнява вярата в обещанията на крайния икономически либерализъм, че неравенството ще допринесе за благополучието и на групите със средни и по-ниски доходи\". \"Ако някой си въобразява, че може да ни баламосва с тия глупости, много се лъже. По този начин Нинова само показва, че вече е напълно безпомощна пред критиките срещу нея\", коментираха гневни социалисти пред ПИК, припомняйки, че на един от последните Национални съвети Асланов отново е \"разтягал локуми\" над час и половина. \"Тоя път номерът няма да мине\", категорични са те. Самият Асланов уж подаде оставка от Националния съвет на БСП, но тъй и не се разбра дали в крайна сметка го напусна или не. Социалистите се питат как ли е бил склонен да остане. Сподели:", "date": "2018.11.10", "title": "КРИЗА: Корнелия Нинова баламосва БСП с поръчково изследване на Юрий Асланов"}
{"url": "https://pik.bg/%D0%BF%D1%80%D0%BE%D0%B2%D0%B5%D1%80%D1%8F%D0%B2%D0%B0%D1%82-%D0%B7%D0%B0-%D0%BD%D0%B5%D1%80%D0%B5%D0%B3%D0%BB%D0%B0%D0%BC%D0%B5%D0%BD%D1%82%D0%B8%D1%80%D0%B0%D0%BD%D0%BE-%D0%B3%D0%BE%D1%80%D0%B5%D0%BD%D0%B5-%D0%BD%D0%B0-%D0%B3%D1%83%D0%BC%D0%B8-%D0%B8-%D0%BE%D1%82%D0%BF%D0%B0%D0%B4%D1%8A%D1%86%D0%B8-%D0%B2-%D1%81%D1%82%D0%BE%D0%BB%D0%B8%D1%87%D0%BD%D0%B8%D1%8F-%D1%80%D0%B0%D0%B9%D0%BE%D0%BD-%E2%80%9E%D0%BA%D1%80%D0%B0%D1%81%D0%BD%D0%B0-%D0%BF%D0%BE%D0%BB%D1%8F%D0%BD%D0%B0%E2%80%9C-news795185.html", "text": "Проверки за нерегламентирано горене на гуми и отпадъци в район „Красна поляна” снощи и рано тази сутрин установиха горене на гуми на едно място и две запалени на открито огнища. Това написа в профила си във „Фейсбук“ кметът на София Йорданка Фандъкова, цитирана от БТВ. „Два екипа на дирекция „Аварийна помощ и превенция” на Столична община, екип на Трето районно на МВР и екип на пожарната извършваха обходите. По мое искане рано тази сутрин в района измерване направи и мобилната станция на Изпълнителната агенция по околна среда”, написа още столичният кмет. От съобщението й става ясно, че проверките продължават и днес. „Екипите на Столична община - звеното за „Аварийна помощ и превенция” и Столичен инспекторат, като към тях се включват и екипи на Трето районно на МВР и на Жандармерията, която има дежурен пост в района на Виетнамските общежития. Благодаря на гражданите, които ми писаха снощи и които насочваха проверяващите екипи”, посочва още Фандъкова. Горенето на гуми е опасно за въздуха в София. Във всяка гума се съдържат редица химикали, които при горене са вредни за здравето. Хиляди хора  годишно умират от болести, свързани с мръсния въздух. Сподели:", "date": "2018.11.10", "title": "Проверяват за нерегламентирано горене на гуми и отпадъци в столичния район „Красна поляна“"}
{"url": "https://pik.bg/%D1%84%D0%B1%D1%80-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0-%D1%84%D0%B8%D1%80%D0%BC%D0%B0-%D0%B2-%D0%BA%D0%BE%D1%8F%D1%82%D0%BE-%D0%B5-%D1%80%D0%B0%D0%B1%D0%BE%D1%82%D0%B8%D0%BB-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F%D1%82-%D0%B8-%D0%B4-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D0%BF%D1%80%D0%B0%D0%B2%D0%BE%D1%81%D1%8A%D0%B4%D0%B8%D0%B5%D1%82%D0%BE-%D0%BC%D0%B0%D1%82%D1%8E-%D1%83%D0%B8%D1%82%D0%B0-news795140.html", "text": "ФБР разследва фирма, заподозряна в мошеничество по времето, когато в  консултантския й съвет е влизал сегашният изпълняващ длъжността министър на правосъдието Матю Уитакър,.съобщава ТАСС, цитирана от БНР. Агенцията се позовава на данни от \"Уолстрийт Джърнъл\". Фирмата \"Уърлд Пейтънт Маркетинг\" е била базирана във Флорида, но е била ликвидирана през миналата година, след като американската Федерална търговска комисия я обвинила в измама на клиенти на стойност 26 милиона долара. Смята се, че компанията е взимала хиляди долари от потенциални инвеститори, като им обещавала да получат патенти за изобретенията си и да съдейства за рекламирането на откритията. Според \"Уолстрийт Джърнъл\", Уитакър е получил около 10 хиляди долара възнаграждения, а се е появявал и в рекламни клипове на фирмата. Изданието твърди още, че през 2015 година Матю Уитакър е написал електронно писмо на оплакал се клиент, в което го е заплашил \"със сериозни граждански и правни последствия\", като е посочил, че в миналото е работил като прокурор. Сподели:", "date": "2018.11.10", "title": "ФБР разследва фирма, в която е работил американският и. д. министър на правосъдието Матю Уитакър"}
{"url": "https://pik.bg/%D0%BD%D0%B0%D0%B4-500-%D0%B4%D0%B5%D1%86%D0%B0-%D0%BF%D1%80%D0%B5%D0%B3%D0%BB%D0%B5%D0%B4%D0%B0%D1%85%D0%B0-%D0%BB%D0%B5%D0%BA%D0%B0%D1%80%D0%B8-%D0%BE%D1%82-%D0%BF%D0%B8%D1%80%D0%BE%D0%B3%D0%BE%D0%B2-%D0%B2-%D0%BA%D1%8E%D1%81%D1%82%D0%B5%D0%BD%D0%B4%D0%B8%D0%BB-news795197.html", "text": "Над 500 деца от Кюстендил прегледаха лекарите от Национална програма „Детско здраве-Пирогов” тази събота. Завеждащите на Детските отделение по УНГ, травматология, офталмология, урология, хирургия, дългогодишни специалисти по неврохирургия, образна диагностика и кардиология, извърхиша високоспециализирани прегледи с цел скининг на заболявания в детска възраст. Резултатите от проведените профилактични прегледи ще бъдат представени след няколко месеца пред местните педиатри. Паралелно с това, специалистите от Национална програма „Детско здраве-Пирогов” ще извършат отново профилактични прегледи, за да проследят състоянието на децата от Кюстендил. До края на 2018 година Национална програма „Детско здраве-Пирогов” ще посети Велико Търново и Разград. Сподели:", "date": "2018.11.10", "title": "Над 500 деца прегледаха лекари от \"Пирогов\" в Кюстендил"}
{"url": "https://pik.bg/%D0%BC%D0%B0%D0%BA%D1%80%D0%BE%D0%BD-%D0%B8-%D1%82%D1%80%D1%8A%D0%BC%D0%BF-%D1%81%D0%B8-%D1%81%D1%82%D0%B8%D1%81%D0%BD%D0%B0%D1%85%D0%B0-%D1%80%D1%8A%D1%86%D0%B5%D1%82%D0%B5-%D0%B5%D0%B2%D1%80%D0%BE%D0%BF%D0%B0-%D0%BF%D0%BB%D0%B0%D1%89%D0%B0%D0%BB%D0%B0-%D0%BC%D0%B0%D0%BB%D0%BA%D0%BE-%D0%B7%D0%B0-%D0%BE%D1%82%D0%B1%D1%80%D0%B0%D0%BD%D0%B0-news795205.html", "text": "Разговорът започна напрегнато, след като Тръмп определи като обидно желанието на Макрон за европейска армия. Френският президент защити идеята, заявявайки, че е несправедливо сигурността на Европа да се гарантира изцяло от САЩ. \"Затова вярвам, че имаме нужда от повече европейски способности и повече отбрана, за да поемем тази част от тежестта\", добави френският държавен глава. Френският президент Еманюел Макрон заяви, че Европа трябва да поеме по-голяма отговорност за отбраната си, и изрази съгласие с американския си колега Доналд Тръмп, че е необходимо държавите от Стария континент да поемат по-голяма част от разходите в НАТО. Макрон нарече Тръмп \"мой добър приятел\" по време на общата им пресконференция след срещата в Париж. Сподели:", "date": "2018.11.10", "title": "Макрон и Тръмп си стиснаха ръцете: Европа плащала малко за отбрана"}
{"url": "https://pik.bg/%D0%B2%D1%80%D0%B5%D0%B4%D0%BD%D0%B8%D1%82%D0%B5-%D1%85%D1%80%D0%B0%D0%BD%D0%B8-%D0%B4%D0%B8%D0%B5%D1%82%D0%BE%D0%BB%D0%BE%D0%B3-%D0%BA%D0%B0%D0%BA-%D0%B4%D0%B0-%D1%81%D0%B5-%D1%81%D0%BF%D1%80%D0%B0%D0%B2%D0%B8%D0%BC-%D1%81-%D0%BF%D1%80%D0%BE%D0%B1%D0%BB%D0%B5%D0%BC%D0%B0-%D1%81%D1%8A%D1%81-%D0%B7%D0%B0%D1%82%D0%BB%D1%8A%D1%81%D1%82%D1%8F%D0%B2%D0%B0%D0%BD%D0%B5%D1%82%D0%BE-%D0%BF%D1%80%D0%B8-%D0%B4%D0%B5%D1%86%D0%B0%D1%82%D0%B0-news795114.html", "text": "Проблемът за затлъстелите деца е все по-глобален и мащабен. България не отстъпва в европейски мащаб на това. Диетологът и физикален терапевт доктор Силвия Паскалева коментира пред сутрешния блок на БТВ за правилата на здравословно хранени и начин на живот при децата. „От най-ранна детска възраст трябва да възпитаваме децата в правилно хранене. Да ги информираме с примери за да осмислят и възприемат правилността и това, което е необходимо за организма – коментира доктор Паскалева. - Давайки на детето плод, който той обича, постепенно ще започне да го приема. Давайки му шоколад – ще започне да консумира шоколад. Не трябва да изключваме нещо, а правилно да насочваме децата към това, което е полезно. Всичо това трябва да става под формата на игра, на атрактивно поднасяне на детето и то ще започне да консумира плода. Да покажем на детето, че например моркова е полезен и защо. В детския организъм нещата трябва да са 50 на 50 съотношение сурова към готвена храна. При децата готвената храна трябва да е топла, прясна, не суха. Сандвичите за всеки родител са нещо много лесно, но не и здравословно. Има залитане по въпроса за това какво трябва да бъде съотношението при приемане на плодове и зелечнуци. Винаги се казва, че плодовете трябва да са повече, но е точно обратното - трябва да е две към едно в полза на зеленчуците. В плодовете има, колкото и да са полезни, фруктова захар.Когато прриемаме голямо количество плодове, приемаме сериозни количества фруктова цахар. Има плодове, които спокойно могат да се поднасят за десерт – ябълки например. Зиматна е много важен сезон. Тогава организмът страда и липсата на минерали и витамини нараства. Нуждата е голяма от тях особенно в студено време. Тогава е също много важно да се приемат плодове и зеленчуци. Много пъти консервираното е много по-прясно от прясното. Например има много домати, които са гумени през зимата. И е много по-полезно да изядем консерва домати. Чрез храната можем да предпазим децата от редица заболявания. Това е много важно. Все повече се отхвърля използването на антибиотици. По-селекетирано да бъде. Повечето лекари отхвърлят приемането веднага на антибиотици, тъй като това влияе на имунната система на детето. Преди антибиотиците е хубаво да се консултираме с лекар. Да се уточни кой медикамент точно ще повлияе,  а не да е започва с широкоспектърни антибиотици. За здравословтното хранене обичам да казвам, че трябва да се започне стъпка по стъпка да се изграждат стереотипите и те постепенно ще се превърнат в навик. Изберете най-доброто и то постепенно ще се превърне в навик“. Сподели:", "date": "2018.11.10", "title": "ВРЕДНИТЕ ХРАНИ: Диетолог: Как да се справим с проблема със затлъстяването при децата"}
{"url": "https://pik.bg/%D1%82%D1%8F-%D0%B5-%D0%BD%D0%B5-%D0%BF%D1%80%D0%BE%D1%81%D1%82%D0%BE-%D0%BA%D1%80%D0%B0%D1%81%D0%B0%D0%B2%D0%B8%D1%86%D0%B0-%D0%B0-%D0%BA%D0%BE%D0%BC%D0%B0%D0%BD%D0%B4%D0%B8%D1%80-%D0%BD%D0%B0-%D1%81%D0%B0%D0%BC%D0%BE%D0%BB%D0%B5%D1%82-news795156.html", "text": "Командир Райна Косева е от рода на хвърчащите хора, но едновременно с това е здраво стъпила на земята. Избира авиацията за своя професия и вече е командир на самолет с над 5000 летателни часа зад гърба си. Заедно с това е и майка на три деца. В България жените пилоти, а и командири се броят на пръстите на едната ръка. Райна обаче не се отказва от мечтата си. Преди да превозва пътници, вози товари, и то с по-малки самолети. Стресови ситуации във въздуха също не й липсват. \"Един път ми се случи да спукам гума при кацане, друг път - откъсна си двигател при излитане\", споделя красавицата-командир. Но има и такива ситуации, които са щастлив знак. Такъв е случаят с млад мъж, който предложил брак на любимата си в самолета, пилотиран в  небето от командир Косева на...11 500 метра. Съпругът й също е пилот. Запознали са се покрай професията. \"С него сме си разделили задълженията. И двамата сме командири\", разказва Райна. И не крие, че не професията, а трите й деца са най-голямото й постижение. За да могат да се грижат за децата си, се стараят по всяко време поне единият от тях да е на земята. Сподели:", "date": "2018.11.10", "title": "Тя е не просто красавица, а... командир на самолет"}
{"url": "https://pik.bg/%D0%BC%D0%BD%D0%BE%D0%B3%D0%BE%D0%BC%D0%B8%D0%BB%D0%B8%D0%BE%D0%BD%D0%B5%D0%BD-%D0%B8%D0%B7%D1%85%D0%BE%D0%B4%D1%8F%D1%89-%D1%82%D1%80%D0%B0%D0%BD%D1%81%D1%84%D0%B5%D1%80-%D0%BD%D0%B0-%D0%BE%D0%BB%D0%B4-%D1%82%D1%80%D0%B0%D1%84%D0%BE%D1%80%D0%B4-news795200.html", "text": "Разочарованият Алексис Санчес иска час по-скоро да напусне Манчестър Юнайтед и да отиде в отбор, в който ще се разчита на него и ще може да бъде на терена във всеки един двубой, пише \"Гол\", позовавайки се на любопитно твърдение от Острова. Чилиецът не съумява да разгърне класата си докрай на \"Олд Трафорд\" и е бледо копие на онзи футболист, който бе лидер в Арсенал и не спираше да наказва противниковите тимове. Като цяло кариерата му в манчестърския тим се развива изключитело лошо и той дори не е основен футболист в отбора на Жозе Моуриньо. Твърди се, че той вече е инструктирал своя агент да му търси друг отбор още от зимата. Името на Алексис се свързва усилено с трансфер в ПСЖ и не е изключено \"принцовете\" да привлекат наистина латиноса в редиците си до няколко седмици. Ако се стигне до сделка за продажба на Санчес, то се очаква тя да е многомилионна. Сподели:", "date": "2018.11.10", "title": "Многомилионен изходящ трансфер на \"Олд Трафорд\"?"}
{"url": "https://pik.bg/%D0%BC%D1%8A%D0%B6-%D0%B2%D0%B8%D0%B4%D1%8F-%D0%B2%D1%8A%D0%B2-%D0%B2%D0%BE%D0%B4%D0%B0%D1%82%D0%B0-%D1%81%D1%8A%D1%89%D0%B5%D1%81%D1%82%D0%B2%D0%BE-%D0%BF%D1%80%D0%B8%D0%BB%D0%B8%D1%87%D0%B0%D1%89%D0%BE-%D0%BD%D0%B0-%D1%87%D0%BE%D0%B2%D0%B5%D0%BA-%D0%BD%D0%BE-%D1%82%D0%BE%D0%B2%D0%B0-%D0%BA%D0%BE%D0%B5%D1%82%D0%BE-%D0%B7%D0%B0%D1%81%D0%BD%D0%B5-%D0%B2%D0%B8%D0%B4%D0%B5%D0%BE-news795168.html", "text": "Жител на крайбрежния град Хънтингтън Бийч си почивал на плажа, когато забелязал във водата загадъчно същество. \"Нещото\" отдалече приличало на човек и ту се показвало, ту се скривало от повърхността. Джордж направил няколко снимки на странното \"чудовище\", а после с помощта на приятел ги качил в мрежата. Очевидецът твърди, че създанието така наплашило рибата, че тя буквално изскачала от водата. Снимките на Джордж са били разгледани от над 50 хиляди потребители като предположенията им за странното същество са от логични до невероятни. Сподели:", "date": "2018.11.10", "title": "Мъж видя във водата същество, приличащо на човек. Но това, което засне... (ВИДЕО)"}
{"url": "https://pik.bg/96-%D0%B3%D0%BE%D0%B4%D0%B8%D1%88%D0%BD%D0%B0%D1%82%D0%B0-%D1%81%D1%82%D0%BE%D1%8F%D0%BD%D0%BA%D0%B0-%D0%BC%D1%83%D1%82%D0%B0%D1%84%D0%BE%D0%B2%D0%B0-%D1%81%D1%82%D0%B0%D0%BD%D0%B0%D0%BB%D0%B0-%D0%B0%D0%BA%D1%82%D1%80%D0%B8%D1%81%D0%B0-%D1%81%D0%BB%D0%B5%D0%B4-%D0%BF%D0%BE%D1%89%D0%B8%D0%BF%D0%B2%D0%B0%D0%BD%D0%B5-%D0%BF%D0%BE-%D0%B1%D1%83%D0%B7%D0%B0%D1%82%D0%B0-news795157.html", "text": "Стоянка Мутафова отново на сцена. Госпожа Стихийно бедствие е категорична, че няма намерение да си дава почивка и опроверга информациите от преди дни, че слиза от театралната сцена за кратка пауза. Следващият спектакъл “Госпожа Стихийно бедствие” е на 22 ноември в театър “Сълза и смях”. \"Имам една рана на крака, която много мъчно заздравява. Играла съм и болна, никога не съм се пазила. Нямам и намерение, но не бива да предизвиквам съдбата\", каза пред Нова телевизия великата актриса. \"Така ми мина животът от дете. В театъра и да правя театър. Баща ми беше много против това нещо. Той не вярваше в мен или се правеше, че не вярва. Той казваше: \"Моето момиче, от тебе артистка не става\", спомня си 96-годишната актриса. Въпреки това Стоянка не се разколебава. Излиза на сцената с големия Кръстьо Сарафов. След представлението той я щипва по бузата и заявява: \"Моето момиче, от теб артистка ще стане!\". Тя беше категорична, че не е имало моменти, в които да иска да се оттегли. Изкуството никога не й омръзвало. Сподели:", "date": "2018.11.10", "title": "96-годишната Стоянка Мутафова станала актриса след... пощипване по бузата"}
{"url": "https://pik.bg/%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%BE%D0%B1%D0%B8%D0%B4%D0%B5%D0%BD-%D0%BD%D0%B0-%D0%B5%D0%BC%D0%B0%D0%BD%D1%8E%D0%B5%D0%BB-%D0%BC%D0%B0%D0%BA%D1%80%D0%BE%D0%BD-%D0%B7%D0%B0-%D0%B8%D0%B7%D0%BA%D0%B0%D0%B7%D0%B2%D0%B0%D0%BD%D0%B5%D1%82%D0%BE-%D0%BC%D1%83-%D0%B7%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0-%D0%B0%D1%80%D0%BC%D0%B8%D1%8F-news795119.html", "text": "Американският президент Доналд Тръмп заяви, че е \"много обиден\" на френския си колега Еманюел Макрон заради изказването му, че Европа трябва да създаде своя армия, за да се брани от потенциалните си врагове, включително Съединените щати, предаде „Ройтерс“, цитирана от БНР. \"Много обидно, но може би Европа първо трябва да плати своя справедлив дял в НАТО, която САЩ субсидират извънредно много\", написа в \"Туитър\" Тръмп на пристигане във Франция за среща с Макрон. Във вторник френският президент каза, че Европа се нуждае от истинска армия, за да намали зависимостта си в отбраната. \"Ние трябва да се защитим от Китай, Русия и даже от Съединените щати\", каза той по френско радио, цитиран от \"Уолстрийт джърнал\". Сподели:", "date": "2018.11.10", "title": "Доналд Тръмп обиден на Еманюел Макрон за изказването му за европейска армия"}
{"url": "https://pik.bg/%D0%BE%D1%82-%D1%81%D0%BB%D0%B5%D0%B4%D0%B2%D0%B0%D1%89%D0%B0%D1%82%D0%B0-%D0%B3%D0%BE%D0%B4%D0%B8%D0%BD%D0%B0-%D0%B1%D0%B5%D0%B7-%D0%BF%D0%B5%D0%BD%D1%81%D0%B8%D0%BE%D0%BD%D0%B5%D1%80%D0%B8-%D0%B2-%D0%B4%D1%8A%D1%80%D0%B6%D0%B0%D0%B2%D0%BD%D0%B0%D1%82%D0%B0-%D0%B0%D0%B4%D0%BC%D0%B8%D0%BD%D0%B8%D1%81%D1%82%D1%80%D0%B0%D1%86%D0%B8%D1%8F-news795167.html", "text": "Над 1 600 пенсионери, които в момента работят в държавната администрация ще останат без работа от Нова година, съобава БТВ. В преходните и заключителни разпоредби на Закона за държавния бюджет за догодина е включен текст, според който пенсионери няма да могат да са на държавен пост. Информационните и комуникационните системи на МВР са застрашени от блокиране заради Закона за бюджета на държавата, предупреждават от синдиката на МВР. „Най-много ще бъде засегната системата - дирекция кис, която поддържа системата на гранична полиция, системата КПП, другите системи 90 на сто от тези служители ще бъдат засегнати от тази реформа и работата там ще спре”, коментира Илия Хрисимов, заместник-председател на СФСМВР. „Пускат се разни митове и легенди, че там 90% са пенсионери, имаме достатъчно добри специалисти и считам, че ще намерим такива, които ще  заместят хората в компютърните ни отдели”, посочи Стефан Балабанов, заместник-министърът на вътрешните работи. „Определено ще има известни затруднения, но ако има такъв закон, говорим само за МВР, те са 250. Те работят по трудови отношения по Закона за държавния служител, това не засяга  служителите, които работят по закона за МВР – полицаи, пожарникари, тях промяна не ги засяга”, поясни вътрешният министър Младен Маринов. В цялата система на държавните служители засегнатите са 1 650 души. „Това са хора, които получава пенсия от бюджета на държавата и отново получават заплата от бюджета на държавата, те заемат по-високи позици, за които има много млади хора, които трябва да бъдат стимулирани да работят в държавната система”, заяви Менда Стоянова, председателят на бюджетната комисия в НС. Според Менда Стоянова, освободените от държавна служба пенсионери, биха могли да се реализират успешно в частния бизнес. Сподели:", "date": "2018.11.10", "title": "От следващата година: Без пенсионери в държавната администрация"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B3%D0%B5%D0%BE%D1%80%D0%B3%D0%B8-%D0%BC%D0%B0%D1%80%D0%BA%D0%BE%D0%B2-%D0%BA%D0%BE%D0%BC%D0%B5%D0%BD%D1%82%D0%B8%D1%80%D0%B0-%D1%80%D0%B5%D1%87%D1%82%D0%B0-%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%B5-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8%D1%8F%D1%82-%D0%B4%D1%8F%D0%B4%D0%BE-%D0%BA%D0%BE%D0%BB%D0%B5%D0%B4%D0%B0-news795206.html", "text": "- Аз уважавам много президентската институция. Тя се оказа една от най-стабилните на прехода - всички президенти си изкараха мандатите. На всичкото отгоре, девет години съм бил конституционен съдия от президентската квота - на президента Желев, който получи космическите за прехода 2 830 000 гласа. На всичкото отгоре уважавам и самата личност на президента Радев по простата причина, че той беше част от елитната командна част на армията. Аз съм от това поколение, което е служило войник. Считам, признавайки неговото право на мнение, че констатацията му, че вървим към сливане на партия ГЕРБ с държавата, е невярна. Аз считам точно обратното - че на 14 декември 1989 г., десетки хиляди софиянци свалихме член първи от старата Конституция, закрепващ ръководната роля на комунистическата партия. За малко танковете щяха да дойдат, това телевизията отказа да го отрази, нарече ни група екстремисти и лумпени. На другата вечер ние повторихме - хиляди хора обградихме телевизията, тя излъчи това, което се случи на 14 декември пред парламента, ние подкрепихме тогава студенското шествие на Емил Кошлуков и така то стана достояние на цяла България. Това да се случи днес е невъзможно - първо, защото има Конституционен съд и няма да го допусне, но най-вече поради фактите: партия ГЕРБ дори няма мнозинство в парламента като мандатоносител. Тя четири пъти печели изборите, но поради калпавия избирателен закон и пропорционалната система, с нисък избирателен праг за влизане и на партии, и на коалиции от 4%, и без бонус за победителите, както е в Гърция, ГЕРБ е обречена да управлява в коалиция и то в коалиция с коалиции. В предишния парламент коалициите бяха 7-8 партийни, сега са три партии. Значи в момента България се управлява от четири партийна коалиция и няма как ГЕРБ да стане партия, която чрез парламента да се слива с държавата. Второ държавният глава, който е достатъчно сериозна институция и е пряко избран от българския народ, е човек избран от опозицията. Той беше кандидатура, зад която застанаха БСП и ДПС. Той има изключително важни правомощия, които си ги упражнява - налага и право на вето, сезира Конституционния съд. На трето място - България има Конституционен съд, който се оглавява не от представител на ГЕРБ, а напротив - от посочен от ГЕРБ ярък представител на БСП - г-н Борис Велчев беше съветник на червения президент Георги Първанов. Той е внук на члена на Политбюро Борис Велчев, но ГЕРБ показа, че може да мисли широко и да сложи на висок пост човек от другия лагер, но с безспорни качества, каквито има г-н Велчев. Същото стана и с българския адвокат в Европейския съд в Люксембург. Синът на Петър Танчев, г-н Евгени Танчев, който също беше съветник на президента Първанов. Стигаме и до омбудсмана Мая Манолова - острието на БСП, която беше вдъхновителят на Костинбродската афера, тя беше посочена и сложена като омбудсман лично от премиера Борисов. Стигаме и до местната власт. България освен парламент, има и местно самоуправление. Вярно е, че поради гласа народен и Божи ГЕРБ доминира в местната власт, управлява някъде около 5 млн. души в населените места, но другите 2,5 млн. се управляват от БСП и ДПС. - Първо, считам, че институциите в България работят по-добре от институциите в развитите демокрации. Например, България може да се гордее със своя Конституционен съд, който с 2/3 квалифицирано мнозинство, кремира Истанбулската конвенция, позовавайки се на конституционната идентичност на България, на каквато имаме право съгласно чл. 4 от Лисабонския договор. На второ място считам, че самият президент действа пълноценно - както казах, той сезира Конституционния съд, налага вето, прави обръщения към нацията и изпълнява ефективно своите президентски правомощия. Българското правителство направи едно блестящо евпопредседателство. Вие, като водеща българска медия, чули ли сте нещо от австрийското председателство? Нищо. А България направи забележителната, историческа Софийска среща на 28-те лидери на ЕС със Западните Балкани. Българският премиер докара дори испанския си колега Мариано Рахой на вечеря с косовския - нещо, което никой не можа да постигне! България, на всичкото отгоре, стана домакин на срещата \"16+1\" и тук дойде г-н Ли Къциян. Тук се събраха 16 ръководители на страни от Централна и Източна Европа. Именно това правителство, а не някое друго, създаде т.нар. \"Балканска четворка\" и тръгна да осъществява и замисля общи инвестиционни проекти. Стигнахме и до местната власт. Вчера бях в русенския край, в град Бяла - шапка свалям на кмета на гози град г-н Славов. Ходил съм по избори през 90-те години - градът е видимо променен, като започнем от една от най-хубавите църкви в България, цялото околно пространство, минем през безплатните детски градини и стигнем до това, че Бяла има плувен басейн с олимпийски размери, когато София дори още няма плаж. България има ефективно местно самоуправление и мисля, че институциите са си наред. - Аз мисля, че България няма четвърта власт. Има три власти, това пише в Конституцията - законодателна, изпълнителна и съдебна. Тези власти са добре разделени, както казах парламента и правителството са коалиционни, съдебната власт няма нищо общо с партия ГЕРБ. Да не би г-н Панов да има нещо общо или председателят на ВАС, който в парламента го избрахме всички партии с над 200 гласа? Медиите не са четвърта власт и не са замислени като власт. Те са средство за информация, които по Конституцията си имат права и задължения какво да правят. Нашите медии са много по-добри от Си Ен Ен, да речем, която вече втора година не иска да признае народният глас, избрал президентът Тръмп - те просто искат да го свалят и не признават вота, което е едно безобразие! Нашите медии са много по-добри от германските например. Нито една българска медия нямаше на скрие, ако на \"Александър Невски\" късат сутиените, гащите и нараняват хиляди българки или европейки. Вие много добре знаете как няколко дни немските медии криха това безобразие. Да не би да е по-функционираща демокрацията в Белгия, където властите наскоро решиха да няма няма Рождество Христово? И за най-голямото безсрамие - забраниха Коледа и нарекоха коледните празници зимни. Такава идиотщина в България никой не си е позволил. Мисля, че и тук констатациите на нашия президент не са верни. Аз бих рекъл, че българският премиер Борисов си е направо политическият дядо Коледа на България с тази толерантност, която проявява към българската опозиция. За справка - той винаги е на телефона за лидера на опозицията и това го научи цяла България. За онкоболните миналата година г-жа Нинова му се обади пред цяла България, българският премиер и лидер на ГЕРБ се вслуша в гласа на опозицията. Стигна се и до парадокса дори и да променим закона за държавния бюджет. Нима ще забравим какво беше преди няколко години, когато победените БСП и ДПС направиха правителство срещу победителите, не им дадоха дори председателското място в парламента и започнаха - там един от ДПС с бяла коса се яви в ролята на зъболекар, да вади зъбите на този и онзи - и започна политически процес срещу председателя на парламентарната група на ГЕРБ Цветан Цветанов. Върховният съд каза, че спрямо него е бил организиран несправедлив процес, а това значи, че процесът е бил политически. Така че Борисов даде пример за политическа коректност, даде пример за политическа чуваемост към опозицията. - Да, може би е прав за бедността и може би, че на фона на тази бедност да наказваме с по-висок данък т.нар овехтели автомобили. Но тук веднага трябва да отворим скоба и да кажем кой е виновен за тази бедност. Извинявайте, понеже е 10 ноември, България започна с фалстарт прехода. В България БСП спечели абсолютно мнозинство във Великото Народно събрание и вместо покойния Андрей Луканов да направи реформи, той ни докара до там, че да няма аспирин и памук и хората да умират по опашките. След това с ДПС пък направиха паралелна държава - свалиха Стефан Савов, един почтен човек, свалиха го, подменяйки вота на избирателя и дадоха топката на силовите групировки. След това дойде правителството на Виденов - фалираха държавата и ни докараха до 3 долара. Е как от 3 долара заплати сега да сме най-богатите в Европа? То такива отскоци в икономиката няма. Дойде Орешарски, сложи ни във фризера и спря часовника на България. Преходът, в който БСП управлява пет пъти, а ДПС два пъти, трябва да се чете коректно. Следователно, България може да се гордее със своя премиер Борисов и с партията ГЕРБ, която дойде на мястото на починалото и самоубило се СДС, и запълни една празнина да не куцаме на куха лява патерица и за тези 30 години направиха нещо видимо за България. С ръка на сърцето твърдя, че България стои най-стабилно на Балканите, на фона на перманентната правителствена криза в Румъния, на политическите бъркотии в Гърция и Македония и проблемите на Сърбия с Косово. Трябва да запазим тази стабилност, това е много важно. Сподели:", "date": "2018.11.10", "title": "САМО В ПИК! Георги Марков коментира речта на президента: Борисов е политическият дядо Коледа - раздава подаръци на опозицията"}
{"url": "https://pik.bg/%D0%BF%D0%BE%D0%B4%D1%81%D0%B8%D0%BB%D0%B2%D0%B0%D0%BD%D0%B5-%D0%BF%D1%80%D0%B8-%D1%80%D0%BE%D1%81%D0%BE%D0%BD%D0%B5%D1%80%D0%B8%D1%82%D0%B5-news795203.html", "text": "Милан е постигнал договорка за трансфера на защитника на Ювентус Мехди Бенатия, твърди \"Скай Италия\". \"Росонерите\" ще вземат мароканеца под наем до края на сезона, а през лятото ще имат опция да го откупят за постоянно. През този сезон 31-годишният защитник има само 5 изиграни мача. Поради тази причина той обмисля смяна на отбора. Бенатия е наясно, че трудно ще измести някой измежду Бонучи и Киелини и иска да премине в отбор, където ще получава повече шансове за изява, акцентира \"Топспорт\". Сподели:", "date": "2018.11.10", "title": "Подсилване при \"росонерите\"..."}
{"url": "https://pik.bg/%D0%B0%D1%80%D1%82%D0%B8%D0%BB%D0%B5%D1%80%D0%B8%D1%81%D1%82%D0%B8%D1%82%D0%B5-%D0%B3%D0%BE%D1%82%D0%B2%D1%8F%D1%82-%D0%B3%D1%80%D1%8A%D0%BC%D0%BA%D0%B0-%D1%81%D0%B4%D0%B5%D0%BB%D0%BA%D0%B0-%D0%BD%D0%B0-%D1%82%D1%80%D0%B0%D0%BD%D1%81%D1%84%D0%B5%D1%80%D0%BD%D0%B8%D1%8F-%D0%BF%D0%B0%D0%B7%D0%B0%D1%80-news795204.html", "text": "Арсенал ще хвърли през януари 45 милиона паунда за нападателя на Лил Никола Пепе, който трябва да замести тежко контузения Дани Уелбек в състава на лондончани, пише \"Топспорт\", позовавайки се на информация от Острова. Мениджърът на лондончани Унай Емери не планираше изобщо да променя нищо в атаката на тима до лятото, но в крайна сметка непредвидената контузия на английския национал, която ще го извади за половин година от терените, ще промени плановете му. Твърди се, че при всички положения лондончани няма да могат да уредят привличането на Пепе по-евтино от гореспоменатата сума. Сподели:", "date": "2018.11.10", "title": "\"Артилеристите\" готвят гръмка сделка на трансферния пазар"}
{"url": "https://pik.bg/%D0%BC%D1%8A%D0%B6-%D0%BF%D0%BE%D1%81%D1%82%D1%80%D0%B0%D0%B4%D0%B0-%D0%BF%D1%80%D0%B8-%D0%BF%D0%BE%D0%B6%D0%B0%D1%80-%D0%B2-%D0%B0%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-news795180.html", "text": "49-годишен мъж е пострадал при пожар в апартамент в Пловдив. Това съобщи радио „Фокус-Пловдив“, като се позовава на информация от Регионална дирекция „Пожарна безопасност и защита на населението“ - Пловдив. Сигналът за възникнали пламъци е получен в 20:33 часа на 9 ноември (петък). Произшествието е ликвидирано с два противопожарни автомобила и 7 служители от Четвърта районна служба „Пожарна безопасност и защита на населението“ – Пловдив. Пострадалият мъж е бил обгазен и своевременно е откаран от екип на Центъра за спешна медицинска помощ. В резултат на пожара са опушени 40 кв. м стени, унищожено е и домашно имущество. Сподели:", "date": "2018.11.10", "title": "Мъж пострада при пожар в апартамент в Пловдив"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BF%D0%B5%D1%82%D1%8A%D1%80-%D0%B1%D0%B5%D1%80%D0%BE%D0%BD-%D0%BF%D1%8A%D1%80%D0%B2%D0%B8%D1%8F%D1%82-%D1%81%D0%B5%D0%BA%D1%80%D0%B5%D1%82%D0%B0%D1%80-%D0%BD%D0%B0-%D1%81%D0%B4%D1%81-%D0%BD%D0%BE%D0%B2-%D0%B4%D0%B5%D1%81%D0%B5%D1%82%D0%B8-%D0%BD%D0%BE%D0%B5%D0%BC%D0%B2%D1%80%D0%B8-%D0%BD%D0%B5-%D0%B5-%D0%B2%D1%8A%D0%B7%D0%BC%D0%BE%D0%B6%D0%B5%D0%BD-%D1%81%D0%BD-news795150.html", "text": "- Донякъде. Д-р Петър Берон е брат на моя прадядо. - През пролетта на 1989 г. се записах в „Екогласност“, тогава я основахме. Имаше събития през лятото. Виждаше се, че комунистите си отиват. - Във всички околни страни този процес беше настъпил. А когато мечката играе у комшиите, идва и у нас. Събирахме се в градинката пред „Кристал“, събирахме подписи за Русе. И най-накрая дойде 10 ноември. - Автентичното беше това, че очевидно Горбачов беше наредил на Петър Младенов и на Андрей Луканов да махнат Живков. Те си го направиха сами. - Ние с нашите подписи не можехме да свалим властта, защото те имаха и войската, и полицията. Парите бяха в ръцете им. След като обаче нещата в цяла Източна Европа, а и в СССР, се промениха, нямаше как да останем последната комунистическа страна. Явно беше, че се върви към промяна. - Опозицията сама се създаде. Луканов не е създал СДС. Напротив, самият Луканов казваше да не се събират всички противостоящи на БКП организации, за да не е по-трудна и битката му срещу хората на Живков. Казваше го няколко пъти. И Петър Младенов казваше същото. Но работата вървеше към обединение. Отделните групи се срещнаха и накрая се събраха в Института по социология на \"Московска\". Беше 7 декември 1989 г. Така беше създаден СДС. Аз бях избран за секретар. Председател стана Желю Желев. Така се тръгна към Кръглата маса. - Още преди това, вечерта след пленума на БКП - на 10 ноември, бяхме се събрали в Южния парк на нещо като малък митинг. Румен Воденичаров се беше качил на една пейка и четеше прокламация. Аз му светех с фенер. По едно време една журналистка ме дръпна за палтото и вика: \"Свалили са Живков!\". - Не. Така научих, че е станала промяната. Междувременно при мен дойдоха едни японци, които ме помолиха да отида с тях в хотел \"Ню Отани\". Оттам на английски им разказах за дейността на опозицията. Веднага го излъчиха за Токио. Беше около 22 часа българско време. Така в Токио научиха за падането на Живков от мен - преди да е научила София. - Големият митинг стана на 18 ноември. На \"Александър Невски\". Говорихме много хора. След като вече бе основан СДС, се тръгна към Кръглата маса. - Нашата Кръгла маса беше по подобие на полската. До голяма степен взимахме тертип от полския синдикат \"Солидарност\". Кръглата маса трябваше да замести гражданската война. - Нямаше реална опасност, но имаше много мераклии да изтрепят комунистите. А пък не можеха да го направят, защото всичката власт беше у комунистите - оръжието беше у тях. Техните противници нямаха нищо. - Не знам. Според мен - не. Аз не бях в София по това време. Даже и да го е казал, това няма никакво значение, защото той ако искаше да докара танковете, щеше да ги докара. - Да. На Кръглата маса главното настояване беше да се премахне чл. 1 на Конституцията, който казваше, че цялата власт е в ръцете на комунистическата партия. Така се заговори за нова конституция. Затова беше необходимо да се свика Велико народно събрание. На Кръглата маса се реши произвеждането на избори. Реши се, по мое предложение, да се промени датата на националния празник. 3 март е мое предложение. На Кръглата маса обаче не се засегнаха икономическите въпроси. Там не се говореше за приватизация. Ние нямахме готовност за това. Председателстваха Желю Желев и Луканов. Наблюдатели бяха Благовест Сендов и Гиньо Ганев. Нямахме подготовка и структури, нямахме пари, но имахме ентусиазъм. Правата и свободите за писане и говорене, свободното пътуване не паднаха от небето. Борихме се за тях. - Това не е вярно. Бях секретар на СДС, а Петко Симеонов беше председател на предизборния щаб. Не съм видял никакво финансиране от никого. Може някой да е получавал, на мен не ми е известно. Истината е, че Луканов ни предостави сградата на \"Раковски\" 134 и известен брой автомобили, с които да развиваме дейност. - Не, не ни правеше зависими. Той имаше своите си идеи. Още тогава му казах, че ще го убият неговите хора, а не някой друг. - Убиха го, защото много знаеше - кой какво е взел и кой какъв е и що е. Срещнах го една седмица, преди да го убият, и му казах, че в Еклисиаста пише, че който трупа знание, трупа тъга. Казах му: \"Вие натрупахте толкова много знание, че за вас става извънредно опасно\". А той ми каза: \"Петре, ако са решили да ме убият, те ще ме убият\". След една седмица го убиха. Така и не се доказа кой го организира. - Заех председателския пост, защото Желю стана президент. Беше 1 август 1990 г. След мен като гласове бяха Дертлиев и Петко Симеонов. - Дойдоха от Желю. От него излезе. Така му беше казано. - Имаше кой. - Евтим Костадинов, който е председател на Комисията по досиетата, не е намерил нито една дума, написана от мен. Има едно вписване в дневник и едно картонче, което е приложено към това вписване. Това е, което са намерили за мен три комисии, които са ме обследвали. - Така е. Това беше първият удар срещу СДС. Имаше решение на НКС аз да бъда премиер, тъй като Луканов си беше подал оставката. Трябваше да ме предложи Желев като президент. Преди заседанието на парламента в \"Шератон\" ме срещна Джон Кунстатер, беше представител на ЦРУ в американското посолство. Заяви ми императивно, че ако стана премиер, ще трябва да извърша това, това и това. Казах му да си гледа посолството. Заплаши, че ще ме научи. Пратил грама до Вашингтон и му отговорили: \"Берон до два дни да го няма\". Така се появиха твърденията за досието ми. Затова си подадох оставката и като председател на парламентарния съюз на СДС, и като лидер на НКС. Ако ме бяха подкрепили, имах програма и за справяне с Лукановата зима, и как да се стабилизира страната. - Първо, аз не крада, казах - и вие няма да крадете. Аз не пълзя пред чужденците и вие няма да пълзите. Исках запазването на държавната собственост, която беше 96 процента. Исках постепенна приватизация с ефективен следприватизационен контрол. Исках запазване на кооперативите по селата - не ТКЗС-та, а кооперативи от собственици с реално върната земя. У нас все едно тайфун мина с ликвидационните съвети. Армията трябваше да се редуцира постепенно и реципрочно на армиите на нашите съседи и нуждите за превъоръжаване. В международните отношения - не искаме нов голям брат. Само Дертлиев написа: \"Допуснахме грешка, не подкрепихме Берон\". - Защото Луканов много се страхуваше, че половината БКП ще отиде в Социалдемократическата партия. - Най-вероятно те си го запалиха. Два дни преди това бяха свалили решетките от долните етажи. Махнали бяха червените барети. Когато сградата започна да гори, се оказа, че не гори безразборно - пламва ту една стая, ту друга. Били са отключени. Там е сложно да се оправиш. Четири години бях депутат там и пак не научих откъде се влиза и излиза, а някакви хора веднага се появиха на покрива. - Не само я подписах, аз бях от хората, които я писаха. Заедно с 313 души подписах. Бях в комисията. Не я подписаха турците заради чл. 11, който гласи, че не могат да се правят партии на етническа и верска основа. 39-имата и кой знае защо николапетковистите на Милан Дренчев също не подписаха. - Защото съм я правил заедно с комунистите. Тя не можеше да не се прави с комунистите, защото те имаха мнозинство в събранието. - Исках да видя как ще ни посрещнат хората по градове и села. Беше доста успешно, защото събрахме 856 000 гласа - без нищо, с две коли. Бяхме на трето място. Двамата взехме повече от всички останали 19 двойки от общо 22 явили се. Казах му на Жорж, че няма как да ни се получи, че ще го касират, защото той е американски гражданин. - Хората си казаха думата тогава. - Комунистите, които имаха информацията, имаха и парите, връзките, докато ние ходехме по митинги, започнаха да раздържавяват. - Тази приватизация беше грабеж. Каза го миналата година и Бойко Борисов, разглеждайки разсипания завод \"Полимери\" на Баневи в Девня. Тия хора и много други като тях просто разграбиха и разсипаха страната. Тази приватизация се извърши по най-бандитския начин - с компенсаторки или с пари, а пари имаха комунистите. Не е вярно, че всички предприятия са били технологично стари. Дори нови машини бяха нарязани на скрап и продадени. Парите ги пращаха в офшорки. Затова България има такъв вид. Тези бандити ще се измъкнат и сега по давност. Даже ще ни осъдят  в Страсбург, че сме ги обезпокоили. - СДС не може да се реанимира. Тази партия въобще не е СДС. Това е една нова партия. Тя не може да се нарича СДС. СДС беше коалиция. В момента, в който Иван Костов я направи партия, това беше краят на СДС. Тези сега, ако са почтени, трябва да си преименуват партията. - Мъча се да ги съчетавам. 30 книги съм написал. 11 години бях директор на Националния природонаучен музей. Бях зам.-председател в 40-ото Народно събрание. - \"Атака\" още не беше регистрирана. Волен две години беше говорил по телевизия \"СКАТ\". Той умее да говори. Казваше неща, които са интересни, с които аз бях съгласен. Хората също се повлияха. В моята стая, в директорския кабинет, направихме коалиция \"Атака\" от пет партии. Ние, \"Защита\", където продължавам да съм зам.-председател, също участвахме. По мое предложение Волен беше избран за председател. След това Волен пожела да се освободи от съюзниците си - Работя, разбира се, на 78 години съм. Нищо ми няма на възрастта. Тази година бях във Виетнам, ходихме с колеги по върхове и пещери. Преди това бях сам, само с водач, в планината Кения. По-миналата година пък бях в Лаос на международна пещерна експедиция. Шетам из България, из Гърция. - Той беше мой ученик. Зоолог. Аз съм го назначил в музея. Цялото му израстване беше пред очите ми. Предоставих му цялата си библиотека, колекциите си. Насочих го какво да работи. Заедно се занимавахме със спелеология като пещерняци. Алпинизмът сам си го подкара и се доказа там. Беше ценен човек. Има десетки публикувани научни статии и видове, наречени на негово име. Жалко, че си отиде. - Живея някъде. - Не, защото няма алтернатива. Ни най-малко не желая ДПС и БСП да управляват страната. Виждали сме какво се случва, когато те управляват. Някакви академици действат в посока национално единение. - Не ми звучи добре. Сподели:", "date": "2018.11.10", "title": "САМО В ПИК И \"РЕТРО\": Петър Берон, първият секретар на СДС: Нов Десети ноември не е възможен (СНИМКИ)"}
{"url": "https://pik.bg/%D0%B8%D0%BD%D1%82%D1%80%D0%B8%D0%B3%D0%B0-%D0%BA%D0%B0%D0%BA%D0%B2%D0%BE-%D1%89%D0%B5-%D1%81%D0%B5-%D1%81%D0%BB%D1%83%D1%87%D0%B8-%D0%BC%D0%B5%D0%B6%D0%B4%D1%83-%D0%B4-%D1%80-%D1%85%D0%B8%D0%BD%D0%BE%D0%B2%D0%B0-%D0%B8-%D0%B2%D0%BB%D0%B0%D0%B4%D0%BE%D0%B2-%D0%B2-%D0%BE%D1%82%D0%BA%D1%80%D0%B0%D0%B4%D0%BD%D0%B0%D1%82-%D0%B6%D0%B8%D0%B2%D0%BE%D1%82-news795147.html", "text": "Как ще се развие любовният триъгълник в хитовия сериал \"Откраднат живот\" - между д-р Хинова, съпруга й доц. Мазов и колегата й д-р Владов остава все още загадка. Пред \"Събуди се...\" актьорите Деси Бакърджиева и Александър Димов повдигнаха завесата на техните отношения. Според \"д-р Владов\" интригата помежду им се е развила на почвата \"двама уморени от работата и живота си хора търсят нови отношения\". Той не разкри обаче дали ще има задълбочаване на симпатията или дали тя ще се развие в по-сериозна връзка. \"Д-р Хинова\" пък обясни, че поведението й имало своето обяснение. След раждането на детето им Мазов оставил сама благоверната си половинка да се оправя сама с бита, грижите за сина им, лишил я от достъп до операционната - мястото, където Хинова се чувства в свои води и намира смисъла на професионалната си реализация. \"Гадният характер\" на Мазов пък бил последната капка в чашата на търпението на амбициозната лекарка. Актьорите, както и колежката им Милена Живкова (д-р Романова) разкриха, че самите те не знаят какво ще се случи в последните епизоди от сериала. Милена Живкова коментира, че популярността на \"Откраднат живот\" вероятно се крие освен в добре подбрания сценарий и актьорски състав, и във факта, че всеки епизод поставя реален социален проблем, който е близък на много от зрителите. Сподели:", "date": "2018.11.10", "title": "ИНТРИГА: Какво ще се случи между д-р Хинова и Владов в \"Откраднат живот\""}
{"url": "https://pik.bg/%D1%8E%D0%BD%D0%BE%D1%88%D0%B0-%D0%BD%D0%B0-%D1%81%D0%B8%D0%BD%D0%B8%D1%82%D0%B5-%D0%B1%D0%BB%D0%B5%D1%81%D1%82%D0%B8-%D0%B2-%D1%80%D1%83%D1%81%D0%B8%D1%8F-news795207.html", "text": "Българският нападател Николай Димитров реализира и двата гола за успеха на Урал с 2:1 над Оренбург като домакин в среща от 14-ия кръг на Висшата лига на Русия. Бившият футболист на родните Левски и Славия бе точен в 31-ата и 86-ата минута, а Силви Бегич оформи крайния резултат, бележейки в 89-ата минута, пише \"Гол\". Юношата на \"сините\" се слави със стабилни изяви в чужбина. С победата Урал се изкачи на шесто място във временното класиране с 19 пункта. Оренбург има същия точков актив. Сподели:", "date": "2018.11.10", "title": "Юноша на \"сините\" блести в Русия"}
{"url": "https://pik.bg/%D0%B2-%D1%81%D0%BE%D1%84%D0%B8%D1%8F-%D0%B4%D0%B5%D0%B6%D1%83%D1%80%D0%BD%D0%B8-%D0%B5%D0%BA%D0%B8%D0%BF%D0%B8-%D0%BD%D0%B0-%E2%80%9E%D1%82%D0%BE%D0%BF%D0%BB%D0%BE%D1%84%D0%B8%D0%BA%D0%B0%D1%86%D0%B8%D1%8F%E2%80%9C-%D1%89%D0%B5-%D1%81%D0%BB%D0%B5%D0%B4%D1%8F%D1%82-%D0%B7%D0%B0-%D1%83%D1%81%D0%BF%D0%B5%D1%88%D0%BD%D0%B8%D1%8F-%D1%81%D1%82%D0%B0%D1%80%D1%82-%D0%BD%D0%B0-%D0%BE%D1%82%D0%BE%D0%BF%D0%BB%D0%B8%D1%82%D0%B5%D0%BB%D0%BD%D0%B8%D1%8F-%D1%81%D0%B5%D0%B7%D0%BE%D0%BD-news795092.html", "text": "Дежурни информационни и технически екипи осигуряват този уикенд „Топлофикация София“ ЕАД заради старта на отоплителния сезон. Това съобщиха от пресцентъра на \"Топлофикация София\" ЕАД. Днес и утре от 9.00 до 15.00 ч. в центъра за обслужване на клиенти на дружеството на тел. 0700 11 111 ще има сътрудници, които ще предоставят необходимата информация на гражданите. В топлорайоните пък абонатите ще могат да разчитат на технически екипи, които ще приемат сигнали и ще оказват съдействие на терен за всякакви въпроси свързани с включването на отоплението в сградите. Сподели:", "date": "2018.11.10", "title": "В СОФИЯ: Дежурни екипи на „Топлофикация“ ще следят за успешния старт на отоплителния сезон"}
{"url": "https://pik.bg/%D0%B2%D0%BB%D0%B0%D0%BA%D1%8A%D1%82-%D0%B7%D0%B0-%D1%81%D0%BE%D1%84%D0%B8%D1%8F-%D0%B7%D0%B0%D0%BA%D1%8A%D1%81%D0%B0-%D0%BC%D0%B5%D0%B6%D0%B4%D1%83-%D0%B2%D1%80%D0%B0%D1%86%D0%B0-%D0%B8-%D0%BC%D0%B5%D0%B7%D0%B4%D1%80%D0%B0-news795132.html", "text": "Бързият влак за София, който тръгна от жп гарата във Враца в 08:41 часа тази сутрин, скоро няма да стигне до столицата, съобщава „Конкурент“, позовавайки се на информация на читатели. Причината е, че повече от час тренът стои на линията между Враца и Мездра заради повреда. Засега не е ясно нито кога ще потегли композицията, нито как, защото очевидно теглещата мотриса е извън строя. Вариант пред пътниците е да бъде изпратен друг локомотив, който да ги изтегли до Мездра и оттам вагоните им да бъдат прикачени към друга композиция. Но засега това не става. Сподели:", "date": "2018.11.10", "title": "Влакът за София закъса между Враца и Мездра"}
{"url": "https://pik.bg/%D0%BD%D0%BE%D0%B2%D0%B0-%D0%B4%D1%80%D0%B0%D0%BC%D0%B0-%D0%BD%D0%B0-%D1%82%D0%B8%D1%87%D0%B0-news795208.html", "text": "Черно море победи Левски с 1:0 в двубой от 15-ия кръг на Първа лига, игран на стадион \"Тича\". Това е втори удар на \"моряците\" срещу \"сините\" в рамките на 10 дни, след като в края на месец октомври именно те отстраниха столичани в турнира за Купата на България. На фона на предишните мачове футболистите на треньора Славиша Стоянович бяха неузнаваеми в нападение, като по-опасните ситуации идваха от статични положения и заслужено получиха гол в средата на първото полувреме, който бе дело на Жоржиньо след поредна грешка на Мартин Полачек. През втората част \"сините\" се опитаха да стигнат до нещо в срещата, но трудно достигаха до чисти положения, благодарение на добре организираната защита на \"моряците\". Като за капак на всичко Жерсон Кабрал бе изгонен, след като получи втори жълт картон за симулация. Така Левски вече е на 3-ото място в класирането на първенството с актив от 34 точки, 1 по-малко от ЦСКА и Лудогорец. Разградчани в неделя ще се изправят срещу Берое. Отборът на Черно море пък е 6-и с 21 пункта. Двата тима се \"захапаха\" още след първия съдийски сигнал и домакините стигнаха първи до удар по посока на вратата във 2-ата минута. Аристоте Ндонгала шутира от границата на наказателното поле, но топката срещна тялото на Давид Яблонски. В 5-ата минута Станислав Костов получи добро подаване в наказателното поле. Нападателят успя да се завърти, но Мирослав Енчев се намеси вещо и с отличен шпагат изби кълбото от краката на нападателя. В 18-ата минута Луи Нганиони достави прекрасно центриране отляво. Жерсон Кабрал обаче не успя да засече острото подаване, което бе в опасна близост до вратата на Благой Макенджиев. Две минути по-късно Кабрал проби опасно отдясно. Холаденцът намери Костов в наказателното поле, но опасният удар на нападателя премина покрай вратата. В 22-ата минута домакините поведоха в резултата. Мартин Полачек затвърди проблемите с вратарите в Левски след ужасяващо подаване към Давид Яблонски, което бе пресечено от Петър Витанов. Футболистът подаде към Жоржиньо, който бе в близост до точката на дузпата и прати топката във вратата - 1:0. В 31-ата минута Нуно Рейш успя да предотврати сериозна опасност за Полачек. Жоржиньо центрира отдясно в наказателното поле, където Ндонгала опита удар от движение, но защитникът съумя да избие топката. В края на първото полувреме Хали Тиам бе близо до гол. Сенегалецът засече с коляно центриране от пряк свободен удар на Давиде Мариани, но топката мина покрай вратата. В началото на втората част \"сините\" се настаниха в противниковата половина, но трудно успяваха да стигнат до чисти положения, благодарение на добре организираната защита на \"моряците\". В 54-ата минута Жерсон Кабрал центрира опасно от пряк свободен удар, но бранител на Черно море изчисти с глава. Четири минути по-късно Жоржиньо получи чудесно извеждащо подаване от Георги Илиев, но Нуно Рейш се хвърли в краката му и изби топката. В 69-ата минута \"сините\" останаха с човек по-малко. Кабрал се запъти към душовете преждевременно, след като съдията Николай Йорданов показа втори жълт картон на холандеца за симулация. Все пак в 75-ата минута гостите бяха близо до изравнително попадение. Нганиони намери Обертан на аутлинията, френският футболист върна топката към Тиам. Сенегалецът стреля силно от движение, но Макенджиев изби, акцентира \"Гол\". В 84-ата минута Паулиньо бе изведен по прекрасен начин в наказателното поле. Бразилецът демонстрира техника, но отправи недостатъчно силен шут към вратата и стражът на варненци улови. Жоржиньо (22) Mакенджиев, Костадинов, Енчев, Генев, Станчев, Панайотов, Витанов (Андраде 76'), Ндонгала, Илиев (Божилов 89'), Фенуш, Жоржиньо (Василев 70') Треньор: Илиан Илиев Полачек, Цветкович, Рейш, Яблонски, Нганиони (Белаид 89'), Тиам, Мариани (Буш 67'), Обертан, Паулиньо (Нашименто 85'), Кабрал, Костов Треньор: Славиша Стоянович Варна, стадион \"Тича\" Съдия: Николай Йорданов Сподели:", "date": "2018.11.10", "title": "Нова драма на \"Тича\""}
{"url": "https://pik.bg/%D0%BD%D0%B8%D0%BA%D0%BE%D0%BB%D0%B0-%D0%B3%D1%80%D1%83%D0%B5%D0%B2%D1%81%D0%BA%D0%B8-%D0%BD%D0%B5-%D1%81%D0%B5-%D0%BF%D0%BE%D1%8F%D0%B2%D0%B8-%D0%B2-%D0%B7%D0%B0%D1%82%D0%B2%D0%BE%D1%80%D0%B0-%D0%B8-%D1%82%D0%B0%D0%B7%D0%B8-%D1%81%D1%83%D1%82%D1%80%D0%B8%D0%BD-news795137.html", "text": "Бившият македонски премиер Никола Груевски не се е появил в затвора и в събота сутринта, за да започне да излежава присъдата си от две години, са заявили неназовани източници пред македонския „Фокус“. В течение на вчерашния ден той не е бил открит, за да му бъде предадено решението на Наказателния съд, че жалбата му за отлагане на началото на наказанието е отхвърлена. Веднага щом получи този документ, присъдата влиза в сила и бившият премиер трябва доброволно да се яви в затвора. Ако не го направи, той ще бъде арестуван и отправен в поправителното заведение от органите на реда, съобщава Фокус. „Фокус“ отбелязва, че е възможно Груевски да се яви в затвора в събота или неделя без да получил лично решението на съдиите. Ако не го направи, в понеделник решението ще бъде предадено на Наказателния съд, който да му го предаде ако реши да се яви на друго дело, по което е обвиняем. Никола Груевски беше осъден на две години лишаване от свобода заради закупуването на луксозен мерцедес за 580 хиляди евро с бюджетни средства. Сподели:", "date": "2018.11.10", "title": "Никола Груевски не се появи в затвора и тази сутрин"}
{"url": "https://pik.bg/%D0%B5%D1%80%D0%B4%D0%BE%D0%B3%D0%B0%D0%BD-%D0%B7%D0%B0%D0%BC%D0%B8%D0%BD%D0%B0%D0%B2%D0%B0-%D0%B7%D0%B0-%D1%84%D1%80%D0%B0%D0%BD%D1%86%D0%B8%D1%8F-%D0%BF%D0%BE-%D0%BF%D0%BE%D0%BA%D0%B0%D0%BD%D0%B0-%D0%BD%D0%B0-%D0%BC%D0%B0%D0%BA%D1%80%D0%BE%D0%BD-news795067.html", "text": "По време на визитата в Париж (10-11 ноември) Ердоган ще участва в тържествата по случай 100-годишнината от края на Първата световна война, съобщи офисът на турския президент. В мероприятията ще участват държавните глави и премиерите на над 100 страни, предаде БТА. В рамките на посещението си във Франция Ердоган ще има двустранни срещи с лидерите на редица страни, информира Анадолската агенция. Турският президент Реджеп Тайип Ердоган днес заминава на посещение във Франция по покана на френския президент Еманюел Макрон, предаде Анадолската агенция. Сподели:", "date": "2018.11.10", "title": "Ердоган заминава за Франция по покана на Макрон"}
{"url": "https://pik.bg/%D1%81%D0%B3%D0%BE%D0%B4%D0%B8-%D1%81%D0%B5-%D0%BD%D0%B0%D0%B9-%D0%B6%D0%B5%D0%BB%D0%B0%D0%BD%D0%B8%D1%8F%D1%82-%D0%B5%D1%80%D0%B3%D0%B5%D0%BD-%D0%BD%D0%B0-%D0%BF%D0%BB%D0%BE%D0%B2%D0%B4%D0%B8%D0%B2-news795097.html", "text": "Един от най-желаните ергени на Пловдив - Ерол Садъков предложи брак на своята любима. Предложението за брак е направено вчера вечерта на върха на Айфеловата кула във френската столица Париж. Избраницата на Ерол е студентката Христина Вутова. Той е заедно с нея от 5 години. “Това е правилният човек и моята половинка в живота. Сватба ще има, но не се знае кога, все още не сме решили”, заяви Садъков за \"Трафик Нюз\". Ерол е син на легендата на българския футбол Аян Садъков и е лидер на Младежката организация на ДПС в Пловдив. Ерол беше и един от дарителите по време на благотворителния бал на БЧК-Пловдив и подкрепи каузата “Да запазим сребърния фонд на България”, която беше с фокус към възрастните хора. Сподели:", "date": "2018.11.10", "title": "Сгоди се най-желаният ерген на Пловдив"}
{"url": "https://pik.bg/%D1%82%D1%80%D1%8A%D0%BC%D0%BF-%D0%B7%D0%B0%D0%BC%D0%B8%D0%BD%D0%B0%D0%B2%D0%B0-%D0%B2-%D0%BF%D0%B0%D1%80%D0%B8%D0%B6-%D0%B7%D0%B0-%D1%86%D0%B5%D1%80%D0%B5%D0%BC%D0%BE%D0%BD%D0%B8%D1%8F%D1%82%D0%B0-%D0%B7%D0%B0-100-%D0%B3%D0%BE%D0%B4%D0%B8%D1%88%D0%BD%D0%B8%D0%BD%D0%B0%D1%82%D0%B0-%D0%BE%D1%82-%D0%BA%D1%80%D0%B0%D1%8F-%D0%BD%D0%B0-%D0%BF%D1%8A%D1%80%D0%B2%D0%B0%D1%82%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%B2%D0%BE%D0%B9%D0%BD%D0%B0-news795070.html", "text": "Преди да напусне Белия дом, Тръмп заяви пред репортери, че очаква с нетърпение планираните прояви. \"Видях какво са подготвили и мисля, че ще бъде нещо много, много специално\", каза Тръмп. Около 60 световни лидери ще участват в церемониите, чийто домакин ще е френският президент Еманюел Макрон. Сред тях са германският канцлер Ангела Меркел, руският президент Владимир Путин и турският му колега Реджеп Тайип Ердоган. В тържествата ще участва и българският президент Румен Радев. Американският държавен глава утре ще се срещне с Макрон. Имаше планове и за кратка среща с Путин, но Тръмп днес омаловажи тази възможност. \"Ще се срещна с Путин на Г-20\", каза той, имайки предвид срещата на върха в Буенос Айрес, насрочена за края на ноември. \"Не знам дали ще се видим в Париж, може би. Може да има обяд за лидерите\". В неделя, когато САЩ честват Деня на ветераните, Тръмп ще посети американското гробище \"Сюрен\" край Париж. Около 31 000 американци, убити в Първата световна война, са погребани в Европа. По-късно в неделя Тръмп и съпругата му Мелания ще отпътуват обратно за Вашингтон. Президентът на САЩ Доналд Тръмп замина днес за Париж, където ще участва в церемониите по отбелязването на стогодишнината от края на Първата световна война, съобщи ДПА. Сподели:", "date": "2018.11.10", "title": "Тръмп заминава в Париж за церемонията за 100-годишнината от края на Първата световна война"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D1%81%D0%BF%D0%BE%D1%80%D0%B5%D0%B4-%D0%B2%D0%B8%D0%B7%D0%B8%D1%82%D0%BA%D0%B0%D1%82%D0%B0-%D0%BC%D1%83-%D0%B2-%D0%B3%D1%83%D0%B3%D1%8A%D0%BB-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D1%87%D0%BB%D0%B5%D0%BD%D1%83%D0%B2%D0%B0-%D0%B2-%D0%B1%D0%BA%D0%BF-news795151.html", "text": "Според официалната визитка на Румен Радев в Гугъл той членува в...БКП - Българската комунистическа партия. За това алармират читатели на ПИК, които трудно могат да си обяснят подобен факт. Странно е, че толкова време след избирането му на президентския пост, щабът на Радев не взима мерки да поправи неточността, ако изобщо е неточност, коментират читателите на агенцията ни. А може би грешката е вярна?! Навръх Десети ноември този риторичен въпрос добива особено значение. Сподели:", "date": "2018.11.10", "title": "САМО В ПИК: Според визитката му в Гугъл Румен Радев членува в БКП?!"}
{"url": "https://pik.bg/%D1%86%D0%B2%D0%B5%D1%82%D0%B0-%D0%BA%D0%B0%D1%80%D0%B0%D1%8F%D0%BD%D1%87%D0%B5%D0%B2%D0%B0-%D0%BF%D1%80%D0%B5%D0%B4%D0%B8-29-%D0%B3%D0%BE%D0%B4%D0%B8%D0%BD%D0%B8-%D0%B7%D0%B0%D0%BF%D0%BE%D1%87%D0%BD%D0%B0-%D0%B5%D0%B4%D0%B8%D0%BD-%D0%B4%D0%B2%D0%BE%D1%80%D1%86%D0%BE%D0%B2-%D0%BF%D1%80%D0%B5%D0%B2%D1%80%D0%B0%D1%82-%D0%BE%D1%82-%D0%B2%D1%8A%D1%80%D1%85%D1%83%D1%88%D0%BA%D0%B0%D1%82%D0%B0-%D0%BD%D0%B0-%D0%BA%D0%BE%D0%BC%D1%83%D0%BD%D0%B8%D1%81%D1%82%D0%B8%D1%87%D0%B5-news795148.html", "text": "Председателят на Народното събрание Цвета Караянчева коментира в профила си във Фейсбук годишнината от 10 ноември 1989 г., изтъквайки, че това е \" Скъпи приятели, Преди 29 години на днешната дата започна един дворцов преврат. Част от върхушката на комунистическата партия се изправи срещу друга част. Победителите във вътрешно партийния преврат светкавично задействаха предварителната си стратегия. Куфарчета с милионно съдържание минаха в правилните ръце; бяха пуснати в действие полу-криминални отряди, които скоро станаха чисто криминални; машината за унищожение на документи на ДС заработи на пълни обороти; един мораториум върху външния дълг постави държавата в риск да се превърне в парий пред световната общественост; заложени бяха капаните на нечовешките зими на Луканов и Виденов, когато един човешки живот се измерваше с това можеш ли да се наредиш на опашка за хляб и мляко в три през нощта и да оцелееш до края на опашката, и можеш ли да оживееш с месечна пенсия, равна на три долара. Докато приближени на партийните велможи ограбваха банки и изтърбушваха предприятия. Впрочем, част от стратезите на тези арогантни, безсрамни, презиращи нормалните хора политики до ден днешен се изявяват по университети и телевизии. И нямат срам. Никога няма да имат срам. И все пак, планът на комунистическата върхушка някакси не успя да проработи в пълния си „блясък“. Гражданските протести свалиха и Луканов, и Виденов. С помощта на гражданската енергия България влезе в чакалните на ЕС и НАТО. И после с помощта на огромно национално усилие и обединение успя да постигне членство и в двете организации. През тези сложни и бурни години гражданското общество успя да остане будно, и гневно, и на страж. Да, имаше и кебапчета по избори, и натиск върху безправни работници, и контролиран вот. А днес отново има грозни и мрачни пророчества за смъртта на българската демокрация и рухването на гражданските свободи. И това се случва на фона на неоспорими факти. На фона на една България, която се утвърждава като регионален лидер на Балканите. На фона на една България, която се утвърждава и е призната за лоялен европейски партньор, чийто глас се чува. На фона на една България, която, според последните икономически прогнози, ще е на пето място по икономически растеж в целия съюз. Сериозно, можели ли сме дори да мечтаем за това преди 30 години? Чакайте малко. Ако историята на последните тридесет години ни е научила на нещо, то е, че българският гражданин е натрупал достатъчно опит от срещи с фалшиви пророци. И е научил как да ги наказва. дворцов преврат, при който част от върхушката на комунистическата партия се изправи срещу друга част\". Ето какво коментира Цвета Караянчева: Сподели:", "date": "2018.11.10", "title": "Цвета Караянчева: Преди 29 години започна един дворцов преврат от върхушката на комунистическата партия"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B4%D0%B2%D0%B5-%D0%B2%D0%B5%D1%80%D1%81%D0%B8%D0%B8-1-%D1%80%D0%B0%D0%B4%D0%B5%D0%B2-%D0%B4%D0%B0%D0%B2%D0%B0-%D0%BE%D1%81%D1%82%D0%B0%D0%B2%D0%BA%D0%B0-%D1%81%D0%BF%D0%B5%D1%88%D0%BD%D0%BE-%D0%BF%D1%80%D0%B0%D0%B2%D0%B8-%D0%BF%D0%B0%D1%80%D1%82%D0%B8%D1%8F-%D0%BE%D1%82%D0%B8%D0%B2%D0%B0-%D0%BD%D0%B0-%D0%B8%D0%B7%D0%B1%D0%BE%D1%80%D0%B8--news795127.html", "text": "Президентът Радев е нервен, бърза, снощната му реч по телевизията, в която заговори, че демокрацията е в опасност и фактически призова за смяна на властта, издава това. Така депутати от БСП, приближени до Корнелия Нинова, коментираха пред ПИК експресната изява на държавния глава по телевизияна в навечерието на годишнината от свалянето на Тодор Живков. По данни на народните представители на \"Позитано\" 20 вече се говорело, че президентът може да хвърли оставка до Нова година. Речта му от снощи била нещо като подгряване на драматичния ход. \"Радев ще обяви, че се оттегля, за да направи собствена партия, която да изведе България от блатото. Ще поиска предсрочни избори, макар че при такъв развой на събитията предсрочните избори трябва да се проведат заедно с президентски\", коментира ляв депутат, пожелал анонимност. Оставката на Румен Радев ще вкара страната в същинска институционална и даже конституционна криза. Никой президент в демократичната история на България досега не е обмислял подобна крачка, припомнят политически анализатори. Така догодина държавата може да се изправи пред уникален парадокс - четири избори в рамките на 12 месеца: президентски, парламентарни, европейски и общински. \"Фанатизмът сред съветниците на Радев е толкова силен, че те са способни да го тласнат към такова самоубийствено деяние. Експлоатират болното му его и амбициите на съпругата му\", твърдят от \"Позитано\", където също са притеснени от очертаващия се сценарий. В централата на БСП има и друга хипотеза относно поведението на държавния глава. Възможно е и просто да си вдига цената, да се опитва да плаши правителството и персонално Борисов, за да ги изнуди да изберат любимия му грипен за военен изтребител, гласи екстравагантната версия. Очевидно ангажиментите на Радев към шведската марка са незаобиколими, заключават депутатите. Сподели:", "date": "2018.11.10", "title": "САМО В ПИК! ДВЕ ВЕРСИИ: 1. Радев дава оставка, спешно прави партия, отива на избори;"}
{"url": "https://pik.bg/%D0%B2%D1%8A%D0%B7%D0%BF%D0%BE%D0%BC%D0%B5%D0%BD%D0%B0%D1%82%D0%B5%D0%BB%D0%BD%D0%B0-%D1%86%D0%B5%D1%80%D0%B5%D0%BC%D0%BE%D0%BD%D0%B8%D1%8F-%D0%BD%D0%B0-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%82%D0%B5-%D0%B3%D1%80%D0%BE%D0%B1%D0%BE%D0%B2%D0%B5-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D1%89%D0%B5-%D0%B8%D0%BC%D0%B0-%D0%B2-%D0%BF%D0%BE%D0%BD%D0%B5%D0%B4%D0%B5%D0%BB%D0%BD%D0%B8%D0%BA-news795072.html", "text": "Радио „Фокус“- Пловдив Възпоменателна церемония на британските гробове на Пловдивските централни гробища ще се състои и тази година на 12 ноември, от 11,00 часа, съобщи . Тази година се навършват 100 години от края на Първата световна война. По този повод ще бъде почетена паметта на загиналите военнослужещи и цивилни британци. На службата, която ще се отслужи от британски свещенник, се очаква да присъстват посланиците на Великобритания и Република Ирландия, военното аташе на Великобритания и други. Ще бъдат поднесени венци и цветя. Сподели:", "date": "2018.11.10", "title": "Възпоменателна церемония на британските гробове в Пловдив ще има в понеделник"}
{"url": "https://pik.bg/%D0%B2%D0%B0%D1%80%D0%BD%D0%B0-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82-%D1%81%D1%80%D0%B5%D1%89%D1%83-%D1%86%D0%B5%D0%BD%D0%B8%D1%82%D0%B5-%D0%BD%D0%B0-%D0%B3%D0%BE%D1%80%D0%B8%D0%B2%D0%B0%D1%82%D0%B0-news795108.html", "text": "Автошествие и протест срещу високите цени на горивата ще се проведат във Варна. Това съобщи за радио „Фокус-Варна“ Николай Неделчев, един от организаторите на протеста. Събитието е организирано в социалните мрежи, сборният пункт на автомобилите е в 13:00 часа на паркинга на търговския обект на ул. „Атанас Москов“ 2, като в 13:30 часа шествието ще потегли към сградата на Община Варна. Автошествието ще премине по булевардите „Владислав Варненчик“ и „Мария Луиза“, допълни Николай Неделчев. Пред сградата на Общината в 14:30 часа ще започне протестен митинг, а шествието на автомобилите ще продължи по булевардите в града. Николай Неделчев посочи, че протестът е срещу високите цени на горивата, но и в подкрепа на майките на деца с увреждания, които протестират в София с искане за оставката на Валери Симеонов. Жителите на Варна не са съгласни още с по-високите данъци и въвеждането на тол таксите. Протест ще има и в неделя, като подобни акции се организират във всички областни градове в страната от 11:00 часа. Тази неделя акцията ще бъде насочена и срещу драстичното поскъпване на застраховката „Гражданска отговорност“. Сподели:", "date": "2018.11.10", "title": "Варна на протест срещу цените на горивата"}
{"url": "https://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%B4%D0%B5%D1%82%D0%B5-%D1%81%D0%B8-%D0%B3%D0%BB%D1%8A%D1%82%D0%BD%D0%B0-%D0%B5%D0%B7%D0%B8%D0%BA%D0%B0-%D0%B8-%D0%BA%D0%BE%D0%BB%D0%B0%D0%B1%D0%B8%D1%80%D0%B0-%D0%BF%D1%80%D0%B5%D0%B4-%D0%BF%D0%BE%D0%B3%D0%BB%D0%B5%D0%B4%D0%B0-%D0%BD%D0%B0-%D1%81%D0%BF%D0%B5%D1%86%D0%BF%D0%BE%D0%BB%D0%B8%D1%86%D0%B0%D0%B8%D1%82%D0%B5-%D0%BD%D0%B0-%D0%BF%D0%BB%D0%BE%D0%B2-news795155.html", "text": "Специализираните полицейски сили на Пловдив, които днес трябваше да неутрализират \"опасни престъпници\" и да покажат професионални техники на самоотбрана, в момента са изправени пред истинско предизвикателство. Дете, дошло на демонстрациите на елитните командоси на Пловдив, си глътна езика и колабира пред погледа на всички присъстващи. Пред изпадналата в шок майка на детенцето бащата пръв му изкара езика, съобщава \"Трафик Нюз\". След като изплака, за съжаление, детето отново припадна и пак си глътна езика. Веднага се намесиха и спец силите, заедно с шефа на полицията в Пловдив - старши комисар Атанас Илко, инспектор Стойчо Яковски от КАТ и разтревожени граждани. Преди минути на мястото дойде и линейка, която откара 4-годишния Павел в болница. Всички тук се молят и се надяват детенцето да се оправи. Припомняме, на паркинга пред спортна зала „Чайка“ в момента по случай своя професионален празник – Архангеловден, елитните командоси на Пловдив изпълняват спецоперации на висока скорост. Цялата информация Сподели:", "date": "2018.11.10", "title": "ОТ ПОСЛЕДНИТЕ МИНУТИ: Дете си глътна езика и колабира пред погледа на спецполицаите на Пловдив (СНИМКИ)"}
{"url": "https://pik.bg/%D0%B2%D0%B8%D0%B4%D0%B8%D0%BD-%D0%B8%D0%B7%D0%BB%D0%B8%D0%B7%D0%B0-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82-news795093.html", "text": "Видинчани излизат на протест днес, съобщава „Конкурент“. Жителите на крайдунавския град ще изразят позицията си с автошествие. Организаторите припомниха срещу какво протестират хората:  те са против поскъпването на цените на горивата и застраховките, както и са срещу отношението на Валери Симеонов към майките на деца с увреждания. Местните мотиви за негодуванието са свързани и със забавянето на проекта за строителство на магистрален път между Видин и София, който беше обещан от правителството на Бойко Борисов преди 7 месеца. Видинчани излизат днес от 11:30 часа на автошествие, което ще започне от “Технополис” и ще поеме към изхода на Видин и обратно. В останалите два областни града на Северозапада - Монтана и Враца, също се организират автошествия, но те са предвидени за утре. Сподели:", "date": "2018.11.10", "title": "Видин излиза на протест"}
{"url": "https://pik.bg/%D0%B5%D0%BC%D0%B0%D0%BD%D1%8E%D0%B5%D0%BB-%D0%BC%D0%B0%D0%BA%D1%80%D0%BE%D0%BD-%D0%B7%D0%B0%D0%B1%D1%8A%D1%80%D0%BA%D0%B0-%D0%BE%D0%B3%D1%80%D0%BE%D0%BC%D0%B5%D0%BD-%D1%81%D0%BA%D0%B0%D0%BD%D0%B4%D0%B0%D0%BB-news795040.html", "text": "Държавният глава в реч w северозападния град Шарлевил Мезиер нарече пълководеца Анри-Филип Петен \"Велик воин. \"Паметта на този герой трябва да бъде почитана, въпреки че той направи катастрофален избор за нашата страна\", каза още Макрон. Изказването на президента предизвика остра реакция сред еврейската общност във Франция. \"Аз лично съм шокиран. Да се нарече велик човекът, който е отговорен за изпращането на 76 000 евреи в нацистките концлагери, където повечето от тях загинаха, аз определям като кощунство\", заяви председателят на Съвета на еврейските институти във Франция Франсис Калифат. Скандалът бе потушен с решението името на Петен да не се споменава по време на официалните тържества по повод края на активните бойни действия на Първата световна война. Петен е изиграл голяма роля в победата на френските военни над Германия през Първата световна война (1914-1919 г.). По време на Втората световна война той е сътрудничил с Адолф Хитлер. След победата над нацистите Петен е бил осъден на смърт. По-късно тогавашният френски президент Шарл дьо Гол е заменил присъдата с доживотен затвор. Петен е починал в затвора на 95-годишна възраст през 1951 г. Скандал забърка френският президент Еманюел Макрон, предаде АП. Сподели:", "date": "2018.11.10", "title": "Еманюел Макрон забърка огромен скандал"}
{"url": "https://pik.bg/%D0%BF%D1%83%D1%82%D0%B8%D0%BD-%D0%BF%D0%BB%D0%B0%D0%BD%D0%B8%D1%80%D0%B0-%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5-%D0%B2-%D1%81%D1%8A%D1%80%D0%B1%D0%B8%D1%8F-%D0%BF%D1%80%D0%B5%D0%B7-%D1%8F%D0%BD%D1%83%D0%B0%D1%80%D0%B8-news794951.html", "text": "Държавният глава на Руската федерация Владимир Путин планира посещение в Сърбия в първия месец от новата година. Това обяви руският вицепремиер Юрий Борисов, който е на посещение в Москва, предава Фокус, като се позовава на TACC. „Разглеждаме днешните преговори като важен етап в подготовката на планираната за януари следващата година визита в Сърбия на президента на Руската федерация Владимир Путин“, подчерта Борисов в рамките на среща с Ивица Дачич, първи вицепремиер и министър на външните работи на Сърбия. Борисов поясни, че двамата са обсъдили ключови въпроси за двустранното сътрудничество в областта на енергетиката, транспорта, инфраструктурата, промишлеността и използването на атомната енергия за цивилни цели. Тези теми може да бъдат включени в дневния ред и на срещата между Путин и сръбския му колега Александър Вучич, допълни руският политик. „Отделно внимание ще бъде отделено на пакет двустранни документи, които може да бъдат подписани в хода на тази визита“, поясни Борисов. Сподели:", "date": "2018.11.10", "title": "Путин планира посещение в Сърбия през януари"}
{"url": "https://pik.bg/%D0%BA%D0%BE%D0%BB%D0%BE%D1%81%D0%B0%D0%BB%D0%B5%D0%BD-%D0%B3%D0%B0%D1%84-%D0%B1%D0%BB%D0%B0%D0%B3%D0%BE-%D0%B4%D0%B6%D0%B8%D0%B7%D1%8A%D1%81%D0%B0-%D0%BD%D0%B5-%D0%B7%D0%BD%D0%B0%D0%B5-%D0%B8%D0%BC%D0%B5%D1%82%D0%BE-%D0%BD%D0%B0-%D1%82%D1%8A%D1%89%D0%B0%D1%82%D0%B0-%D1%80%D1%83%D1%81%D0%B0%D1%82%D0%B0-%D0%B7%D0%BB%D0%B0%D1%82%D0%BA%D0%B0-%D0%B8%D0%B7%D1%82%D1%80%D0%B5%D1%89%D1%8F-news794944.html", "text": "Колосален гаф направи Благой Георгиев. Футболистът не е запомнил името на тъща си, заради което половинката му направо освирепя. По време на любовния тест за съвместимост, Благо се издъни на въпроса как се казва майката на Златка Райкова. „Майка ми се казва, както ще се казва и бъдещата ни дъщеря–Виктория”, сопна се изкусителката в ефир. Тя беше шокирана от огромния пропуск на гаджето си. Все пак част от феновете на Благо побързаха да го защитят, подчертавайки, че той и блондинката са заедно едва от три месеца. И е нормално да не знаят всичко един за друг. Златка обаче явно не мисли така... Сподели:", "date": "2018.11.10", "title": "КОЛОСАЛЕН ГАФ: Благо Джизъса не знае името на тъщата, Русата Златка изтрещя"}
{"url": "https://pik.bg/%D1%80%D0%B0%D0%B7%D0%BA%D1%80%D0%B8%D1%82%D0%B8%D0%B5-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B2%D0%B8%D0%BA%D1%82%D0%BE%D1%80-%D0%BA%D0%B0%D0%BB%D0%B5%D0%B2-%D1%81-%D1%82%D0%B0%D0%B9%D0%BD%D0%BE-%D0%B4%D0%B5%D1%82%D0%B5-news795030.html", "text": "Виктор Калев е сред най-пестеливите и заможни актьори на родния звезден небосклон, а цялото му наследство ще отиде при неговата най-голяма слабост – 9-годишната Вяра Калева. Макар да носи неговата фамилия, момиченцето не е биологична дъщеря на комика, а негова племенница. Тя е щерка на брат му Георги, но през годините Виктор я приел като свое родно дете и често се шегувал, че почти я е осиновил. „Това дете означава много за него. Заговори ли за малката, очите му започват да искрят от радост. Често ни показва нейни снимки и се хвали, че расте с всеки изминал ден. Обича момиченцето като баща, държи се с него така, сякаш е негова дъщеря“, категорични са хора от обкръжението на талантливия комик. Отношението на Виктор към невръстната му племенница несъмнено е доказателство за голямата му нужда да изпита родителска емоция. Преди време Калев твърдял, че иска да има свое дете, но впоследствие престанал да коментира темата. Вероятно я избягва, защото така и не може да си намери подходяща жена, която да го дари с потомство. Виктор Калев е имал само една по-сериозна връзка до момента, твърдят запознати с интимния му живот. Бившата му изгора е Елена Бозова – също актриса, която в момента е гласът зад кадър от епизодите на „ВИП Брадър“. И тя като него е от Златоград и носи родопския дух в сърцето си, но любовта им била по-скоро детска и с годините се трансформирала в добро приятелство. Неуспехът на Виктор с жените го направил самотен и освен семейството на брат му единствената опора на Калев е възрастната му майка. Двамата взаимно се подкрепят, след като бащата на актьора си отиде внезапно, а в родата и до днес не могат да преживеят трагедията. Сподели:", "date": "2018.11.10", "title": "РАЗКРИТИЕ В ПИК И \"РЕТРО\": Виктор Калев с тайно дете"}
{"url": "https://pik.bg/%D1%80%D1%83%D1%85%D0%BD%D0%B0-%D0%BE%D1%81%D0%BD%D0%BE%D0%B2%D0%B5%D0%BD-%D0%BC%D0%BE%D1%81%D1%82-%D0%B2-%D0%BA%D0%B0%D0%B2%D0%B0%D0%BB%D0%B0-news795143.html", "text": "Един от най-натоварените мостове в гръцкия град Кавала се срути, съобщава БГНЕС, цитирани от Нова телевизия. Според информацията, няма паострадали. Причината за тежкия инцидент все още не е изяснена. В момента на срутването на моста е имало един кран и един автомобил. Според гръцка медия съоръжението е рухнало заради пренатоварване. \"Само преди 3 години точно този мост беше отчасти ремонтиран и модернизиран\", пише още изданието. Сподели:", "date": "2018.11.10", "title": "Рухна основен  мост в Кавала"}
{"url": "https://pik.bg/%D0%BD%D0%BE%D0%B2-%D0%B2%D0%B8%D0%B4-%D0%B4%D1%80%D0%BE%D0%B3%D0%B0-%D1%81%D0%B5-%D0%BF%D0%BE%D1%8F%D0%B2%D0%B8-%D1%83-%D0%BD%D0%B0%D1%81-news795032.html", "text": "„Трудно е да се определи защо дрогата е позната с това име в страната ни“, обясни пред БНР директорът на Дирекция \"Национален фокусен център за наркотици и наркомании\"Александър Панайотов. По думите му веществото има много наименования, сред които \"Ванила скай\", \"Синьо кадифе\" и \"Облак 9\". \"Самото вещество, което вероятно имат предвид, последно е засечено в България 2013 година. Имаше такова засичане и през 2010-а.  Мога да кажа, че беше поставено под контрол още през 2011 година. В Европа последно е било засечено в Испания през 2016 година\", коментира Панайотов. За направата на опиата се използва съставка от храст, който се среща най-често в Североизточна Африка и Арабския полуостров. \"Този вид наркотик е със стимулиращ ефект. Най-често е свързан с първоначална еуфория, физическа активност, невъзможност да се спи, нежелание за хранене и пиене на вода. При по-силни дози може да се стигне до параноидни психози, насилие и дори до самоубийство\", смята експертът. В сравнение с метамфетамините „Канибал“ води до 10 пъти по-силна зависимост. „Нашите изследвания показват, че най-често употребата на наркотици започва между 13 и 15 години, посочи още Александър Панайотов, като обясни, че се среща и спад във възрастта. Нов вид дрога плъзна из страната. Синтетичното вещество е познато като \"Канибал\". Оказва се, че наркотикът навлиза все по-сериозно на нелегалния пазар у нас. Сподели:", "date": "2018.11.10", "title": "Нов вид дрога се появи у нас"}
{"url": "https://pik.bg/%D0%B4%D0%BE-%D0%BA%D1%80%D0%B0%D1%8F-%D0%BD%D0%B0-%D1%81%D0%B5%D0%B4%D0%BC%D0%B8%D1%86%D0%B0%D1%82%D0%B0-%D0%BF%D1%80%D0%B8%D0%BA%D0%BB%D1%8E%D1%87%D0%B2%D0%B0%D1%82-%D1%81-%D0%BC%D0%B0%D1%80%D0%BA%D0%B8%D1%80%D0%BE%D0%B2%D0%BA%D0%B0%D1%82%D0%B0-%D0%BD%D0%B0-%D0%BF%D1%8A%D1%82%D1%8F-%D0%BF%D1%80%D0%B5%D0%B7-%D0%B8%D1%81%D0%BA%D1%8A%D1%80%D1%81%D0%BA%D0%BE%D1%82%D0%BE-%D0%B4%D0%B5%D1%84%D0%B8%D0%BB%D0%B5-news795033.html", "text": "До неделя се предвижда да завърши обновяването на хоризонталната маркировката на път II-16 Елисейна - Своге - Нови Искър, съобщиха от Агенция \"Пътна инфраструктура\". Подновена е осевата линия в участъка между Своге и Нови Искър, а днес и утре ще се полагат крайните ленти. Необходимо е шофьорите да карат внимателно и да спазват пътната сигнализация. За подобряване видимостта на шофьорите и повишаване безопасността на движение е премахната крайпътната растителност в участъка от пътя между Своге и Нови Искър, а в момента се отстраняват и храстите в отсечката между Елисейна и Своге. Извършваните дейности са част от мерките, които АПИ предприема за подготовката на пътната мрежа за зимата. Подменени са и увредените ограничителни системи по второкласния път. Не е сменена единствено мантинелата в района на пътния инцидент край Своге. Според Правилника за прилагане на Закона за пътищата - чл. 48, т. 1, буква „б“, в урбанизираните територии за населените места до 100 000 души, каквато е и община Своге, Агенция „Пътна инфраструктура“ отговаря за поддържането на платното за движение - т. е. от бордюр до бордюр. Отговорност на конкретната община са тротоарите, подземните съоръжения, велосипедните алеи, паркингите, пешеходните подлези, осветлението и крайпътното озеленяване извън платното за движение на републиканските пътища в населените места. Сподели:", "date": "2018.11.10", "title": "До края на седмицата приключват с маркировката на пътя през Искърското дефиле"}
{"url": "https://pik.bg/%D0%B4%D1%80%D0%B0%D0%BC%D0%B0-%D0%BC%D0%BE%D0%BD%D0%B8%D0%BA%D0%B0-%D0%B2%D0%B0%D0%BB%D0%B5%D1%80%D0%B8%D0%B5%D0%B2%D0%B0-%D0%B2%D0%BB%D0%B5%D0%B7%D0%B5-%D0%B1%D0%BE%D0%BB%D0%BD%D0%B8%D1%86%D0%B0-%D0%B5%D1%82%D0%BE-%D0%BA%D0%B0%D0%BA%D0%B2%D0%B0-%D0%B5-%D0%BF%D1%80%D0%B8%D1%87%D0%B8%D0%BD%D0%B0%D1%82%D0%B0-news794999.html", "text": "Моника Валериева е постъпила в частна турска болница. Племейтката имала планова операция при елитен инстанбулски лекар, който за пореден път й поставил филъри в задните части, за да й ги уголеми. През няколко месеца моделката се подлага на страховитата иновативна процедура, за да поддържа формите си сочни, каквато е актуалната мода в момента в Холивуд. Преди седмица Валериева подлъга феновете си, че е преживяла нервен срив, заради който се оттегля от социалните мрежи до Нова година, но не спази обещанието си и отново споделя снимки от ежедневието си непрекъснато. Всъщност истинската причина да не сърфира в мрежата за няколко дни била плановата й пластична операция. Сподели:", "date": "2018.11.10", "title": "ДРАМА: Моника Валериева влезе болница, ето каква е причината"}
{"url": "https://pik.bg/%D1%81%D0%B0%D0%BC%D0%BE-%D0%B7%D0%B0-%D0%B6%D0%B5%D0%BD%D0%B8-6-%D0%B2%D1%8A%D0%BF%D1%80%D0%BE%D1%81%D0%B0-%D0%BA%D0%BE%D0%B8%D1%82%D0%BE-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B7%D0%B0%D0%B4%D0%B0%D0%B4%D0%B5%D0%BC-%D0%BD%D0%B0-%D0%BC%D1%8A%D0%B6%D0%B0-%D0%B4%D0%BE-%D1%81%D0%B5%D0%B1%D0%B5-%D1%81%D0%B8-news794898.html", "text": "В случай, че търсите начин да проведете особено интересен и „пикантен“ разговор с половинката си и едновременно с това да разнообразите любовния си живот – имаме нещо точно като за вас. Създадохме списък от точно 6 абсолютно точни въпроса, които ще накарат партньора ви да помисли за няколко секунди преди да ви отговори и ще го направи с усмивка. Единственият ни съвет към вас е да не извъртате очи, какъвто и отговор да получите. 1. Кое е най-срамното нещо, което ти се е случвало по време на секс? 2. Най-приятният комплимент, който някога си получавал? 3. Най-невероятното сексуално съобщение, което някога си пращал и получавал? 4. Най-секси мисълта, която е минавала през главата ти, когато си поглеждал непознат? 5. В какво искаш да ме видиш облечена довечера? 6. Кое е единственото нещо, на което не можеш да откажеш? Сподели:", "date": "2018.11.10", "title": "САМО ЗА ЖЕНИ: 6 въпроса, които трябва да зададем на мъжа до себе си"}
{"url": "https://pik.bg/%D0%B2-%D1%82%D0%B5%D1%82%D0%B5%D0%B2%D0%B5%D0%BD-%D1%81%D0%B5-%D0%BF%D1%80%D0%BE%D0%B2%D0%B5%D0%B4%D0%B5-%D0%BA%D0%B0%D0%BC%D0%BF%D0%B0%D0%BD%D0%B8%D1%8F-%D0%B7%D0%B0-%D0%B1%D0%B5%D0%B7%D0%BE%D0%BF%D0%B0%D1%81%D0%B5%D0%BD-%D0%B8%D0%BD%D1%82%D0%B5%D1%80%D0%BD%D0%B5%D1%82-news795043.html", "text": "Кампания за безопасно и отговорно ползване на интернет и мобилните устройства от учениците се е състояла в Тетевен по инициатива на Местната комисия за борба с противообществените прояви на малолетни и непълнолетни, съобщават от общинската администрация. Целта е била да се повиши дигитално-медийната грамотност и уменията при децата, да се запознаят с опасностите от онлайн агресията, с основните правила за безопасен интернет, с компютърните и телефонните вируси, както и по какъв начин да се предпазят от тях. Инспектор Любомир Тулев, експерт по киберсигурност, е изнесъл лекции в училищата на територията на община Тетевен, като е запознал учениците с реалните рискове на онлайн комуникацията. Кампанията е била с послание \"Бъдете внимателни, сърфирайте безопасно\" и по време на протичането й са били раздадени брошури с основните правила за сигурност и безопасност в интернет. Сподели:", "date": "2018.11.10", "title": "В Тетевен се проведе кампания за безопасен интернет"}
{"url": "https://pik.bg/%D1%82%D0%B5%D1%80%D0%B2%D0%B5%D0%BB-%D0%BF%D1%83%D0%BB%D0%B5%D0%B2-%D0%B7%D0%B0-%D0%BC%D0%B5%D0%BD-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D1%81%D0%B0-%D0%B1%D1%80%D0%B0%D1%82%D1%8F-news795013.html", "text": "„Формулата ми е да бъда откровен. Така ми е по-лесно да общувам с хората, защото не мисля на няколко нива каква роля да изиграя, след като съм себе си, нямам никакъв проблем”. Така отговори пред Нова тв Тервел Пулев на въпроса как общува с децата си. Синовете му носят царските имена Калоян и Аспарух подобно на него и брат му Кубрат. За България Тервел казва, че тук е на своето място. „Когато кацна на „Летище София”, аз се чувствам на седмото небе, защото знам, че тук ми е мястото. Камъкът си тежи на мястото, ако нещо не ни харесва тук, трябва да търсим причината в себе си, когато променим себе си, тогава ще променим и ситуацията около нас. Аз мисля, че нашата линия трябва да е водена само от националните интереси на България, които, за съжаление, в последно време са доста загърбени. Обичам България, за мен българите са братя, и когато правя нещо за хората, аз го правя от сърце”, каза Пулев. За европейската титла в професионалния бокс Тервел заяви, че е щастлив, че двамата с брат му успяват да прокарат пътека и да покажат на следващото поколение спортисти как трябва да се случват нещата. „Когато го търсиш, то не се случва, но когато си добре подготвен, готов си да поемеш дадена ситуация, да влезеш в нея без да се притесняваш, в един момент успехът идва при теб”, отговори Тервел Пулев на въпроса каква е тайната на нокаута. Сподели:", "date": "2018.11.10", "title": "Тервел Пулев: За мен българите са братя"}
{"url": "https://pik.bg/%D1%82%D1%80%D1%83%D1%81-%D1%81%D1%80%D0%B5%D0%B4%D0%BD%D0%BE%D1%89%D0%BD%D0%BE-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5-%D1%81%D1%82%D1%80%D0%B5%D1%81%D0%BD%D0%B0-%D1%8E%D0%B3%D0%BE%D0%B7%D0%B0%D0%BF%D0%B0%D0%B4%D0%B0-news795085.html", "text": "Среднощен трус разбуди Югозарада. Епицентърът на земетресението е регистрирано в района на Добринище. Това показва справка на сайта на Националния институт по геофизика, геодезия и география при БАН, цитирана от „Фокус“. Според данните,  трусът е регистриран в 00:13 часа тази нощ. Магнитудът му е 2.3 по скалата на Рихтер, а дълбочината – 7,2 км. Сподели:", "date": "2018.11.10", "title": "ТРУС: Среднощно земетресение стресна Югозапада"}
{"url": "https://pik.bg/%D1%82%D0%BE%D0%BF%D0%BB%D0%B0%D1%82%D0%B0-%D0%B5%D1%81%D0%B5%D0%BD-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D1%81%D0%BB%D1%8A%D0%BD%D1%86%D0%B5%D1%82%D0%BE-%D1%89%D0%B5-%D0%BD%D0%B8-%D0%B3%D1%80%D0%B5%D0%B5-%D1%89%D0%B5%D0%B4%D1%80%D0%BE-%D1%82%D0%B5%D0%BC%D0%BF%D0%B5%D1%80%D0%B0%D1%82%D1%83%D1%80%D0%B8%D1%82%D0%B5-%D1%89%D0%B5-%D0%B4%D0%BE%D1%81%D1%82%D0%B8%D0%B3%D0%BD%D0%B0%D1%82-18-%D0%B3%D1%80%D0%B0%D0%B4%D1%83%D1%81%D0%B0-news795081.html", "text": "ще е предимно слънчево, в източните райони с разкъсана облачност. Ще духа слаб вятър от изток-североизток. Минималните температури ще са от 1° до 6°, а максималните – между 13° и 18°. Такава е прогнозата за времето на Националния институт по метеорология и хидрология при БАН. По Черноморието ще има разкъсана облачност. Преди обяд на отделни места са възможни ръмежи. Ще духа слаб до умерен вятър от изток-североизток. Максимални температури на въздуха 15-17°. Температурата на морската вода е около 16°. Вълнението на морето ще е 1-2 бала. В планините ще е предимно слънчево, с повече облаци над масивите в Източна България. Ще духа слаб до умерен югоизточен вятър. Максималната температура на височина 1200 метра ще е около 14°, на 2000 метра – около 6°. Атмосферното налягане ще е близко до средното за ноември и ще остане без съществена промяна. Топлата ноемврийска есен продължава. Днес В неделя над Източна България ще преобладава облачно време, с намалена видимост, възможно е и да преръмява. Над Западна ще бъде със значителна висока облачност. Вятърът ще е от югоизток, предимно слаб. Максималните температури ще са между 13° и 18°, а преобладаващите минимални – между 2° и 7°. В началото на следващата седмица значителна ниска облачност и намалена видимост ще има отново над Източна България, сутрин - и по поречието на Дунав. В понеделник над останалата част от страната ще бъде предимно слънчево, но привечер в понеделник и във вторник със североизточен вятър ще проникне малка порция студен въздух. Облачността ще се увеличи, само на отделни места ще превали съвсем слаб дъжд. Дневните температури слабо ще се понижат. Сподели:", "date": "2018.11.10", "title": "ТОПЛАТА ЕСЕН ПРОДЪЛЖАВА: Слънцето ще ни грее щедро, температурите ще достигнат 18 градуса"}
{"url": "https://pik.bg/%D0%BC%D1%83%D1%81%D1%82%D0%B0%D1%84%D0%B0-%D0%BA%D0%B0%D1%80%D0%B0%D0%B4%D0%B0%D0%B9%D1%8A-%D0%B8-%D0%B4%D0%B5%D0%BB%D0%B5%D0%B3%D0%B0%D1%86%D0%B8%D1%8F-%D0%BD%D0%B0-%D0%B4%D0%BF%D1%81-%D0%B7%D0%B0%D1%81%D0%B5%D0%B4%D0%B0%D0%B2%D0%B0%D1%82-%D0%BD%D0%B0-39-%D0%B8%D1%8F-%D0%BA%D0%BE%D0%BD%D0%B3%D1%80%D0%B5%D1%81-%D0%BD%D0%B0-%D0%B0%D0%BB%D0%B4%D0%B5-%D0%B2-%D0%BC%D0%B0%D0%B4%D1%80%D0%B8%D0%B4-news795051.html", "text": "Делегация на ДПС ръководена от председателя Мустафа Карадайъ участва на конгреса на партията на европейските либерали, който се провежда в Мадрид, Испания в периода 8-10 ноември 2018г. В делегацията участват зам-председателят на ДПС и евродепутат Филиз Хюсменова, евродепутатът и вицепрезидент на АЛДЕ партията Илхан Кючюк, евродепутатът Неджми Али, народните представители Хамид Хамид и д-р Джевдет Чакъров, зам.-председателят на ДПС и кмет на Кърджали Хасан Азис, кметът на Рудозем Румен Пехливанов, кметът на Крумовград Нехрибан Ахмедова, кметът на Самуил Сали Бейтула, председателят на фондация “Либерална интеграция” Биршен Ибрямова и членът на ЦОБ Станислав Анастасов. По-рано днес председателят на ДПС Мустафа Карадайъ и част от делегацията на ДПС се срещнаха с председателя на немската либерална партия - ФДП Кристиан Линднер. По време на срещата двамата председатели обсъдиха обстойно политическата обстановка в България и Германия, необходимостта от задълбочено партньорство на либералните партии, за да се противопоставят на популизма и крайния национализъм, както и предстоящите европейски избори. Председателят на ДПС сподели, че партията наблюдава отблизо политическите процеси в Германия, защото те влияят и на политическата обстановка в България, но и в голяма степен предопределят посоката към която Европа ще върви. Според Кристиан Линднер възхода на националистите в Европа може скоро да приключи, но за целта либералните партии трябва да предложат една нова програма за развитие на Съюза, която включва отворено общество, свободна търговия, иновации и модернизация и инвестиции в образование. Той сподели, че основен приоритет на партията му е да работи и за интереса на малките държави в ЕС и покани парламентарна делегация на ДПС на работна визита в Бундестага на Германия. На 39-ият конгрес на партията АЛДЕ, чийто домакин е испанската либерална партия „Гражданите“ участват повече от 1000 европейски либерали и демократи, включително министър-председатели, европейски комисари, партийни лидери и делегати от 60 партии от цяла Европа, които в продължение на три дни ще водят задълбочени политически дискусии и ще избират членове на ръководството. По време на събитието АЛДЕ партията ще обсъди и приеме своя манифест за европейските избори през 2019 г. Това е най-важният документ на партия за следващата година и ще бъде основният фокус на дискусиите по време на Конгреса. В деня на откриването стана ясно, че президентът на Франция Еманюел Макрон и неговата партия \"Република, напред!\" ще обединят сили с АЛДЕ на следващите европейски избори, за да борят заедно срещу популизма и национализма в Европа, съобщиха от пресцентъра на ДПС. Сподели:", "date": "2018.11.10", "title": "Мустафа Карадайъ и делегация на ДПС заседават на 39-ия конгрес на АЛДЕ в Мадрид"}
{"url": "https://pik.bg/%D1%80%D1%83%D1%81%D0%B8%D1%8F-%D1%81%D0%BA%D0%BE%D1%87%D0%B8-%D1%81%D1%80%D0%B5%D1%89%D1%83-%D1%82%D0%B2%D1%8A%D1%80%D0%B4%D0%B5%D0%BD%D0%B8%D1%8F%D1%82%D0%B0-%D0%BD%D0%B0-%D0%B0%D0%B2%D1%81%D1%82%D1%80%D0%B8%D1%8F-%D0%B7%D0%B0-%D1%88%D0%BF%D0%B8%D0%BE%D0%BD%D0%B0%D0%B6-news795053.html", "text": "В изявление, публикувано на страницата си в интернет, министерството добавя, че твърденията се основават по-скоро на подозрения, а не на реални доказателства. Посочва се, че министерството е изразило протест пред австрийския посланик в Русия, който е бил повикан днес във ведомството. Ако бъде признат за виновен, австриецът може да получи до десет години затвор. Външният министър на Австрия Карин Кнайсъл отмени визитата си в Русия, планирана за началото на декември, и повика на разговор представители на руското посолство във Виена, предаде ТАСС. Руското министерство на външните работи заяви, че твърденията на Виена, че пенсиониран австрийски полковник от края на 90-те години е шпионирал в полза на Москва вредят на положителните отношения между двете страни, предаде Ройтерс. Сподели:", "date": "2018.11.10", "title": "Русия скочи срещу твърденията на Австрия за шпионаж"}
{"url": "https://pik.bg/%D1%82%D0%B5-%D1%81%D0%B0-%D0%BD%D1%8F%D0%BA%D1%8A%D0%B4%D0%B5-%D1%82%D0%B0%D0%BC-%D0%BB%D0%B0%D0%B7%D0%B5%D1%80-%D0%BF%D0%BE%D0%BA%D0%B0%D0%B7%D0%B2%D0%B0-%D0%BF%D1%8A%D1%82%D1%8F-%D0%BD%D0%B0-%D0%B8%D0%B7%D0%B2%D1%8A%D0%BD%D0%B7%D0%B5%D0%BC%D0%BD%D0%B8%D1%82%D0%B5-%D0%BA%D1%8A%D0%BC-%D0%B7%D0%B5%D0%BC%D1%8F%D1%82%D0%B0-news794913.html", "text": "ой обясни как лазер с мощност от няколко мегавата, чрез огромен наземен телескоп, ще може да създаде невероятно силен лъч, който извънземните ще могат да забележат отдалеч. Планираме да създадем космически фар, който ще покаже на представителите на извънземните цивилизации, че нашата планета е обитавана, сподели Джеймс Кларк от Технологичния институт в Масачузетс, цитиран от \"Езорайтър.ру\". Т Век, след като бъде включен лазерният маяк, светлината му ще покрие разстояние от 100 светлинни години. Сигналът ще бъде видим не само в нашата, но и в съседните галактики. Известно е, че само в Млечния път има няколкостотин екзопланети, подходящи за живот. Може би жителите на поне едно от тези небесни тела ще обърнат внимание на този сигнал, ще го проследят и ще научат за нашата Земя. Сподели:", "date": "2018.11.10", "title": "ТЕ СА НЯКЪДЕ ТАМ: Лазер показва пътя на извънземните към Земята"}
{"url": "https://pik.bg/%D1%81%D1%82%D1%80%D0%B5%D0%BB%D0%B5%D1%86-%D1%80%D0%B0%D0%BD%D0%B8-%D0%BC%D1%8A%D0%B6-%D0%B8-%D0%B4%D0%B5%D1%82%D0%B5-%D0%B2-%D0%BF%D1%80%D0%B5%D0%B4%D0%B3%D1%80%D0%B0%D0%B4%D0%B8%D0%B5-%D0%BD%D0%B0-%D0%BC%D0%BE%D0%BD%D1%80%D0%B5%D0%B0%D0%BB-news795099.html", "text": "36-годишен мъж простреля мъж и дете на улица „Къркланд“ в предградие на канадския град Монреал, съобщава БГНЕС, цитирани от БТВ. Ранените са откарани в болница. Детето има рана в стомаха и му предстои операция, а животът на мъжа е вън от опасност, Стрелецът се е укрил в една от къщите, но полицията е успяла да го задържи. Изясняват се мотивите за престъплението. Сподели:", "date": "2018.11.10", "title": "Стрелец рани мъж и дете в предградие на Монреал"}
{"url": "https://pik.bg/%D0%B4%D0%B2%D0%B5-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D1%8F-%D0%B1%D1%8F%D1%85%D0%B0-%D1%80%D0%B5%D0%B3%D0%B8%D1%81%D1%80%D0%B8%D1%80%D0%B0%D0%BD%D0%B8-%D0%B2-%D0%B9%D0%BE%D0%BD%D0%B8%D0%B9%D1%81%D0%BA%D0%BE-%D0%BC%D0%BE%D1%80%D0%B5-news795104.html", "text": "Регистрирани са две земетресения с магнитуд 4.6 по скалата на Рихтер западно от остров Закинтос в Йонийско море. Това сочи справка на официалната интернет страница на Европейския средиземноморски сеизмологичен център (EMSC). Първото земетресение е станало в 04:13 местно време на 45 километра югозападно от град Катастрион и на 54 километра западно от главния град на острова Закинтос, а второто на 52 километра западно от Закинтос в  04:31 местно време. Земетресенията са усетени на острова, както и по-слабо в континентална Гърция. Не се съобщава за пострадали хора и нанесени материални щети Сподели:", "date": "2018.11.10", "title": "Две земетресения бяха регисрирани в Йонийско море"}
{"url": "https://pik.bg/%D0%B2%D1%8F%D1%80%D0%B0-%D1%82%D0%B5%D0%B7%D0%B8-%D1%88%D0%B5%D1%81%D1%82%D0%B8%D0%BC%D0%B0-%D0%B0%D0%BF%D0%BE%D1%81%D1%82%D0%BE%D0%BB%D0%B8-%D0%BD%D0%B5%D1%83%D0%BC%D0%BE%D1%80%D0%BD%D0%BE-%D0%BF%D1%80%D0%BE%D0%BF%D0%BE%D0%B2%D1%8F%D0%B4%D0%B2%D0%B0%D0%BB%D0%B8-%D1%85%D1%80%D0%B8%D1%81%D1%82%D0%B8%D1%8F%D0%BD%D1%81%D1%82%D0%B2%D0%BE%D1%82%D0%BE-%D0%B8-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%BC%D1%8A%D1%87%D0%B5%D0%BD%D0%B8%D1%87%D0%B5%D1%81%D0%BA%D0%B8-news795066.html", "text": "От тях , за когото свети апостол Павел споменава в Посланието си до римляните, отишъл със свети апостол Петър в Рим и там - по заповед на римския император Нерон бил посечен с меч в същия ден, в който бил разпнат свети апостол Петър. Също и , който бил сродник на светия първовърховен апостол Павел и проповядвал словото Божие в Патра, където бил и епископ, съпровождал свети апостол Петър в Рим и в деня на неговото разпятие бил обезглавен. бил родом от Ахаия и също бил сродник на апостол Павел, за което споменава сам апостол Павел в Посланието си до римляните. Заедно със свети апостол Иасон той бил ученик на свети апостол Павел и пътешествал, проповядвайки Евангелието. След това бил епископ на Иконийската църква и починал в мир в дълбока старост. Подобно на него, починал мирно в Господа и , за когото също споменава свети апостол Павел в Посланието до римляните. Свети апостол Ераст бил дякон и пазител на имуществото на Иерусалимската църква, а след това - епископ в Панеада. също споменат от свети апостол Павел, пострадал много за своето благочестие, обърнал много гърци в Христовата вяра и мирно починал като епископ на град Берит. , с чиято ръка било написано посланието на ап. Павел до Римляните, бил епископ на гр. Икония след ап. Сосипатър. - Тези светии принадлежат към лика на седемдесетте Христови апостоли. Сподели:", "date": "2018.11.10", "title": "ВЯРА: Тези шестима апостоли неуморно проповядвали християнството и загинали мъченически"}
{"url": "https://pik.bg/%D1%80%D0%B5%D1%81%D1%82%D0%B0%D0%B2%D1%80%D0%B8%D1%80%D0%B0%D1%85%D0%B0-%D1%86%D1%8A%D1%80%D0%BA%D0%B2%D0%B0%D1%82%D0%B0-%D1%81%D0%B2-%D0%B9%D0%BE%D0%B0%D0%BD-%D0%B0%D0%BB%D0%B8%D1%82%D1%83%D1%80%D0%B3%D0%B5%D1%82%D0%BE%D1%81-%D0%B2-%D0%BD%D0%B5%D1%81%D0%B5%D0%B1%D1%8A%D1%80-%D1%81%D0%BD%D0%B8%D0%BC%D0%BA%D0%B8-news794953.html", "text": "Американският посланик открива реставрирана средновековна църква в Несебър. Средствата са осигурени от посолството на САЩ у нас, съобщава Би Ти Ви. Снимки: Би Ти Ви Църквата „Св. Йоан Алитургетос” един от най-красивите средновековни храмове в Несебър. Според една от легендите тя не била осветена, откъдето носи и името си „Алитургетос” –„неосветен” на гръцки. Според друга версия някога църквата е имала златни куполи, след свалянето на които започва резрушаването на храма. Най-сериозно е пострадала при земетресението през 1913 г. година. За реставрацията ѝ са отпуснати над 700 000 долара от Посланическия фонд за опазване на културното наследство и посолството на Съединените щати у нас. Ремонтните дейности са продължили цели три години. Снимка: Десислава Генева За откриването пристигна Н.П. Ерик Рубин – посланик на САЩ в България, а също и министърът на туризма Николина Ангелкова. Несебър е известен със своите църкви – знае се за 44. Градът под егидата на ЮНЕСКО е известен със своя „духовен път” – туристическа обиколка на някои от храмовете. През последните години църквата „Св. Йоан Алитургетос” беше затворена с решетки заради опасността от срутване. Сега тя отново ще събира поклонници и туристи. Сподели:", "date": "2018.11.10", "title": "Реставрираха църквата \"Св. Йоан Алитургетос\" в Несебър (СНИМКИ)"}
{"url": "https://pik.bg/25-%D1%80%D0%B0%D0%BD%D0%B5%D0%BD%D0%B8-%D0%BF%D1%80%D0%B8-%D0%B2%D0%B7%D1%80%D0%B8%D0%B2-%D0%B2-%D1%82%D1%83%D1%80%D1%81%D0%BA%D0%B0-%D0%B2%D0%BE%D0%B5%D0%BD%D0%BD%D0%B0-%D0%B1%D0%B0%D0%B7%D0%B0-news795087.html", "text": "При взрив в турска военна база в югоизточната част на страната са пострадали 25 души, предава Anadolu Agency, цетирана от „Фокус“. Взривът е станал в югоизточния вилает Хаккяри. Пострадалите войници са настанени в държавната болница в Хаккяри. След първоначалната експлозия са станали още няколко по-малки експлозии и е възникнал пожар. Министърът на отбраната Хулуси Акар, началникът на генералния щаб Яшар Гюлер и командващият Турските сухопътни сили Юмит Дундар са пристигнали в града и са посетили ранените войници в болницата. „25 войници са ранени при инцидент във Военната база Ортаклар Сунгу Тепе в окръг Семдинли, поради взрив на дефектни муниции при артилерийска стрелба. Издирвателните и спасителните работи продължават“, заяви министър Акар. Сподели:", "date": "2018.11.10", "title": "25 ранени при взрив в турска военна база"}
{"url": "https://pik.bg/%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BD%D0%B0-%D0%BF%D0%BE%D0%B6%D0%B0%D1%80%D0%B8%D1%82%D0%B5-%D0%B2-%D0%BA%D0%B0%D0%BB%D0%B8%D1%84%D0%BE%D1%80%D0%BD%D0%B8%D1%8F-%D1%81%D1%82%D0%B0%D0%BD%D0%B0%D1%85%D0%B0-%D0%B4%D0%B5%D0%B2%D0%B5%D1%82-news795086.html", "text": "Девет души са загинали, а десетки хиляди бяха евакуирани вчера, след като в американския щат Калифорния избухнаха горски пожари, като единият бързоразпространяващ се пожар заплашва световноизвестният курорт Малибу, предава AFP, цитирани от „Фокус“ Всички смъртни случаи са съобщени в град Парадайз, в окръг Бут, северно от столицата Сакраменто, където на цялото население от 26 000 е разпоредена евакуация. Пожарът започна в четвъртък сутрин. Разпален от силни ветрове,той е унищожил 70 000 акра (28 300 хектара) гори и засега не е овладян, заявиха от калифорнийската противопожарна служба. Два други пожара избухнаха в южната част на Калифорния. Единият в окръг Вентура близо до Таузънд Оукс, където ветеран от морската пехота застреля 12 души в бар за кънтри музика в сряда вечер. Сподели:", "date": "2018.11.10", "title": "Жертвите на пожарите в Калифорния станаха девет"}
{"url": "https://pik.bg/%D1%88%D0%BE%D0%BA%D0%B8%D1%80%D0%B0%D1%89%D0%BE-%D0%BD%D0%B0%D1%85%D0%B0%D0%BB%D1%81%D1%82%D0%B2%D0%BE-%D1%83%D0%B1%D0%B8%D0%B5%D1%86%D1%8A%D1%82-%D0%BD%D0%B0-%D0%BA%D1%80%D0%B0%D1%81%D0%B8%D0%B2%D0%B0%D1%82%D0%B0-%D0%B2%D0%B8%D0%BE%D0%BB%D0%B0-%D0%B8%D1%81%D0%BA%D0%B0-%D0%BF%D0%BE-%D0%BB%D0%B5%D0%BA%D0%B0-%D0%BF%D1%80%D0%B8%D1%81%D1%8A%D0%B4%D0%B0-news794991.html", "text": "Жестокият убиец на красивата Виола обжалва присъдата си пред ВКС. Той не иска да лежи 22 години и половина в затвора. Станев признава за престъпленията. На 23 юни м.г. Станев е надрусан с коктейл от 4 вида дрога. След скандал с Виола грабва стик за голф, събаря я на земята и я млати и души. После я ръга с ножовете. Един от тях се чупи и острието остава забито в шията на жената, припомня столичен всекидневник. След като убива Виола, Стефан вика приятелка, показва трупа на жертвата си и тръгва към Созопол. На стоп качва Венера Лазарова и 8 г. по-младия Звездимир Ташев. Внезапно вади метален бокс и пребива и стопаджията. Срещу Станев има 4 жалби за тормоз от бившата му жена преди убийството на Виола. Разследват го и за опит за убийство на съкилийник с химикалка. Сподели:", "date": "2018.11.10", "title": "ШОКИРАЩО НАХАЛСТВО! Убиецът на красивата Виола иска по-лека присъда"}
{"url": "https://pik.bg/%D0%BD%D0%B5%D0%BA%D0%B0-%D0%BC%D1%83-%D0%B5-%D0%B7%D0%BB%D0%B5-%D0%BD%D0%B5%D0%B9%D0%BC%D0%B0%D1%80-%D0%BF%D1%80%D0%B8%D0%B1%D0%B8%D1%80%D0%B0-%D0%B1%D0%BB%D0%B8%D0%B7%D0%BE-400-%D1%85%D0%B8%D0%BB%D1%8F%D0%B4%D0%B8-%D0%B5%D0%B2%D1%80%D0%BE-%D0%B7%D0%B0-%D0%B4%D0%B0-%D0%BF%D0%BB%D1%8F%D1%81%D0%BA%D0%B0-%D0%BD%D0%B0-%D0%BF%D1%83%D0%B1%D0%BB%D0%B8%D0%BA%D0%B0%D1%82%D0%B0-news795006.html", "text": "Телевизионният канал Франс 2 разпространи документ, който разкрива \"етични бонуси\" за футболистите на \"Пари Сен Жермен\", сред които 375 хил. евро за Неймар при поздравяване на феновете след мач. Според RMC, има серия от правила, която всеки играч трябва да спазва, за да има определени ползи. Един от най-интересните критерии е звездите да аплодират публиката след мачове, за да попаднат в бонус системата на клуба. Любопитното е, че според информацията капитанът на тима Тиаго Силва получава по 33 хил. евро на месец, докато сънародникът му Неймар взима десет пъти повече - 375 хил. евро. Очаквано, френските шампиони потвърдиха, че бонусите се получават само при изпълнение на набор от параметри като спечелване на точки и аплодиране на феновете. Включени са още точност, уважение към медиите и въздържане от залагания на мачове, в които участва ПСЖ. Сподели:", "date": "2018.11.10", "title": "НЕКА МУ Е ЗЛЕ: Неймар прибира близо 400 хиляди евро, за да пляска на публиката"}
{"url": "https://pik.bg/%D0%BE%D1%81%D1%8A%D0%B4%D0%B8%D1%85%D0%B0-%D0%BD%D0%B0-18-%D0%B3%D0%BE%D0%B4%D0%B8%D0%BD%D0%B8-%D0%B7%D0%B0%D1%82%D0%B2%D0%BE%D1%80-%D0%BE%D0%B1%D0%B8%D1%80%D0%B4%D0%B6%D0%B8%D1%8F%D1%82%D0%B0-%D1%81%D1%82%D0%B8%D0%B2%D1%8A%D0%BD-%D0%BE%D0%BF%D0%B8%D1%82%D0%B0%D0%BB-%D0%B4%D0%B0-%D1%83%D0%B1%D0%B8%D0%B5-%D0%B6%D0%B5%D1%80%D1%82%D0%B2%D0%B0%D1%82%D0%B0-%D1%81%D0%B8-news795007.html", "text": "19-годишен младеж от добруджанското с. Росица бе осъден от Добричкия окръжен съд на 18 г. затвор за грабеж, придружен с опит за убийство. На 12 август миналата година през нощта Стивън С. нахлул в дома на 79-годишен свой съселянин и го пребил, за да го ограби, припомня \"Труд\". Не успял да открие пари и затова прибрал от масата само две кутии цигари и избягал, оставяйки безпомощният старец облян в кръв на земята. Плячката на Стивън е на обща стойност 7,35 лв., тъй като една от кутиите цигари била разпечатана, стана ясно на делото. Пребитият пенсионер бил намерен в безсъзнание на другата сутрин от негов роднина. Откарали го в добричката болница с опасност за живота, но медиците успели да го спасят. Месец по-късно пострадалият бил изписан и настанен в хоспис, но преди досъдебното производство да приключи, починал от внезапна сърдечна смърт. Съдът уважи предявените от двамата му наследници граждански искове в размер на 2400 лв. и 3799 лв. Присъдата подлежи на обжалване и протест в 15-дневен срок пред Апелативния съд във Варна. Сподели:", "date": "2018.11.10", "title": "Осъдиха на 18 години затвор обирджията Стивън, опитал да убие жертвата си"}
{"url": "https://pik.bg/%D0%B1%D1%83%D0%BB%D0%B3%D0%B0%D1%80%D0%B3%D0%B0%D0%B7-%D0%B8%D1%81%D0%BA%D0%B0-%D0%BD%D0%BE%D0%B2%D0%BE-%D0%BF%D0%BE%D1%81%D0%BA%D1%8A%D0%BF%D0%B2%D0%B0%D0%BD%D0%B5-%D0%BD%D0%B0-%D0%B3%D0%B0%D0%B7%D0%B0-%D0%BE%D1%82-%D0%BD%D0%BE%D0%B2%D0%B0-%D0%B3%D0%BE%D0%B4%D0%B8%D0%BD%D0%B0-news795047.html", "text": "Държавното дружество „Булгаргаз“ иска ново поскъпване на \"синьото гориво\" от началото на следващата година. Компанията ще поиска скок на цената от януари 2019 година с 4,98% спрямо текущата, влязла в сила през октомври. В левова стойност това означава поскъпване с малко над 2 лева, предаде БГНЕС. Газовият доставчик мотивира увеличението с по-високите доставни цени на природния газ от внос, както и на по-високия курс на щатския долар спрямо лева. В официалното съобщение се казва, че прогнозната цена е към 08.11.2018 г. и не е окончателна. Окончателното предложение на “Булгаргаз“ ще бъде внесено в КЕВР на 11.12.2018 г. Сподели:", "date": "2018.11.10", "title": "\"Булгаргаз\" иска ново поскъпване на газа от Нова година"}
{"url": "https://pik.bg/%D0%BC%D0%B5%D1%80%D0%BA%D0%B5%D0%BB-%D0%B0%D0%BB%D0%B0%D1%80%D0%BC%D0%B8%D1%80%D0%B0-%D0%B7%D0%B0-%D0%B7%D0%B0%D1%81%D0%B8%D0%BB%D0%B2%D0%B0%D0%BD%D0%B5-%D0%BD%D0%B0-%D0%B0%D0%BD%D1%82%D0%B8%D1%81%D0%B5%D0%BC%D0%B8%D1%82%D0%B8%D0%B7%D0%BC%D0%B0-news795011.html", "text": "Германският канцлер Ангела Меркел предупреди, че в Германия се засилва антисемитизмът и отново заяви, че трябва да се предприемат решителни действия срещу расизма, ксенофобията и социалното изключване. Това стана на церемония, организира днес по повод 80-годишнината от Кристалната нощ, предаде ДПА. \"В Германия отново има процъфтяващ еврейски живот\", каза Меркел на церемонията в най-голямата синагога в Берлин. \"Но същевременно сме свидетели на тревожен антисемитизъм, който заплашва еврейския живот в нашата страна и други места по света, които се смятаха за сигурни\", заяви тя. \"За жалост, почти свикнахме с факта, че всяка еврейска институция . . . трябва да бъде охранявана или специално пазена от полицията\", каза Меркел. \"Но ние изпитваме страх от нападенията срещу хора с еврейски шапчици и сме шокирани от нападението през август срещу еврейския ресторант в Кемниц, извършено с десни подбуди\", заяви тя. Подобни криминални деяния на антисемитска основа навяват \"лоши спомени за началото на преследванията срещу евреите през 30-те години\", каза канцлерът. \"Държавата трябва да действа решително и последователно срещу езика на омразата, социалното изключване, антисемитизма, расизма и десния екстремизъм\", каза Меркел. \"По същия начин държавата трябва да действа последователно, когато омразата срещу евреите и Израел, било то вербална или невербална, се проявява от живеещи в нашата страна хора с различен религиозен и културен произход\", заяви тя. Председателят на Централния съвет на евреите в Германия Йозеф Шустер каза, че през 1938 г. сградата на синагогата е била подпалена и пожарът е бил потушен сравнително бързо само за да не засегне околните домове, предаде Асошиейтед прес. Шустер заяви, че макар и отговорни за погрома да са били нацистките организации СА и СС, това вече е означавало, че хиляди германци са участвали, а реакцията на населението е дала на нацистите \"ценната информация\", че почти никой не е протестирал. Макар съвременните нападения срещу евреи, мигранти и мюсюлмани да не може да се приравнят с престъпленията от нацистката ера, срамно е, че \"подобни неща се случват в Германия през 2018 г.\", каза той. Шустер упрекна крайнодясната партия \"Алтернатива за Германия\", затова че \"не изпитва уважение към нищо\". Партията, която миналата година влезе в германския парламент, не бе поканена на днешната церемония. В синагогата присъстваше и германският президент Франк-Валтер Щайнмайер. По-рано в реч в Бундестага той каза, че катастрофите през двете световни войни и Холокоста, са неделима част от германската идентичност. Но в същото време корените на демокрацията и на борбата за свобода трябва да се помнят такива, каквито са били в зората на демокрацията през 1918 г., каза той. На 9 ноември освен от Кристалната нощ се навършва и годишнина от провъзгласяването на тази дата през 1918 г. на края на монархията в Германия и началото на Ваймарска република. \"Можем да се гордеем с традициите си за свобода и демокрация, без да губим от поглед пропастта на Шоа\", каза Щайнмайер, използвайки названието на иврит на Холокоста. Днес се отбелязва и падането на Берлинската стена през 1989 г. Щайнмайер определи това събитие като \"най-щастливия 9 ноември в историята (на Германия)\". Но остава \"най-тежкият и най-болезненият въпрос в германската история\" - как само за няколко години след демократизацията през 1918 г., през 1933 г. нейните врагове, нацистите, успяват да спечелят изборите и германският народ залива съседите си в Европа с война и изтребление, заяви той. Сподели:", "date": "2018.11.10", "title": "Меркел алармира за засилване на антисемитизма"}
{"url": "https://pik.bg/%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82%D1%81%D0%BA%D0%B8-%D0%BF%D1%80%D0%B5%D0%BF%D0%BE%D0%B4%D0%B0%D0%B2%D0%B0%D1%82%D0%B5%D0%BB%D0%B8-%D1%81%D0%BA%D0%BE%D1%87%D0%B8%D1%85%D0%B0-%D1%81%D1%80%D0%B5%D1%89%D1%83-%D0%B1%D0%B0%D1%88%D0%B0%D1%80-%D1%80%D0%B0%D1%85%D0%B0%D0%BB-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8%D0%BA%D0%B0%D1%82%D0%B0-%D0%BD%D0%B5-%D0%B5-%D1%88%D0%BE%D1%83-%D0%BF%D1%80%D0%BE%D0%B3%D1%80%D0%B0%D0%BC%D0%B0-news795001.html", "text": "Десет преподаватели от Факултета по журналистика към Софийския университет излязоха с отворено писмо във връзка с клипа на студентската телевизия Алма Матер. В него директорът на телевизията - актьорът Башар Рахал обявява кастинг за служители. Видеото, в което момиче играе роля на негова асистентка и му поднася кафе и сметана с обръщението „шефе“, предизвика разнопосочни коментари в академичните среди, някои от които - силно критични. С писмото преподавателите от факултета определят клипа като смущаващ и изтъкват \"журналистиката не е шоу програма, лошият вкус е лоша реклама. Академичната общност не е стока, която се продава и купува\". Единият от преподавателите, подписал се под писмото - Вяра Ангелова - коментира в ефира на БНР: \"Притеснява ни най-вече вкусът, който разпространява, и посланията, които далеч се разминават с разбиранията ни за това, що е журналистика\". Башар Рахал, който във видието приканва студентите да се включат в кастинга, ако искат да станат известни, вече коментира пред медиите, че лоша реклама няма. С реакции излязоха и от Асоциацията на европейските журналисти - България. В нея пише, че клипът е \"жалък урок за всички бъдещи журналисти\", и че показва какво журналистиката  не трябва да бъде. От СУ коментираха за БНР, че клипът е нарочно провокативен, за да привлече кандидати, които до вчера били 1000 души, а министърът на образованието и науката Красимир Вълчев каза. \"Може би в това, в което се казва, само по себе си, няма нищо нередно, но, когато говорим за академична институция, трябва да има и академичен дух във всяка една дума\". Сподели:", "date": "2018.11.10", "title": "Университетски преподаватели скочиха срещу Башар Рахал: Журналистиката не е шоу програма"}
{"url": "https://pik.bg/%D0%BA%D1%80%D1%83%D1%82%D0%B8-%D0%BC%D0%B5%D1%80%D0%BA%D0%B8-%D0%B0%D0%BB%D0%B1%D0%B0%D0%BD%D0%B8%D1%8F-%D0%BE%D0%B1%D1%8F%D0%B2%D0%B8-%D0%B7%D0%B0-%D0%BF%D0%B5%D1%80%D1%81%D0%BE%D0%BD%D0%B0-%D0%BD%D0%BE%D0%BD-%D0%B3%D1%80%D0%B0%D1%82%D0%B0-%D0%B3%D1%8A%D1%80%D1%86%D0%B8%D1%82%D0%B5-%D0%BF%D1%80%D0%B8%D1%81%D1%8A%D1%81%D1%82%D0%B2%D0%B0%D0%BB%D0%B8-%D0%BD%D0%B0-%D0%BF%D0%BE%D0%B3%D1%80%D0%B5%D0%B1%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BA%D0%BE%D0%BD%D1%81-news795042.html", "text": "Off.net.mk Албанските власти обявиха за „персона нон грата“ 52-ма гърци заради разпространяване на етническа нетърпимост, съобщава македонската електронна медия , като уточнява, че засегнатите лица са присъствали на погребението на убития при престрелка с албанската полиция Константинос Кацифас, пише \"Фокус\". Няколкостотин гърци с националистически възгледи – по оценка на медията, се събраха в южното албанско село Буларат в четвъртък, за да присъстват на погребението на Кацифас. Те носеха със себе си транспаранти с надписи като „Македония е гръцка!“ и „Северен Епир е гръцки!“ Албанската полиция остана извън населеното място по време на погребението, за да бъдат избегнати допълнително изостряне на напрежението и евентуални инциденти. По-рано гръцки медии съобщиха, че около 20 гърцки са били задържани в полицейски участък в южния албански град Аргирокастро, където са подложени на разпит от органите на реда. Около три хиляди гърци се събраха в село Буларат в Албания, за да се сбогуват с Константинос Кацифас, убит от албанските сили за сигурност на 28 октомври. На фона на строгите мерки за сигурност на албанските власти, се смята, че повече от две хиляди души са успели да присъстват на погребението. Сподели:", "date": "2018.11.10", "title": "КРУТИ МЕРКИ: Албания обяви за \"персона нон грата\" гърците, присъствали на погребението на Константинос Кацифас"}
{"url": "https://pik.bg/%D0%BF%D0%BE%D1%82%D1%80%D0%B5%D1%81%D0%B0%D0%B2%D0%B0%D1%89%D0%B0-%D0%BD%D0%B0%D0%B3%D0%BB%D0%BE%D1%81%D1%82-%D1%82%D0%BE%D0%B7%D0%B8-%D0%BA%D1%80%D0%B0%D0%B4%D0%B5%D1%86-%D0%BE%D0%B1%D0%B8%D0%BA%D0%B0%D0%BB%D1%8F-%D0%B8-%D0%BF%D1%80%D0%BE%D0%B1%D0%B2%D0%B0-%D0%B4%D0%B0-%D0%B2%D0%BB%D0%B5%D0%B7%D0%B5-%D0%B2-%D1%87%D1%83%D0%B6%D0%B4%D0%B8-%D0%B6%D0%B8%D0%BB%D0%B8%D1%89%D0%B0-%D0%B1%D0%B5%D0%B7-%D0%B4%D0%B0-%D0%BA%D1%80%D0%B8%D0%B5-%D0%BB%D0%B8%D1%86%D0%B5%D1%82-news794940.html", "text": "Крадец, обикалящ различни адреси в София, потресе с наглостта си. Действията му са заснети от видеокамери в жилищна кооперация в столичния квартал \"Лагера\". Той не крие самоличността си и дори обикаля със запалена цигара, докато проверява за незаключени врати. Това се случва малко след 3:00 часа сутринта. От публикации в социалната мрежа Фейсбук става ясно, че за действията му е била уведомена полицията, но той все още не е заловен. Дори прави нови удари. Друг потребител разкрива, че същият мъж е успял да влезе в дома му, но е взел само документите на жена му. Това се е случило в „Манастирски ливади“. Десетки потребители са коментирали кадрите. Някои дори се заканват да се саморазправят с крадеца. „Оказва се, че лицето се казва Йордан. Излязъл е наскоро от Централния софийски затвор. Живее в София при родителите си в кв. „Редута“. Адресът е ул. „Царичина 4“. Живее с втория си баща Димитър, майка му Ева и брат му Георги. Подвизава се и в квартал Левски.“, пише в сигнала на потърпевшия. Сподели:", "date": "2018.11.10", "title": "ПОТРЕСАВАЩА НАГЛОСТ: Този крадец обикаля и пробва да влезе в чужди жилища без да крие лицето си"}
{"url": "https://pik.bg/%D0%B5%D0%BA%D1%81%D0%BF%D0%B5%D1%80%D1%82-%D0%BD%D0%B0%D0%B4%D1%8F%D0%B2%D0%B0%D0%BC-%D1%81%D0%B5-%D0%B4%D0%B0-%D0%BD%D0%B8-%D1%87%D0%B0%D0%BA%D0%B0-%D0%B4%D0%BE%D0%B1%D1%80%D0%B0-%D0%B3%D0%BE%D0%B4%D0%B8%D0%BD%D0%B0-%D0%BE%D1%82-%D0%B3%D0%BB%D0%B5%D0%B4%D0%BD%D0%B0-%D1%82%D0%BE%D1%87%D0%BD%D0%B0-%D0%BD%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0%D1%82%D0%B0-news795049.html", "text": "Във всички алтернативни бюджети, които сме предлагали през годините, нямам спомен да сме рязали социален разход, заяви по БНТ Петър Ганев от Института за пазарна иконима, които представиха алтернативен бюджет за 2019 година. Там, където променяме, е там, където държвата е най-неефективна, каза Ганев. Той даде като пример за неефективен сектор здравеопазването. Най-голямото плащане традиционно на човек на година е за пенсии, на второ място е за здравеопазване, каза Петър Ганев. По думите му голяма част от бюджета са текущи разходи. Странни идеи имаше за плоския данък в алтернативния бюджет на БСП, коментира той. Румъния е най-лошият пример за бюджет в цяла Европа, каза той. Другият пример е Гърция, допълни той. Надявам се да ни чака добра година от гледна точна на икономиката, каза Петър Ганев. Сподели:", "date": "2018.11.10", "title": "Експерт: Надявам се да ни чака добра година от гледна точна на икономиката"}
{"url": "https://pik.bg/%E2%80%9E%D0%B2%D0%B8%D0%BA%D1%82%D0%BE%D1%80%D0%B8%D1%8F-%D1%81%D0%B8%D0%BA%D1%80%D0%B5%D1%82%E2%80%9D-%D0%BF%D0%BE%D0%BA%D0%B0%D0%B7%D0%B0-%D0%BD%D0%B0%D0%B9-%D0%BD%D0%BE%D0%B2%D0%B0%D1%82%D0%B0-%D1%81%D0%B8-%D0%BA%D0%BE%D0%BB%D0%B5%D0%BA%D1%86%D0%B8%D1%8F-%D0%BD%D0%B0-%D0%B1%D0%BB%D1%8F%D1%81%D0%BA%D0%B0%D0%B2%D0%BE-%D1%88%D0%BE%D1%83-news795017.html", "text": "Световноизвестният производител на бельо „Виктория сикрет” представи най-новата си колекция в Ню Йорк. Сред звездните гости, уважили дефилето, бяха Крис Дженър, Тревър Ноа и Тайсън Бекфорд. За първи път на подиума преминаха 60 манекенки, които представиха рекордните 18 нови модела бельо. Ветеранът Адриана Лима обяви „пенсионирането си” и дефилира за последен път, облечена в бельо на „Викторияс сикрет”. Ревюто протече на фона на музиката на „Чейнсмоукърс”, Холзи и Шон Мендес. Сподели:", "date": "2018.11.10", "title": "„Виктория сикрет” показа най-новата си колекция на бляскаво шоу"}
{"url": "https://pik.bg/%D0%BF%D0%B0%D0%BD%D0%B0%D0%B8%D1%80-%D0%BD%D0%B0-%D0%B3%D0%BE%D0%BB%D0%BE%D1%82%D0%B0%D1%82%D0%B0---%D0%BA%D0%BE%D0%B3%D0%B0%D1%82%D0%BE-%D1%84%D1%80%D0%B8%D0%B7%D0%B8%D1%80%D0%B0%D0%BD%D0%B0%D1%82%D0%B0-%D1%80%D0%BE%D0%B7%D0%B8%D1%87%D0%BA%D0%B0-%D1%81%D1%82%D0%B0%D0%BD%D0%B5-%D0%B5%D1%82%D0%B0%D0%BB%D0%BE%D0%BD-%D0%B7%D0%B0-%D1%81%D0%B5%D0%BA%D1%81%D0%B0%D0%BF%D0%B8%D0%BB-%D0%BD%D0%B0-%D1%81%D1%82%D1%83%D0%B4%D0%B5%D0%BD%D1%82%D0%BA%D0%B8%D1%82%D0%B5-%D0%BE%D1%82-news795014.html", "text": "Настане вечер - салфетки политат, звезди обсипят ВИП-а тесен; тъпани думкат, пияни залитат, - Студентски град пее своята песен! Така бих перифразирал част от едно възхитително стихотворение на неповторимия Ботев. Да, онзи със сабята и кораба по Дунав! Та, моята версия е изключително актуална в наши дни. Случайно дочух, че преди няколко нощи се е провел конкурс, носещ името “Мис Сексапил”. Брей! Веднага си представих изискана зала, червен килим, специално подбрани тоалети, подчертаващи всяка част от дамския силует, дефилиращ по подиума… Шегувам се! Много добре знам как се спретват родните конкурсчета, но все пак от интерес решавам да потърся снимки и да видя коя е тази неповторима сексапилна красавица, която е омаяла “компетентното жури”, което по традиция е събрано от кол и въже. Уви! Никаква изненада. Конкурсът е проведен в чалготека - изискана, но чалготека. Относно добре подбраните тоалети… явно стилистът е в отпуск или е изпуснал автобус 94, защото момичетата са “дефилирали” с кривите си крачета почти чисто голи, някои дори захапали колани. На това му се казва сексапил. За да е пълна картинката на дансинга са поканени и няколко момчета, чиито тениски също набързо са свалени. Участничките ги заобикалят и започват да опипват... Направо си представете сцена от турска баня, но от тези модерните, които може да се посещават и от двата пола. Решавам да си припомня значението на думата “сексапил” и отварям тълковния речник. Това е една книга (може и в Гугъл), която тълкува/разяснява значението на думите. “Сексапил - привлекателност за другия пол; чувственост.” Ужас. Кой е писал този речник? Привлекателност за другия пол? Хелзинкският комитет веднага да се намеси и да редактира речника, как е възможно такава дискриминация през 2018 година? Не стига, че делят на полове, ами искат и чувственост. Затварям омерзен речника и се връщам на снимките. Гледам ги внимателно и осъзнавам, че организаторите на този парад на голотата всъщност имат различна дефиниция за “СЕКСАПИЛ” от тази, записана в тълковния речник. Те просто са искали участничките да правят СЕКС на сцената ПИЯНИ . Всъщност този конкурс е идеален пример за пирамидата в Студентски град и какво причинява на малките момичета, а и момчета, идващи от дълбоката провинция. Ако в училище са ги учили, че по дрехите посрещат, а по акъла изпращат, то стъпвайки в столицата поговорката става малко по-различна - по “здравейтИ” те посрещат и без дрехи те изпращат. Далеч съм от идеята да се правя на моралист, да казвам кое е правилно и кое порочно. Снимките достатъчно говорят. Но не трябва да виним момичетата. Част от тях, не всички, разбира се, работят професия, която все още не е легализирана у нас. А една такава титла може само да вдигне цената. Това си е като тапия след специализация направо. Хайде, честито на новата миска. Догодина пък може да търка диваните във \"ВИП Брадър\". Сподели:", "date": "2018.11.10", "title": "Панаир на голотата - когато \"фризираната розичка\" стане еталон за сексапил на студентките от провинцията"}
{"url": "https://pik.bg/%D1%82%D1%83%D1%80%D1%81%D0%BA%D0%B8%D1%8F%D1%82-%D0%BF%D0%BE%D1%81%D0%BB%D0%B0%D0%BD%D0%B8%D0%BA-%D1%83-%D0%BD%D0%B0%D1%81-%D0%BF%D1%80%D0%B5%D1%80%D1%8F%D0%B7%D0%B0-%D0%BB%D0%B5%D0%BD%D1%82%D0%B0-%D1%81%D1%8A%D1%81-%D0%B7%D0%BB%D0%B0%D1%82%D0%BD%D0%B0-%D0%BD%D0%BE%D0%B6%D0%B8%D1%86%D0%B0-news795022.html", "text": "Турският посланик Хасан Улсой преряза със златна ножица във формата на жерав лентата на петия  магазин в България на световна верига за бижута от благородни метали и скъпоценни камъни, пише епицентър. Компания в „рязането“ му правеше директорът на ювелирната компания Атила Кескин. Той призна, че към България има особен сантимент, защото първият магазин на марката извън Турция бил в София. Грациозните балерини на Националната опера и балет в пачки, обсипани с блестящи камъни допълниха усещането за неповторим лукс. То бе внушено още от драперията пред входа на магазина, върху която се стелеха светлинни диаманти. Съпругата на турския посланик, също както всички присъстващи, оцени по достойнство изработените специално за случая шоколадови бонбони с 24-каратово покритие. Гостите получиха като комплимент и уникална селекция кафе и чай от Етиопия. Първата покупка направи щастлив съпруг, а половинката му, освен добра отстъпка получи и овациите на присъстващите. Сподели:", "date": "2018.11.10", "title": "Турският посланик у нас преряза лента със златна ножица"}
{"url": "https://pik.bg/%D0%BA%D0%B0%D0%BA%D0%B2%D0%BE-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BE%D0%B1%D1%81%D1%8A%D0%B4%D0%B8%D1%82%D0%B5-%D0%BF%D1%80%D0%B5%D0%B4%D0%B8-%D1%81%D0%B5%D0%BA%D1%81-%D1%81-%D0%BD%D0%BE%D0%B2-%D0%BF%D0%B0%D1%80%D1%82%D0%BD%D1%8C%D0%BE%D1%80-news794821.html", "text": "Сексът е едно от най-големите удоволствия на света, но може да се превърне и в неприятно преживяване заради някои недоразумения. Когато имате постоянен партньор е лесно – и двамата познавате телата си, знаете кой какво харесва и чувствате една сигурност и увереност в леглото. При смяна на мъжа обаче винаги има някои неловки моменти, които лесно могат да бъдат предотвратени с бърз разговор. Ето и какво трябва да обсъдите с него преди да се метнете в леглото: 1. Белези Перфектни хора няма! А в леглото жените често се потапят в комплексите за телата си и това им пречи да се насладят напълно на любовната игра. В никакъв случай не му обяснявайте за целулита или за по-пищното си дупе или малки гърди, защото това само ще убие и неговото желание. Той със сигурност е забелязал тези неща и ето, че все пак иска да бъде с вас. Добре е обаче да го предупредите, ако имате някакви белези по тялото си, рождени петна или други „несъвършенства“, които биха могли да го „стреснат“ и да го накарат да си мисли какво ли не. 2. По какво си падате Не се познавате добре и затова ако той не е гадател, едва ли веднага ще уцели какво точно ви харесва в леглото, още повече ако си падате по по-специфични тактики и игрички. Няма нищо лошо преди това да си кажете какво ви възбужда и какво не, както и да научите как да го задоволите максимално. 3. Предпазни средства Противозачатъчни, презервативи... трябва да вземете всички мерки за безопасен секс. Колкото и надежден да изглежда, не се впускайте в сексуални игри с мъж, който познавате бегло, без да сте се погрижили за здравето си. И не става въпрос само за нежелана бременност, а и за болестите предавани по полов път. Бъдете умни! 4. Девственост Ако сте девствена, не се срамувайте и не го крийте от него. Той трябва да е наясно, че това е първият ви път и да бъде по-внимателен с вас. 5. Възраст Може да сте по-малка, но да изглеждате като по-зряла и обратното. Не е задължително да си казвате ЕГН-то, но разликата във възрастта има значение в секса, така че не я крийте. А и когато всички дрехи паднат, той има как да я разпознае и може да стане конфузно, пише Тялото. 6. Изследвания Ако имате някакъв проблем (гъбички, бактерии, инфекции) го предупредете. Не е честно да си траете за тези неща, дори човекът срещу вас да е непознат и сексът да е за една вечер. Има шанс той да се откаже от секса, но пък замислете се как бихте се почувствали, ако спите с мъж, който има някакъв проблем и не ви каже. Особено ако след това трябва да прекарате дни наред по лекари, изследвания и в прием на различни лекарства. Сподели:", "date": "2018.11.10", "title": "Какво трябва да обсъдите преди секс с нов партньор?"}
{"url": "https://pik.bg/%D0%BF%D0%BE%D0%B6%D0%B0%D1%80-%D0%B3%D0%BE%D1%80%D1%8F-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%B7%D0%B0-%D0%BF%D1%81%D0%B8%D1%85%D0%B8%D1%87%D0%BD%D0%BE-%D0%B7%D0%B4%D1%80%D0%B0%D0%B2%D0%B5-%D0%B2-%D1%82%D1%8A%D1%80%D0%B3%D0%BE%D0%B2%D0%B8%D1%89%D0%B5-news795026.html", "text": "Пожар е горял в Центъра за психично здраве в Търговище. Няма пострадали. Сигналът за дим от покрива на една от постройките е подаден следобед, съобщиха от РД \"Пожарна безопасност и защита на населението\". На мястото са пристигнали дежурни екипи на пожарната с два автомобила. Пожарът своевременно е бил локализиран и изгасен. По първоначални данни той е възникнал при извършване на ремонтни дейности. Листа в пролука между ламаринени сегменти на покрива на сградата са се запалили от газова горелка при полагане на покривна изолация. По време на гасенето на пламъците пациентите от отделението към областната болница са били временно евакуирани. Сподели:", "date": "2018.11.10", "title": "Пожар горя в Центъра за психично здраве в Търговище"}
{"url": "https://pik.bg/%D0%BC%D0%B8%D0%BD%D0%B8%D1%81%D1%82%D1%8A%D1%80-%D1%80%D0%BE%D1%81%D0%B5%D0%BD-%D0%B6%D0%B5%D0%BB%D1%8F%D0%B7%D0%BA%D0%BE%D0%B2-%D0%BB%D0%B8%D1%87%D0%BD%D0%BE-%D1%81%D0%B5-%D0%B0%D0%BD%D0%B3%D0%B0%D0%B6%D0%B8%D1%80%D0%B0%D0%BC-%D1%81-%D0%B0%D0%BA%D1%82%D1%83%D0%B0%D0%BB%D0%B8%D0%B7%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D0%B7%D0%B0%D0%BA%D0%BE%D0%BD%D0%BE%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%B2-%D0%B5%D0%BB%D0%B5%D0%BA%D1%82%D1%80-news795019.html", "text": "До 2 години българското законодателство трябва да бъде актуализирано с текстовете на новия Европейски кодекс на електронните съобщения и аз лично се ангажирам с това, заяви министърът на транспорта, информационните технологии и съобщенията Росен Желязков. Той участва в годишната конференция на Българската асоциация на кабелните и комуникационните оператори и се включи в обсъждането на проекта на Етичен кодекс за отношенията с потребителите на телекомуникационни услуги. Министър Желязков подчерта, че се очаква Европейският кодекс да бъде публикуван в Официален вестник на ЕС в края на годината. По думите му, документът гарантира равнопоставеност, конкуренция, унификация на практиките и защита на правата на потребителите. По-строгите правила, залегнали в новата правна рамка, ще улеснят смяната на доставчика на услуги и пренасянето на номера, каза министърът. Той добави, че се предвижда осигуряване на подробна информация за клаузите на договора преди сключването му. „Включително се въвежда задължение операторите да предоставят кратко и лесно четимо резюме на съществените условия на договора“, заяви министър Росен Желязков. По отношение на сметките, той подчерта, че ще има изискване да бъдат детайлни и ясни, освен това ще бъдат дадени възможности на потребителите да контролират разходите си. Ще бъде насърчена по-голяма прозрачност на тарифите, включително чрез предоставяне на средства за сравнение на договорните оферти по отношение на цени и качество на услугите. Министър Желязков каза още, че обсъжданият Етичен кодекс за отношенията с потребителите на телекомуникационни услуги, е израз на саморегулация на операторите и е в най-висока степен разбиране на потребностите на сектора. Сподели:", "date": "2018.11.10", "title": "Министър Росен Желязков: Лично се ангажирам с актуализирането на законодателството в електронните съобщения"}
{"url": "https://pik.bg/%D0%BD%D0%B0%D0%B9-%D0%BC%D0%B0%D0%BB%D0%BA%D0%BE-19-%D0%B4%D1%83%D1%88%D0%B8-%D1%81%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%BF%D1%80%D0%B8-%D0%B1%D0%BE%D0%BC%D0%B1%D0%B5%D0%BD%D0%B0-%D0%B0%D1%82%D0%B0%D0%BA%D0%B0-%D1%81%D1%80%D0%B5%D1%89%D1%83-%D1%85%D0%BE%D1%82%D0%B5%D0%BB-%D0%B2-%D1%81%D0%BE%D0%BC%D0%B0%D0%BB%D0%B8%D1%8F-news795015.html", "text": "Die Frankfurter Allgemeine Zeitung, цитиран от \"Фокус\" Най-малко 19 души са загинали при бомбено нападение в хотел в сомалийската столица Могадишу, съобщава германският национален ежедневник . Полицията в африканската страна поясни, че шестима от жертвите са предполагаеми нападатели. След силната експлозия са чути изстрели от автоматично оръжие. Съобщава се, че над града се носи гъсти колони от черен дим. Полицията подозира, че ислямистката терористична организация „Ал-Шабаб“ стои зад атаката. Сподели:", "date": "2018.11.10", "title": "Най-малко 19 души са загинали при бомбена атака срещу хотел в Сомалия"}
{"url": "https://pik.bg/%D0%B4%D0%B5%D0%B6%D1%83%D1%80%D0%BD%D0%B8-%D0%B5%D0%BA%D0%B8%D0%BF%D0%B8-%D1%89%D0%B5-%D1%81%D0%BB%D0%B5%D0%B4%D1%8F%D1%82-%D1%81%D1%82%D0%B0%D1%80%D1%82%D0%B0-%D0%BD%D0%B0-%D0%BE%D1%82%D0%BE%D0%BF%D0%BB%D0%B8%D1%82%D0%B5%D0%BB%D0%BD%D0%B8%D1%8F-%D1%81%D0%B5%D0%B7%D0%BE%D0%BD-%D1%82%D0%BE%D0%B7%D0%B8-%D1%83%D0%B8%D0%BA%D0%B5%D0%BD%D0%B4-news795029.html", "text": "Това съобщиха от пресцентъра на \"Топлофикация София\" ЕАД. На 10 и 11 ноември от 9.00 до 15.00 ч. в центъра за обслужване на клиенти на дружеството на тел. 0700 11 111 ще има сътрудници, които ще предоставят необходимата информация на гражданите. В топлорайоните пък абонатите ще могат да разчитат на технически екипи, които ще приемат сигнали и ще оказват съдействие на терен за всякакви въпроси свързани с включването на отоплението в сградите. Дежурни информационни и технически екипи осигуряват този уикенд „Топлофикация София“ ЕАД заради старта на отоплителния сезон и ще следят старта на отоплителния сезон. Сподели:", "date": "2018.11.10", "title": "Дежурни екипи ще следят старта на отоплителния сезон този уикенд"}
{"url": "https://pik.bg/%D1%81%D0%B5%D0%BA%D1%81-%D0%BC%D1%83%D1%81%D0%B0%D0%BA%D0%B0-%D1%82%D0%B8%D1%8F-%D0%B1%D0%B0%D0%B4%D0%B6%D0%B0%D1%86%D0%B8-%D0%BD%D0%B0%D0%BF%D1%80%D0%B0%D0%B2%D0%B8%D1%85%D0%B0-%D1%84%D0%B8%D0%BA%D0%B8-%D0%BA%D0%BE%D0%BA%D0%BE-%D0%B4%D0%B8%D0%BD%D0%B5%D0%B2-%D0%B8-%D0%BC%D0%B8%D1%82%D0%B0%D0%BA%D0%B0-%D0%B1%D0%B0%D0%B4%D0%B6%D0%B0%D0%BD%D0%B0%D1%86%D0%B8-%D1%81%D0%BD%D0%B8%D0%BC%D0%BA%D0%B8-news795044.html", "text": "Кристиан Кирилов, който се сдоби с популярност с ролята на Митака в риалити сериала \"София ден и нощ\", спи с фолк певицата Джулия, Двамата са съсвем прясна двойка, като все още напасват характерите си. Митака и Джулия е трябвало да се появят като двойка на раздаването на светски награди, но в дискотеката е отишъл само Кристиан, който се окичи с приза за \"Най-добър актьор\". Според запознати двойката е планирала официално да се представи на събитието, но преди раздаването на статуетките двамата се изпокарали. Покрай популярната поредица мускулестият мачо се сдоби с много фенки, но все не успява да завърти сериозна приятелка. Наскоро обаче той се харесал с чалга изпълнителката в популярен столичен клуб, като веднага прехвърчали искри помежду им. Митака побързал да се сдобие с телефонния й номер и последвала засилена кореспонденция и срещи. Хора от обкръжението на Кристиан твърдят, че досега не са го виждали толкова хлътнал по друга и двамата вече обмисляли да заживеят под един покрив, пише седмичник. Навремето Джулия мина през леглото на Фики Стораро, като двамата имаха връзка преди наследникът на Тони Стораро да започне афера с Преслава. Любопитното е, че съвсем наскоро се понесе мълва, че брюнетката е минала и пред леглото на колекционера на чалгарки Коко Динев. Въобще, много баджанаци, много нещо... Сподели:", "date": "2018.11.10", "title": "СЕКС МУСАКА! Тия баджаци направиха Фики, Коко Динев и Митака баджанаци (СНИМКИ)"}
{"url": "https://pik.bg/%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%BC%D1%83%D0%BB%D0%B5-%D0%BD%D0%BE%D1%81%D0%B5%D0%BB%D0%BE-%D0%BF%D0%B0%D1%80%D0%B8-%D0%BD%D0%B0-%D1%82%D0%B5%D0%BB%D0%B5%D1%84%D0%BE%D0%BD%D0%BD%D0%B8-%D0%B8%D0%B7%D0%BC%D0%B0%D0%BC%D0%BD%D0%B8%D1%86%D0%B8-%D0%B2-%D1%81%D0%B8%D0%BB%D0%B8%D1%81%D1%82%D1%80%D0%B5%D0%BD%D1%81%D0%BA%D0%BE-news795009.html", "text": "Служители на сектор \"Криминална полиция\" при РУ-Силистра са задържали 26-годишен мъж, участвал в телефонни измами, съобщиха от ОД на МВР. Арестът е направен вчера в резултат на разследване по извършени в Силистра идентични престъпления. Задържаният е жител на силистренско село. Досега е установено, че е участвал в качеството си на куриер в пет от последните телефонни измами, извършени на територията на Силистра. След първоначалното му задържане за срок до 24 часа, днес с постановление на Районната прокуратура в Силистра срокът на задържането му е продължен до 72 часа. Привлечен е като обвиняем. За десетте месеца на годината в Силистренско са регистрирани 35 телефонни измами. Само през октомври са извършени девет телефонни измами, показва справка от ОД на МВР. Сподели:", "date": "2018.11.10", "title": "Арестуваха \"муле\", носело пари на телефонни измамници в Силистренско"}
{"url": "https://pik.bg/%D0%BD%D0%B0%D0%B4-38-000-%D0%B4%D1%83%D1%88%D0%B8-%D1%83-%D0%BD%D0%B0%D1%81-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D1%82-%D1%81%D0%BE%D1%86%D0%B8%D0%B0%D0%BB%D0%BD%D0%B8-%D1%83%D1%81%D0%BB%D1%83%D0%B3%D0%B8-%D0%BE%D1%82-%D1%80%D0%B0%D0%B7%D0%BB%D0%B8%D1%87%D0%B5%D0%BD-%D1%82%D0%B8%D0%BF-news795071.html", "text": "Над 38 000 души у нас използват социални услуги от различен тип, но в 47 общини изобщо не предлагат финансирани от държавата помощни дейности. Това посочи социалният министър Бисер Петков по време на семинар за Закона за социалните услуги, който все още е в процес на обществено обсъждане. Един от приоритетите на законопроекта е да се засили публично-частното партньорство, за да се създаде конкуренция между частните доставчици на такива услуги и качеството им да се повиши. До момента са сключени 184 договора с организации от неправителствения сектор, които предлагат такава помощ. Според Петков е необходим по-добър контрол в сектора. В държавния бюджет са предвидени повече средства за социални услуги. \"За следващата година са предвидени 264 млн. в бюджета на държавата\", съобщи Бисер Петков. \"Това е значителен ръст в сравнение с миналата година - около 20%. В част от случаите е завишен стандартът предимно за резидентните услуги, тъй като те са най-скъпи. По-ниско е увеличението от 5-6% за дневните услуги\", коментира Зорница Русинова, зам.-министър на труда и социалната политика. Сподели:", "date": "2018.11.10", "title": "Над 38 000 души у нас използват социални услуги от различен тип"}
{"url": "https://pik.bg/%D1%81%D0%B0%D0%BC%D0%B0%D1%82%D0%B0-%D0%BD%D0%B5%D0%B2%D0%B8%D0%BD%D0%BD%D0%BE%D1%81%D1%82-%D0%B5%D0%BB%D0%B5%D0%BD%D0%B0-%D0%B9%D0%BE%D0%BD%D1%87%D0%B5%D0%B2%D0%B0-%D0%BF%D0%BE-%D1%87%D0%B8%D1%81%D1%82%D0%B0-%D0%BE%D1%82-%D1%81%D1%8A%D0%BB%D0%B7%D0%B0-%D0%B8%D0%B7%D0%BE%D0%B1%D1%89%D0%BE-%D0%BD%D0%B5-%D0%B7%D0%BD%D0%B0%D0%BC-%D0%BA%D0%B0%D0%BA%D0%B2%D0%BE-%D0%B5-%D0%BF%D1%80%D0%B0%D0%BD%D0%B5-%D0%BD%D0%B0-%D0%BF%D0%B0%D1%80%D0%B8-news795121.html", "text": "Депутатът от БСП Елена Йончева коментира пред сутрешния си блок на БТВ искането на строителните фирми да подаде оставка. „Това са атаки срещу мен от ГЕРБ, които са отдавна – коментира Йончева. - Има атаки срещу мен от трима депутати – Тома Биков, Антон Тодоров и Делян Добрев. Там всичко е казано и нищо не мога да добавя. Няма нито един факт, който да доказва твърденията им. Изобщо не знам какво е пране на пари. Консултирах се за това с адвокати. Никога не съм се занимавала с бизнес. През 2011-2012 година, когато бях поканена от ТВ7 да правя филми, тогава юристи на телевизията ме посъветваха да се свържа с тази фирма, за да закупим техника. Техниката е налична, филмите са направени и излъчени. 2012-213 година КТБ бе банка на годината. Тази офшорна фирма си имаше управител – госпожа Зорница Блъскова. Тя е на ТВ7. Не съм имала и грам съмнения, че има нещо нередно. Телевизията си имаше лиценз. Държавата е извършвала финансовия им контрол. Банката би трябвало да контролира произхода на парите. БНБ също трябва да направи проверка. Това означава ли, че всички журналисти, работили в ТВ7 или като външни продукции, имали нещо общо с тях, са участвали в някакви финансови схеми. Отказвам да повярвам, че главна прокуратура може да бъде използвана така. Съдът е единствено място, където може да се види, че тези обвинения са несъстоятелни. Още вярвам, че може да се стигне до истината“. Елена Йончева коментира и искането на БСП за независима експертиза на ремонта на пътища в страната. „Изпратихме искане до агенция „Пътно строителство“ да ни разрешат чужди лаборатории да направят техническа експертиза за състоянието на петте основни магистрали – „Струма“, “Марица“,  „Хемус“, „Тракия“,  Първокласен Път 1 и Околовръстния път. – разясни Йончева. -  След това искане до АПИ започнах да получавам много документи свързани със строителството на пътищата. Преди два дни получих един много смущаващ документ, който изпратихме на Прокуратурата веднага. Става дума за участъка край Своге, където стана катастрофата. Оказа се, че от Община Своге са предупреждавали АПИ, но има и констативен протокол от експерти на Общината още от 20 юни 2017 година Там са изброени седем точки, като най-важни са първите две. Едната е, че е износен пътя на това място и че има завой с голям вираж на десния завой в посока София. Там се посочва, че трябва да има пълна подмяна на асфалтовото покритие на тази отсечка, а най-смущаващото е, че тогава се иска изпълнението на това да стане незабавно. Крайните изводи са на Прокуратурата, които вече разполагат с този документ. Какви по-големи доказателства за престъпление от това, че там 20 души загинаха. После и министър Нанков каза, че в асфалта има варовик. Подмяната на една фракция с варовик го прави много по-евтин. Ако министър Нанков е имал тази записка, би трябвало да е наясно със ситуацията. От Камарата на строителите са се срещали с Корнелия Нинова и знам, че са искали да я разубедят да не подаваме в АПИ това искане за тестване в независима лаборатория. Поискаха ми оставката като депутат. Смятате ли, че трябва да давам отговор на това искане изобщо?  Искането ни не е срещу строителните фирми. Напротив, искаме да ги защитим. Точно заради това и искаме независима експертиза в независима лаборатория. Именно липсата на такава експертиза е удар по строителите“. Сподели:", "date": "2018.11.10", "title": "САМАТА НЕВИННОСТ! Елена Йончева по-чиста от сълза: Изобщо не знам какво е пране на пари"}
{"url": "https://pik.bg/%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%89%D0%B8-%D1%81%D1%80%D0%B5%D1%89%D1%83-%D0%BC%D1%80%D1%8A%D1%81%D0%BD%D0%B8%D1%8F-%D0%B2%D1%8A%D0%B7%D0%B4%D1%83%D1%85-%D0%B2-%D1%80%D1%83%D1%81%D0%B5-%D0%B1%D0%BB%D0%BE%D0%BA%D0%B8%D1%80%D0%B0%D1%82-%D0%B4%D1%83%D0%BD%D0%B0%D0%B2-%D0%BC%D0%BE%D1%81%D1%82-news795105.html", "text": "Нов протест срещу замърсяването на въздуха в Русе заплашва да затвори подстъпите към Дунав мост. Организаторите твърдят, че градът е системно обгазяван от няколко предприятия в района. През седмицата протестиращите изпращаха децата си на училище с маски и публикуваха снимки в социалните мрежи. Проблем през последните дни беше и горящото в района сметище.  Тогава мобилните станции в града не отчетоха проблем. През септември министърът на околната среда и водите Нено Димов обяви, че има програма за година и половина, която трябва да въведе специални мерки срещу замърсяването на въздуха. Сподели:", "date": "2018.11.10", "title": "Протестиращи срещу мръсния въздух в Русе блокират Дунав мост"}
{"url": "https://pik.bg/%D0%B2%D0%B5%D0%B6%D0%B4%D0%B8-%D1%80%D0%B0%D1%88%D0%B8%D0%B4%D0%BE%D0%B2-%D0%BD%D0%B0%D1%81%D0%BC%D0%B5%D1%82%D0%B5-%D1%80%D0%B0%D0%BD%D0%BE-%D1%80%D0%B0%D0%BD%D0%BE-%D0%BD%D0%BE%D0%B2%D0%B0-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D1%8F-%D0%B4%D0%B0%D0%B9%D1%82%D0%B5-%D0%B5%D0%B4%D0%BD%D0%B0-%D0%BB%D0%BE%D0%BF%D0%B0%D1%82%D0%B0-%D0%BD%D0%B0-%D1%81%D0%BE%D1%80%D0%BE%D1%81%D0%BE%D0%B8%D0%B4%D0%B8%D1%82%D0%B5-%D0%BF%D0%BE%D0%BD%D0%B5-%D0%B4%D0%B0-%D1%80%D0%B0-news795117.html", "text": "Основната \"храна\" на българина стана скандалът. Всички сме виновни за това. И вашата телевизия дори - отваряте телевизиите и виждате: всеки ден - кървища, убийства, катастрофи. Животът не е само това. Така че всички участваме в един процес, който превърнахме в начин на живот. Това заяви пред Нова телевизия Вежди Рашидов, председател на Комисията по култура в НС и депутат от ГЕРБ. Коментирайки скандала около ремонта на столичната ул. \"Граф Игнатиев\", той заяви: \"Аз безкрайно добре познавам шефа на Джи Пи Груп, който ми беше студент. Той да допусне такъв примитивизъм, мозъкът ми няма как да го побере... Но - едни соросоиди - много добре платени млади лица - едно дърво не са посадили, цял ден снимат и \"спасяват\". Какво спасяват?! Дайте им една лопата, да направят един Ленински съботник и тогава да говорят. Нивата иска не молитва, а мотика. Ставаме смешни, разберете ме. Снимат, събуждат страсти, бъркат се във всичко. Като направихме Ларгото - събрахме шестима архитекти със страхотни имена. Дойде някакъв Глишев (Манол Глишев, б.р.), орева орталъка. Аз говоря за пропаганда, за правене на външна политика и внушение. Днес Ларгото е един от най-красивите обекти\". Рашидов коментира и поведението на Корнелия Нинова (която нарече \"парламентарна манекенка\") и опозицията, които непрекъснато \"мътят водите\" на политиката. \"Демокрацията са ясни правила, които обслужват всеки български гражданин. Затова правим промени в законите, за да защитаваме демократичните устои на обществото\", заяви Рашидов. Той подчерта, че напускането на пленарна зала от страна на БСП не е бойкот срещу ГЕРБ, а срещу държавността и народа. \"Най-чуваната дума през последните пет години е \"Оставка\". Ама замислете се, това не е нормално\", заяви той. Политикът коментира и скандала около думите на вицепремиера Валери Симеонов, подразнили \"протестиращите майки\". \"Един политик може да говори свободно. Дайте свободата на думите - те понякога могат да бъдат образни и свободни. Дума дупка не прави, казва народът... В работата човек може и да сбърка, и да бъде много добър\", заяви той. \"Една четвърта власт, която премиерът нарече първа, нека я оставим сама да се оправя и управлява. Няма нищо по-нормално от това който иска да прави бизнес от медиите, да декларира кой е собственикът. Ако сега излезе една лъжлива новина и не знаете кой е собственик, кого ще осъдите? Аз значи мога да бъда омърсен от една медия и да няма да мога да се защитя. Никой не е против свободата на словото. Аз лично съм се борил за нея\", заяви Рашидов, коментирайки гласувания Закон за прозрачността на медиите. \"Законът е силата, законът е властта. Законът е всичко. И докато не го прилагаме, ще сме на тоя хал\", подчерта още той. \"В България има европейски журналисти. А вие каква сте? В Европа ли сте или в Китай? Какво ме питате, сякаш не разбирате? Какъв е проблемът\", попита Рашидов тв водещата Мира Иванова. По повод 29-та годишнина от началото на Прехода, той заяви: \"Каквото сме направили, ще му видим колая. Трябва да си върнем държавата. Как да станем по-богати, да ядем хляб, да имаме жито, като никой не се труди?!\". Сподели:", "date": "2018.11.10", "title": "Вежди Рашидов насмете рано-рано Нова телевизия: Дайте една лопата на соросоидите поне да разберат за какво протестират! Глишев орева орталъка, когато правехме Ларгото"}
{"url": "https://pik.bg/%D0%BF%D1%80%D0%BE%D0%BC%D1%8F%D0%BD%D0%B0%D1%82%D0%B0-29-%D0%B3%D0%BE%D0%B4%D0%B8%D0%BD%D0%B8-%D0%BE%D1%82-%D0%BD%D0%B0%D1%87%D0%B0%D0%BB%D0%BE%D1%82%D0%BE-%D0%BD%D0%B0-%D0%BF%D1%80%D0%B5%D1%85%D0%BE%D0%B4%D0%B0-news795109.html", "text": "29 години от началото на Прехода. На 10 ноември 1989 г. пленум на Българската комунистическа партия гласува оставката на Тодор Живков като генерален секретар на Централния комитет на БКП - оставка, която той е подал ден по-рано след повече от 30 години на върха на държавата. На негово място е избран Петър Младенов. По- късно Живков е отстранен и от като председател на Държавния съвет. Събитията у нас започват на фона на падането на Берлинската стена и протести на „Екогласност”. Дни по-рано е основан Клубът за гласност и преустройство, през декември е създаден Съюзът на демократичните сили, а през януари започва Кръглата маса, чиято цел е да очертае рамките на започващият тогава български преход. На 18 ноември у нас се провежда и първият свободен митинг, иницииран от неформални организации, начело с „Подкрепа” и „Екогласност”. Страната се отказва от еднопартийната система на управление, член първи от Конституцията пада и започва преход към парламентарна демокрация и пазарна икономика. Сподели:", "date": "2018.11.10", "title": "ПРОМЯНАТА: 29 години от началото на Прехода"}
{"url": "https://pik.bg/%D0%BD%D1%8F%D0%BC%D0%B0-%D0%B4%D0%B0-%D0%BE%D1%82%D0%BA%D1%80%D0%B8%D0%B2%D0%B0%D1%82-%D1%84%D0%B8%D0%BB%D0%B8%D0%B0%D0%BB-%D0%BD%D0%B0-%D1%81%D0%BE%D1%84%D0%B8%D0%B9%D1%81%D0%BA%D0%B8%D1%8F-%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82-%D0%B2-%D0%B1%D1%83%D1%80%D0%B3%D0%B0%D1%81-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D1%81%D0%BF%D0%B8%D1%80%D0%B0-%D0%BF%D1%80%D0%BE%D1%86%D0%B5%D0%B4%D1%83%D1%80%D0%B0%D1%82%D0%B0-news795064.html", "text": "Образователният министър Красимир Вълчев смята, че идеята на Софийския университет (СУ) да разкрие филиал в Бургас няма да се реализира. Това обяви той в интервю за \"Флагман\" . Вълчев дори смята да внесе мораториум върху разширяване на университетите. ова вероятно ще стане следващия или по-следващия месец. Във всички случаи дотогава процедурата за откриване на филиал на Софийския университет в Бургас няма да е приключила” епърва от СУ предстои да внесат документите в НАОА. „Тя е независима от мен, но самата Национална агенция за оценяване и акредитация не би трябвало да оценява положително един такъв проект, тъй като в Закона за висшето образование (мисля, че беше чл. 26в) е записано, че в райони, в които има обучение по съответното професионално направление, не трябва  да се разкриват филиали. А в Бургас имаме две висши училища, които обучават в професионално направление „Икономика”, така че най-вероятно няма да се процедира това решение. Дори и да мине през Националната агенция за оценяване и акредитация, аз няма да го процедирам” „Предвиждам със закона за изменение и допълнение на Закона за висшето образование да внеса и проект на решение за налагането на временен мораториум върху разрастването на мрежата. , твърди в Вълчев. Той обясни, че , заяви още Красимир Вълчев. Сподели:", "date": "2018.11.10", "title": "Няма да откриват филиал на Софийския университет в Бургас, държавата спира процедурата"}
{"url": "https://pik.bg/%D0%B5%D0%B4%D0%B8%D0%BD-%D0%B7%D0%B0%D0%B3%D0%B8%D0%BD%D0%B0%D0%BB-%D0%B8-20-%D1%80%D0%B0%D0%BD%D0%B5%D0%BD%D0%B8-%D0%BF%D1%80%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BD%D0%B0-%D0%BC%D0%B8%D0%BA%D1%80%D0%BE%D0%B1%D1%83%D1%81-%D1%81-%D0%B1%D0%B5%D0%B6%D0%B0%D0%BD%D1%86%D0%B8-%D0%B2-%D0%B3%D1%8A%D1%80%D1%86%D0%B8%D1%8F-news795110.html", "text": "В Гърция е станало тежко ПТП с участието на микробус, пълен с бежанци – един човек е загинал, а 20 са ранени, съобщава солунското електронно издание Thestival.gr, цитирано от РИА Новости и „Фокус“. Инцидентът е станал в петък в 20:30 часа местно време на изхода от Солун при Враснон. Сблъскали са се микробус ,пълен с бежанци, и товарен автомобил. \"Съобщава се, че инцидентът е станал по време на полицейско преследване\", уточнява изданието. В резултат на произшествието един човек е загинал, а 20 са ранени, от които пет деца. Едно от тях е получило черепно-мозъчна травма. На място са пристигнали 12 линейки. Всички пострадали са транспортирани до болници в Солун. Сподели:", "date": "2018.11.10", "title": "Един загинал и 20 ранени при катастрофа на микробус с бежанци в Гърция"}
{"url": "https://pik.bg/%D1%88%D0%BE%D0%BA-%D0%BE%D1%85%D1%80%D0%B0%D0%BD%D0%B8%D1%82%D0%B5%D0%BB-%D1%82%D1%80%D1%8A%D0%B3%D0%BD%D0%B0-%D0%B4%D0%B0-%D0%BF%D1%80%D0%BE%D0%B2%D0%B5%D1%80%D1%8F%D0%B2%D0%B0-%D0%BF%D1%80%D0%B0%D0%B7%D0%B5%D0%BD-%D1%81%D0%B0%D0%BC%D0%BE%D0%BB%D0%B5%D1%82-%D0%BD%D0%BE-%D1%82%D0%BE%D0%B2%D0%B0-%D0%BA%D0%BE%D0%B5%D1%82%D0%BE-%D0%B2%D0%B8%D0%B4%D1%8F-%D0%B3%D0%BE-%D0%BD%D0%B0%D0%BA%D0%B0%D1%80%D0%B0-%D0%B4%D0%B0-%D0%BF%D0%BE%D0%B1%D0%B5%D0%B3%D0%BD%D0%B5-%D0%BE-news795113.html", "text": "Охранителят Франсиско Ернандес завършвал смяната си на летището в Мексико, когато изведнъж чул странно почукване, което идвало от празен самолет. Инцидентът станал около 3 часа през нощта. 32-годишният мъж решил да провери самолета, но това, което видял, го накарало да побегне от страх, съобщава \"Дейли Мейл\". \"Влязох в 3 часа през нощта, съгласно протокола за проверка. Чух някакви звуци - сякаш някой блъскаше вратата отвътре. Влязох в салона... Първоначално дори не разбрах какво съм видял, само прошепнах на себе си: \"Какво е това?!\". На кадрите се вижда как Франсиско влиза в самолета и свети с фенерче между седалките, за да види по-добре откъде идва звукът. Мъжът върви през салона, когато изведнъж пред него се показва черна фигура. Отначало охранителят не разбира какво вижда, но когато се вглежда по-внимателно, хуква да бяга. \"Направих няколко крачки, мислейки, че това е игра на светлосенки. Но когато нещото започна да се движи напред и назад, разбрах колко съм сгрешил. Това, което видях онази нощ, ме изплаши до смърт. И избягах, спасявайки живота си\", разказва Франсиско Ернандес. Младият мъж бил винаги скептичен към паранормалните явления, но инцидентът, който станал с него през 2016 г., го накарал да промени мнението си. Той признава, че първоначално не искал да разкаже дори на приятелите си за преживяното, страхувайки се, че ще го  сметнат за луд и ще го скъсат от подигравки. Сподели:", "date": "2018.11.10", "title": "ШОК: Охранител тръгна да проверява празен самолет, но това, което видя, го накара да побегне от ужас (ВИДЕО)"}
{"url": "https://pik.bg/%D0%B2%D0%BC%D1%80%D0%BE-%D0%B4%D0%BF%D0%BC%D0%BD%D0%B5-%D0%B0%D0%BB%D0%B0%D1%80%D0%BC%D0%B8%D1%80%D0%B0%D1%82-%D0%BD%D0%B8%D0%BA%D0%BE%D0%BB%D0%B0-%D0%B3%D1%80%D1%83%D0%B5%D0%B2%D1%81%D0%BA%D0%B8-%D0%B5-%D0%B6%D0%B5%D1%80%D1%82%D0%B2%D0%B0-%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%BE-%D0%BF%D1%80%D0%B5%D1%81%D0%BB%D0%B5%D0%B4%D0%B2%D0%B0%D0%BD%D0%B5-news795065.html", "text": "“Сител“, цитиран от \"Фокус\". Решението на Наказателния съвет да отхвърли жалбата на Груевски е прецедент. С това още веднъж се потвърди, че съдебната система е напълно политизирана и че работи под диктата на правителството, а бившият премиер е жертва на клеветническа кампания и политическо преследване, каза настоящият председател на ВМРО-ДПМНЕ Християн Мицковски в днешното гостуване по македонската телевизия Алфа, цитирана от скопския телевизионен канал За конгреса на Европейската народна партия (ЕНП) в Хелзинки на който, освен делегацията, която оглавяваше Мицковски бяха и освободените членове на ВМРО-ДПМНЕ Никола Тодоров, Петър Богоевски и Емилия Александрова, лидерът на партията заяви, че делегацията, която оглавява той е официалната, а останалите са били само гости. Сподели:", "date": "2018.11.10", "title": "ВМРО-ДПМНЕ алармират: Никола Груевски е жертва на политическо преследване"}
{"url": "https://pik.bg/%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%B2%D1%80%D0%B5%D0%B4%D0%BD%D0%BE-%D0%B7%D0%B0-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F%D1%82%D0%B0-%D0%B5-%D0%BA%D0%BE%D0%B3%D0%B0%D1%82%D0%BE-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%B5-%D0%BF%D1%80%D0%B5%D0%B4%D0%BF%D1%80%D0%B8%D0%B5%D0%BB-%D1%80%D0%B5%D0%B2%D0%B0%D0%BD%D1%88%D0%B8%D1%81%D1%82%D0%BA%D0%B8-%D0%BF%D0%BE%D0%B4%D1%85%D0%BE%D0%B4-%D0%B7%D0%B0-%D0%B4%D0%B0--news795154.html", "text": "Когато си предприел този реваншистки подход, този егоцентристки подход, за да задоволяваш лично его - това е вредно за демокрацията. Това каза пред журналисти председателят на ПГ на ГЕРБ и зам.-председател на партията Цветан Цветанов за изявлението на президентът Румен Радев по повод 10 ноември след научна конференция на тема: „Проекции на комунистическия тоталитаризъм в България в периода 1944-1989 г.“, съобщава Фокус . „Президентът за пореден път доказа, че е разединител на нацията и че не е обединител, както е вменено в Конституцията“, заяви той. „За всички е ясно, че той е президент на БСП и че има координирани действия между БСП, Корнелия Нинова и Румен Радев. Това не помага за решаване на проблемите на гражданите“, обяви Цветан Цветанов. Във връзка с изявлението на президента, Цветанов попита ниската безработица от 5.3%, при отчетена средно за ЕС и еврозоната от 2.5%, ли е заплахата за демокрацията. „Трябва да отговорим дали днес президентът изпълнява функциите си като обединител на нацията и като човек, който трябва да се съобразява с парламентаризма. Дали му харесва парламентът, или не, дали му харесват депутатите, или не, дали на нас ни харесва, или не - разделението на властите е силата на демокрацията и трябва да имаме уважение“, каза още председателят на ПГ на ГЕРБ. Сподели:", "date": "2018.11.10", "title": "Цветанов: Вредно за демокрацията е, когато президентът е предприел реваншистки подход, за да задоволява егото си"}
{"url": "https://pik.bg/%D1%86%D0%B0%D1%87%D0%B5%D0%B2%D0%B0-%D0%B1%D0%B5%D0%B7%D0%BA%D0%BE%D0%BC%D0%BF%D1%80%D0%BE%D0%BC%D0%B8%D1%81%D0%BD%D0%B0-%D0%B7%D0%B0-%D0%B1%D0%BE%D0%BD%D1%83%D1%81%D0%B8%D1%82%D0%B5-%D0%B2-%D0%B0%D0%B3%D0%B5%D0%BD%D1%86%D0%B8%D1%8F%D1%82%D0%B0-%D0%BF%D0%BE-%D0%B2%D0%BF%D0%B8%D1%81%D0%B2%D0%B0%D0%BD%D0%B8%D1%8F%D1%82%D0%B0-%D0%B0%D0%BA%D0%BE-%D0%B8%D0%BC%D0%B0-%D0%BD%D0%B0%D1%80%D1%83%D1%88%D0%B5%D0%BD%D0%B8%D1%8F-news795160.html", "text": "Ако Инспекторатът към правосъдното министерство установи нарушения и пропуски в актовете, по които са получени бонуси в Агенцията по вписванията, ресорният министър Цецка Цачева ще бъде безкомпромисна. Това увери самата тя в предаването \"Седмицата\" по Дарик. Вчера от Агенцията по вписванията обясниха, че в последното тримесечие на годината са изплатени 599 000 лева за допълнително материално стимулиране на 635 служители във ведомството, като бонусите са между 700 и над 3000 лева. Изпълнителният директор на Агенцията Габриела Козарева подчерта, че служителите, които са отговорни за срива в Търговския регистър през лятото, не са получили допълнително материално стимулиране. Правосъдният министър Цецка Цачева пък разпореди проверка по случая. \"По обяснението на Козарева, което аз намирам за оправдано, не е предвидила изплащането на такива бонуси на хора, които са били пряко отговорни и са имали отношение към функционалностите на Търговския регистър. Назначила съм проверка от Инспектората на Министерството на правосъдието със задача да проследи дали има нарушение на наредбата и вътрешните правила при определяне на бонусите\", каза Цачева и допълни: \"Категорично пред вас споделям: според доклада от проверката и заключенията в него при установяване на пропуски или нарушения в актовете, по които се получават бонусите, ще бъда безкомпромисна\". Тя посочи, че министърът на правосъдието няма отношение нито към определянето на кои лица, нито на размера на тези бонуси. По думите ѝ тя ще научи това от доклада на Инспектората. Цецка Цачева подчерта, че възнагражденията в администрацията особено с нарастването на минималната заплата остават ниски за мнозинството от държавните служители. Тя изтъкна, че при идеята е да се стимулират онези служители, които не само изпълняват, но и проявяват повече старание при изпълнение на функциите си по длъжностна характеристика. Това е смисълът да има оценъчен момент от страна на прекия административен ръководител, коментира Цачева механизма, предвиден в наредбата за възнаграждения на служителите в държавната администрация от 2012 година, като тя се отнася за всички администрации. Сподели:", "date": "2018.11.10", "title": "Цачева безкомпромисна за бонусите в Агенцията по вписванията, ако има нарушения"}
{"url": "https://pik.bg/%D0%B5%D0%BA%D0%B0%D1%82%D0%B5%D1%80%D0%B8%D0%BD%D0%B0-%D0%B7%D0%B0%D1%85%D0%B0%D1%80%D0%B8%D0%B5%D0%B2%D0%B0-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B1%D0%BE%D1%80%D0%B8%D1%81%D0%BE%D0%B2-%D1%89%D0%B5-%D0%B8%D0%BC%D0%B0-%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE-%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5-%D0%B2-%D1%81%D0%B0%D1%89-%D0%B2-%D0%BD%D0%B0%D1%87%D0%B0%D0%BB%D0%BE%D1%82%D0%BE-%D0%BD%D0%B0-2019-news795131.html", "text": "В началото на следващата година премиерът Бойко Борисов ще има официално посещение в Съединените щати. Това потвърди пред БНР вицепремиерът и външен министър Екатерина Захариева, която вчера се върна от официална визита в САЩ. По думите ѝ САЩ имат желание за работа с България и връщат интереса си към региона на Балканите. „Много пъти по време на посещението чух благодарност към България за конструктивната роля, която играе в региона, желание на САЩ да работи заедно с нас за това да укрепим сигурността в нашия регион и нашите съседи да имат европейската перспектива – коментира Захариева. - Активизираме отношенията на всички нива. И с Майк Помпео, и с Джон Болтън темата „Балкани“ беше широко обсъждана. Изключително позитивна оценка и дори искане и мнение за ситуацията в региона присъстваше в разговорите. Ангажирани са, не мисля, че не са. Може би е имало периоди, в които не е изглеждало така, но определено това, което аз усетих сега в това посещение във Вашингтон, усилията, които България полага, са много високо оценени и дори има желание, получих предложение, за сътрудничество с двата института по техни програми и България в региона на страните от Западните Балкани“. Първият дипломат на България уточни, че по време на посещението е повдигнат и въпросът с българските визи в САЩ. Захариева подчерта, че България е изпълнила почти всички условия. По думите ѝ това, което остава, е да паднат отказите под 3%. \"Всяка година процентът на откази пада, но все още сме далеч от тези 3%“, подчерта тя и уточни, че в САЩ живеят около 400 хил. български граждани. В тази връзка тя отбеляза важността на спогодбата за социална защита. \"Много е важно да се намери трайно решение и водещото да е истинско помирение между Косово и Сърбия\", отбеляза още Екатерина Захариева. Според нея решението трябва да е такова, че да успокои целия регион. Захариева посочи още, че на българската армия се дължи модернизация. \"Тя трябва да е съвместима със стандартите в НАТО - добави външиният министър. -  Ние имаме план като правителство, изпълняваме го. Тази година с бюджета се предвиждат повече пари за българската сигурност - за МВР и МО. Тук съвпадат интересите на България и САЩ\". Тя коментира, че не очаква изборните резултати и победата на демократите в Камарата на представителите да доведат до промяна във външната политика на администрацията на Тръмп. Сподели:", "date": "2018.11.10", "title": "Екатерина Захариева: Премиерът Борисов ще има официално посещение в САЩ в началото на 2019"}
{"url": "https://pik.bg/%D0%B7%D0%B0%D0%BA%D1%8A%D1%81%D0%B0%D0%BB%D0%B8%D1%8F%D1%82-%D0%B2%D0%BB%D0%B0%D0%BA-%D0%BC%D0%B5%D0%B6%D0%B4%D1%83-%D0%B2%D1%80%D0%B0%D1%86%D0%B0-%D0%B8-%D0%BC%D0%B5%D0%B7%D0%B4%D1%80%D0%B0-%D0%BF%D1%80%D0%B8%D1%81%D1%82%D0%B8%D0%B3%D0%BD%D0%B0-%D1%81-2-%D1%87%D0%B0%D1%81%D0%B0-%D0%B7%D0%B0%D0%BA%D1%8A%D1%81%D0%BD%D0%B5%D0%BD%D0%B8%D0%B5-news795171.html", "text": "Закъсалият влак между Враца и Мездра все пак пристигна на Централна жп гара в София, съобщи „Конкурент“. Пътниците трябваше да изчакат 2 часа и вместо в 09:50 часа, както бе по разписание, те слязоха на перона в столицата в 11:50 часа. Както стана ясно по-рано, влакът за София аварира на линията малко след излизането си от Враца, където престоя цели 79 минути, докато бъде отстранена аварията. Закъсненията по линията в Северозападна България са често явление, коментираха пътници от злополучния влак. Някои от тях са изкарвали и друг път часове на релсите, докато се придвижат по дестинацията между Видин и София. Сподели:", "date": "2018.11.10", "title": "Закъсалият влак между Враца и Мездра пристигна с 2 часа закъснение"}
{"url": "https://pik.bg/%D0%B7%D0%B2%D0%B5%D0%B7%D0%B4%D0%B8-%D0%B8%D0%B7%D0%B1%D1%8F%D0%B3%D0%B0%D1%85%D0%B0-%D0%BE%D1%82-%D0%B4%D0%BE%D0%BC%D0%BE%D0%B2%D0%B5%D1%82%D0%B5-%D1%81%D0%B8-%D0%B7%D0%B0%D1%80%D0%B0%D0%B4%D0%B8-%D0%BF%D0%BE%D0%B6%D0%B0%D1%80%D0%B0-%D0%B2-%D0%BA%D0%B0%D0%BB%D0%B8%D1%84%D0%BE%D1%80%D0%BD%D0%B8%D1%8F-news795164.html", "text": "Певиците Лейди Гага, Иги Азалия и Шер, режисьорът Гийермо дел Торо и риалити звездата Ким Кардашиян са сред знаменитостите, които избягаха от домовете си в Малибу заради пожара в калифорнийския окръг Вентура, съобщи Ройтерс. Гийермо дел Торо написа в Туитър, че е оставил във вилата си \"Студеният дом\" голямата си колекция от книги, фигури на чудовища, костюми и кинореквизит. \"Студеният дом\" и колекцията може да са в опасност, но запазвам дара на живота\" - написа носителят на награда \"Оскар\". \"Притеснявам се за дома си, но не мога да направя нищо - написа Шер в Туитър. - Къщите на приятели изгоряха\". За това, че домовете им са застрашени написаха също певицата Иги Азалия и актрисата Алиса Милано. Певицата Мелиса Етъридж съобщи, че се е преместила в хотел, съобщава БТА. Нареждане за задължителна евакуация на цялото население от 12 000 души на Малибу беше издадено вчера. Там и в близкия град Калабасас имат домове стотици знаменитости, като Барбра Стрейзанд, Том Ханкс, Джъд Апатоу, Бритни Спиърс. Лейди Гага също написа в Инстаграм, че се е евакуирала от имението на Франк Запа, което купи, съобщи Контактмюзик. Тя публикува и снимки как с антуража си се качва в автомобили на фона на дима от близкия пожар. Уил Смит, който притежава голямо имение в Малибу, също пусна снимки за пожара в социалните мрежи. Много жители разпространиха молби за помощ за евакуацията на коне и други големи животни. Алиса Милано, която се изяви с движението срещу сексуалния тормоз #Аз също, помоли за помощ за извеждането на пет коня от района. Актьорът Чарли Шийн написа в Туитър, че се безпокои за баща си Мартин Шийн и съпругата му Джанет, които живеят в Малибу, защото не може да се свърже с тях. По-късно Мартин Шийн увери децата си, че е добре. Кейтлин Дженър също увери последователите си в Инстаграм, че е в безопасност, след като беше съобщено, че домът й е обхванат от огъня. Сподели:", "date": "2018.11.10", "title": "Звезди избягаха от домовете си заради пожара в Калифорния"}
{"url": "https://pik.bg/%D0%BC%D0%B0%D1%80%D0%B5%D1%88%D0%BA%D0%B8-%D0%BF%D0%BE%D1%81%D1%80%D0%B5%D1%89%D0%B0-%D0%BC%D0%B0%D1%80%D0%B8%D0%BD-%D0%BB%D1%8C%D0%BE-%D0%BF%D0%B5%D0%BD-%D0%B2-%D1%81%D0%BE%D1%84%D0%B8%D1%8F-news795176.html", "text": "Лидерът на ПП ВОЛЯ и зам.-председател на НС Веселин Марешки ще посрещне в София на 16 ноември, Марин льо Пен - президент на „Национален сбор”-Франция. Партията й, според последните социологически проучвания за предстоящите избори за Европейски парламент, изпреварва президента Емануел Макрон и неговата партия „Напред”. Марин льо Пен ще бъде в София по повод работна среща с Веселин Марешки и депутати от ВОЛЯ. За събитието, което ще премине под мотото „Европа на нациите и свободата-нов модел за европейските граждани”, пристигат още Геролф Анеманс- евродепутат и  президент на Движението за Европа на нациите и свободата /MENF/, което е европейското семейство на ВОЛЯ. В София ще бъде и Томио Окамура- председател на партия „Свобода и пряка демокрация”- Чехия, Никола Бей – евродепутат и съпрезидент на MENF. Очаква се да пристигнат и представители на „Партията на свободата” –Австрия, на гръцката „Нова десница”  и др. Партия ВОЛЯ стана член на Движението за Европа на нациите и свободата на 1 март тази година. Новината бе съобщена след среща на Веселин Марешки с лидерите на Движението в Брюксел. Марешки участва в голям лидерски форум в Ница в началото на май т.г., където проведе среща с г-жа Марин льо Пен. Веселин Марешки се присъедини към MENF по покана на партиите- членки, която бе отправена към него още през 2017 г., след влизането на ВОЛЯ в Народното събрание. Сподели:", "date": "2018.11.10", "title": "Марешки посреща Марин льо Пен в София"}
{"url": "https://pik.bg/%D0%B5%D0%BA%D1%88%D1%8A%D0%BD-%D0%BD%D0%B0-%D0%BF%D0%BB%D0%B5%D0%BD%D1%83%D0%BC%D0%B0-%D0%BD%D0%B0-%D0%B1%D1%81%D0%BF-%D1%81%D1%82%D0%B0%D0%BD%D0%B8%D1%88%D0%B5%D0%B2-%D0%B8-%D0%BE%D0%B2%D1%87%D0%B0%D1%80%D0%BE%D0%B2-%D0%B3%D0%BE%D1%82%D0%B2%D1%8F%D1%82-%D1%80%D0%B0%D0%B7%D0%B3%D1%80%D0%BE%D0%BC-%D0%B7%D0%B0-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-news795163.html", "text": "Тежък разгром за Корнелия Нинова са подготвили от вътрешната й опозиция в БСП на Националния съвет на партията утре на „Позитано“ 20. Всички кръгове в столетницата са обединени от една цел – да променят устава, за да свалят от престола на левицата червената лидерка. Разединените до преди година лобита на Сергей Станишев, Румен Овчаров, Михаил Миков , Красимир Янков и Георги Гергов, които държат структурите в различните части на страната, сега пеят в един глас и са твърдо решени да се отърват от синята приватизаторка, която окупира БСП, разкри пред ПИК социалист. По думите му на пленума буквално ще се реши бъдещето на столетницата и всики играчи са заложили всички козове, за да катурнат Нинова. По програма на Националния съвет ще се обсъжда алтернативният бюджет на БСП за догодина, ще се определи дата и дневен ред за следващия партиен конгрес, ще стартира подготовката за евроизборите през май 2019 и ще се приема проект за стратегия за ляв медиен пул и развитието на вестник \"Дума\". Вътрешнопартийната опозиция обаче има различен дневен ред - ще атакува лидера Корнелия Нинова по поне два пункта, извън очакваните скандали около \"Дума\" и телевизията на БСП, която трябва да тръгне през декември. Опозиционерите ще предложат на конгреса да се разгледа промяна в устава, която да отмени поправката на Нинова за избор на лидер не от конгреса, а директно от половината партийни членове. Тя въведе това, за да е сигурна, че няма как да бъде сменена лесно. Затова именно тази поправка е основна цел на опозицията й. Критиците на лидерката щели застъпят тезата, че само лично Корнелия Нинова трябва да е начело на листата за евровота догодина, за да не се стигне до нови конфликти в партията. В момента сложният казус в БСП е дали Сергей Станишев може да не бъде пак водач на листата на БСП за Брюксел, след като през декември ще бъде преизбран начело на ПЕС за трети мандат като единствен кандидат за поста, за което ПИК първо писа преди месец. Въпросът става още по-труден след като БСП и ПЕС начело със Станишев са на противоположни позиции за Истанбулската конвенция, подкрепата за унгарския премиер Виктор Орбан и много други горещи политически въпроси. Според част от социалистите изглежда абсурдно лидерът на партията на европейските социалисти да е по-малко достоен да бъде начело на българските кандидати за евродепутати от БСП. Който и друг да бъде начело, това ще бъде знак за конфликт между БСП и ПЕС, единственият вариант е Нинова да бъде № 1 в листата, твърдят от \"Позитано\" 20. Горещи дебати ще има и за предстоящия конгрес. Предложението на Нинова и екипа й е конгресът да е на 26 януари, което ще даде първо основание за атака на опозицията. Това е нарушение на устава, според който най-висшият форум на партията трябва да се събира веднъж в годината, коментира бивш депутат. Последното заседание на конгреса е било през октомври миналата година, напомни той. Най-спорно на пленума утре се очертава да е обсъждането на съдбата на и.д. главния редактор на вестник “Дума” Йордан Мичев. Срещу него има подписка от над 50 знакови червени имена. Те настояват да се спази устава и изборът на шеф на партийния орган да е от пленума. Преди време Нинова увери, че след като изтече 6-месечният изпитателен срок на Мичев, ще има гласуване в Националния съвет. Сподели:", "date": "2018.11.10", "title": "ЕКШЪН НА ПЛЕНУМА НА БСП: Станишев и Овчаров готвят разгром за Корнелия Нинова"}
{"url": "https://pik.bg/%D0%BA%D1%8A%D0%B4%D0%B5-%D0%B1%D0%B5%D1%88%D0%B5-%D0%B4%D1%80%D1%83%D0%B3%D0%B0%D1%80%D1%8F%D1%82-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D0%BF%D1%80%D0%B5%D0%B7-1989-%D0%B3---%D1%81-%D0%BF%D0%B0%D1%80%D1%82%D0%B8%D0%B9%D0%BD%D0%B0-%D0%BA%D0%BD%D0%B8%D0%B6%D0%BA%D0%B0-%D0%B2-%D0%B4%D0%B6%D0%BE%D0%B1%D0%B0-%D0%B2-%D0%BA%D0%B0%D0%B7%D0%B0%D1%80%D0%BC%D0%B8%D1%82%D0%B5-%D0%BD%D0%B0-%D1%82%D0%BE%D0%B4%D0%BE-news795153.html", "text": "Видяла жабата, че подковават коня и тя вдигнала крак. Нещо такова се получи от снощната телевизионна изява на президента Румен Радев, който вече започна да се обръща към нацията за щяло и нещяло. Вчера например се обърна по повод на 29-а годишнина от партийния преврат в БКП през 1989 г., свалил Тодор Живков от власт. Да се чудиш и маеш защо? Да беше национален празник, да беше Нова година, да беше датата на първите демократично проведени избори иди-дойди. А то поредна годишнина от комунистическия вътрешнопартиен преврат. Което съвсем ясно показва доколко е наясно със събитията от онова време тогавашния другар Румен Радев и защо му се чини, че падането на Тодор Живков е гарантирало свободата и демокрацията в България. Двойка с минус по история и то по най-нова история. Иначе първата ярка демонстрация на жаждата за свобода и демокрация беше на 18 ноември, когато КТ \"Подкрепа\" и \"Екогласност\", вече яли бой пред \"Кристал\", събраха първия митинг пред \"Св. Александър Невски\" - вече знаково място за политическа активност, и там бяха Желю Желев, Блага Димитрова, Радой Ралин - вече все покойници. После до края на годината първа се възстанови БСДП на покойния вече д-р Петър Дертлиев. После - на 7 декември, се създаде СДС, а много от основателите му днес също не са сред живите. И тъй нататък през падането на чл. 1 от тогавашната конституция, Кръглата маса, първите демократични избори... Макар тогава днешният президент Румен Радев да е бил само на 25 години, сигурно няма живи, които да помнят и неговото присъствие по площадите на жадуваните свобода и демокрация. Понеже по това време неговото присъствие е регистрирано в казармата. В ония казарми, за които още се спори по въпроса дали наследникът на Тодор Живков начело на БКП - Петър Младенов, е казал \"Я, танковете да дойдат!\", за да ги насочи срещу протестиращите хора пред Народното събрание. Само на 25 и вече с партийна книжка. Само че можеше без партийна книжка и на 25, и на 45, и на 55. Можеше да живееш честно и достойно, както много хора покрай нас. Е, нямаше да направиш шеметна кариера, но тя нямаше да е шеметна в партията-майка и кърмилница, но не и в професията. Както се виждаше и преди, и след 10 ноември 1989 г. Просто можещите, талантливите и работливи хора винаги трябват, с и без партийна книжка. Тъй че въпросът къде е бил днешният президент, който се обръща към нацията, обърквайки дати и събития, в онези дни никак не е без значение. Какъв и е тоя него началник на канцеларията му Иво Христов, който си позволява да иронизира Петко Симеонов. Всички знаем кой е Петко Симеонов и къде е бил през онези бурни месеци на 1989 и 1990 г. Докато тоя Иво Христов си завършва средното образование в Брюксел. Че как така? Ами ей-така. Като имаш баща кадрови офицер във военното разузнаване РУМНО и когато се раждаш в Истанбул, той работи в Генералното консулство на народната република като вицеконсул, отговарящ по културните въпроси (оттам ще да е тягата към културата на Иво), а през 1984 г., когато си на 14 години, е изпратен в посолството ни в Белгия като съветник по политическите въпроси. И сега тия хорица, тия очевидни бояджии, ще ни говорят за свобода и демокрация, че и за морал?! Много хубава идея да се занимават с морал, само че първо ще трябва да започнат от себе си, че е много миризлива тая тахната лична история. Колкото до самата история, тя си има анали. И в тях пише кой къде е бил и какво е вършил по онова време. И за тия двамата има данни, но те не са в полза на свободата и демокрацията, а точно обратното. Тъй че, ако ще си говорим за морал, най-морално от тяхна страна би било да замълчат. Сподели:", "date": "2018.11.10", "title": "Къде беше другарят Румен Радев през 1989 г. - с партийна книжка в джоба в казармите на Тодор Живков? Тогава да замълчи!"}
{"url": "https://pik.bg/%D1%81%D1%82%D0%B0%D0%BD%D0%B8%D1%88%D0%B5%D0%B2-%D0%BA%D0%BE%D1%89%D0%B0-%D0%B8-%D1%86%D0%B8%D0%BF%D1%80%D0%B0%D1%81-%D0%BD%D0%B0-%D0%B4%D0%B8%D1%81%D0%BA%D1%83%D1%81%D0%B8%D1%8F-%D0%B7%D0%B0-%D0%B5%D0%B2%D1%80%D0%BE%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B8-%D0%BE%D0%B1%D0%BD%D0%BE%D0%B2%D0%BB%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B3%D1%81%D0%B4%D0%BF-%D0%B2-%D0%B1%D0%B5%D1%80%D0%BB%D0%B8%D0%BD-news795174.html", "text": "Днес и утре в Берлин германските социалдемократи провеждат мащабна дискусия, посветена на обновлението на партията и подготовката за предстоящите европейски избори. Мащабното международно събитие е уважено от президента на ПЕС Сергей Станишев, и премиерите на Португалия и Гърция - Антонио Коща и Алексис Ципрас. Дебатът ще сложи началото на подготовката на левите в Европа за ключовите избори през май 2019 г., след които широка лява коалиция от всички прогресивни сили да сложи край на бюджетните рестрикции и орязването на социални разходи от десните. Тази дискусия ще продължи и на конгреса на ПЕС на 7-8 декември в Лисабон. Като домакини форумът в Берлин ще открият лидерът на ГСДП Андреа Налес и генералният секретар на партията Клингебейл. Очаква се партията да излъчи и водещите си кандидатури за евроизборите през 2019 година - настоящия председател на парламентарната група на социалистите и демократите в ЕП Удо Булман и Катарина Байли. Дебатът на социалдемократите ще е в два дни, 60 дискусии на 10 сцени, с над 2000 участника. Сподели:", "date": "2018.11.10", "title": "Станишев, Коща и Ципрас на дискусия за евроизборите и обновлението на ГСДП в Берлин"}
{"url": "https://pik.bg/%D0%BC%D0%B0%D0%BA%D1%80%D0%BE%D0%BD-%D0%BF%D1%80%D0%B8%D0%B5-%D1%82%D1%80%D1%8A%D0%BC%D0%BF-%D0%BD%D0%B0-%D0%B2%D0%B0%D0%B6%D0%BD%D0%B0-%D1%81%D1%80%D0%B5%D1%89%D0%B0-%D0%B2-%D0%BF%D0%B0%D1%80%D0%B8%D0%B6-news795173.html", "text": "Президентът на САЩ Доналд Тръмп се срещна с френския си колега Еманюел Макрон в Париж в събота преди мероприятията по случай 100-годишнината от края на Първата световна война през почивните дни, които може да бъдат засенчени от призивите на френския държавен глава за създаване на европейска армия, от които Тръмп се почувства „засегнат“, съобщава AFP. Двамата президенти са си стиснали ръцете на стълбите на входа на Елисейския дворец и американският президент е показал вдигнат нагоре палец преди да влезе за разговорите, по време на които лидерите ще се опитат да разрешат различията си около европейските въоръжени сили и по други въпроси. „Франс прес“ отбелязва, че още при кацането си във Франция държавният глава на САЩ написа „туийт“ за предложението на домакина си за създаване на европейска армия. „Президентът на Франция Макрон наскоро предположи, че Европа трябва да създаде собствена армия, за да се защитава от САЩ, Китай и Русия“ написа Тръмп, визирайки коментарите на френския държавен глава от преди три дни. „Много обидно, но, може би, Европа първо трябва да плаща справедлива част от бюджета на НАТО, който се субсидира основно от САЩ“. Сподели:", "date": "2018.11.10", "title": "Макрон прие Тръмп на важна среща в Париж"}
{"url": "https://pik.bg/%D0%BF%D1%80%D0%BE%D0%B8%D0%B7%D0%B2%D0%BE%D0%B4%D0%B8%D1%82%D0%B5%D0%BB%D0%B8-%D0%B0%D0%BB%D0%B0%D1%80%D0%BC%D0%B8%D1%80%D0%B0%D1%82-%D1%82%D0%BE%D0%BD%D0%BE%D0%B2%D0%B5-%D1%81%D0%B8%D1%80%D0%B5%D0%BD%D0%B5-%D0%B8-%D0%BA%D0%B0%D1%88%D0%BA%D0%B0%D0%B2%D0%B0%D0%BB-%D0%B7%D0%B0%D0%BB%D0%B5%D0%B6%D0%B0%D0%B2%D0%B0%D1%82-%D0%B2-%D0%BC%D0%B0%D0%BD%D0%B4%D1%80%D0%B8%D1%82%D0%B5-news795124.html", "text": "Производители на млечни продукти алармират, че тонове от продукцията им залежава в складовете. Изследване на Центъра за икономически анализи на селското стопанство показва, че производството на саламурено сирене намалява, но това на имитиращи продукти се запазва. Тази година ще изядем близо 15 000 тона сирене с растителни мазнини. Според експертите причината за това е цената на продуктите. \"Складовете ни са пълни, както никога досега. Произвеждаме над 150 тона сирене. Втора година алармиране, че не е нормално да се работи с растителни мазнини. Естествено, хората купуват по-евтиния продукт\", заяви пред Нова телевизия Иван Грънчаров от Асоциацията на млекопреработвателите. По думите му сиренето от истинско мляко струва над 7-8 лв. Той е категоричен, че производството на имитиращи продукти трябва да бъде спряно. Първата мярка за решаване на проблема би била ограничаване на производството, което ще доведе до съкращаване на служители. Според Грънчаров това може да предизвика и фалити в предприятията. Министърът на земеделието и храните Румен Порожанов заяви, че се има засилен контрол върху вложените мазнини в млечните продукти. Към момента няма регистрирани нарушения. Нямало и предпоставки за увеличаване на цената на продуктите. Сподели:", "date": "2018.11.10", "title": "ПРОИЗВОДИТЕЛИ АЛАРМИРАТ: Тонове сирене и кашкавал залежават в мандрите"}
{"url": "https://pik.bg/%D0%B1%D1%80%D0%B0%D1%82%D1%8A%D1%82-%D0%BD%D0%B0-%D0%B2%D0%BB%D0%B0%D0%B4%D0%BE-%D0%BA%D0%B0%D1%80%D0%B0%D0%BC%D0%B0%D0%B7%D0%BE%D0%B2-%D1%80%D0%B0%D0%B7%D0%BA%D1%80%D0%B8-%D0%BA%D0%B0%D1%82%D0%BE-%D0%B4%D0%BE%D0%B9%D0%B4%D0%B5-%D0%B2-%D0%B0%D0%BD%D0%B3%D0%BB%D0%B8%D1%8F-%D1%81%D1%82%D0%B0%D0%B2%D0%B0-%D0%BA%D0%B0%D1%82%D0%BE-%D1%80%D0%B0%D0%B7%D0%B2%D1%8A%D1%80%D0%B7%D0%B0%D0%BD-news795130.html", "text": "Заради снимането на сериали сега няма много възможност да идва при мен. Но като дойде в Англия, става като развързан. Той е страшен фен на Джеръми Айрънс и ме побърка, докато не го заведа на негово представление, за да вземе автограф. Като се появи Джеръми Айрънс, брат ми се държа супер отворено, говориха си. Това заяви пред Ива Софиянска и \"Събуди се...\" братът на актьора Владо Карамазов - Иван Александров. Иван прави своята професионална кариера на Острова. Във Великобритания той е един от най-добрите сладкари, а негова уникална торта присъства на сватбата на принц Хари и Меган Маркъл. Иван разкри, че като малки с брат му (разликата между двамата е година и 10 месеца) непрекъснато се биели. \"Той беше голям зубър, късно проговори, беше много старателен, за разлика от мен\", сподели Иван. Той не скри, че се гордее с актьорските  постижения на Владо, но няма особено време да следи всичките му изяви. \"Надявам се той да стане по-спокоен, да постигне актьорските си мечти, да си намери неговата ниша и да успее да се избави от стреса. Надявам се да го направи в най-скоро време\", заяви Иван Александров. Ва въпрос как вижда себе си след 10 години, той отговори: \"Със своя собствена сладкарница, в която ще влизам само, за да си изпия с удоволствие кафето\". Сподели:", "date": "2018.11.10", "title": "Братът на Владо Карамазов разкри: Като дойде в Англия, става като развързан"}
{"url": "https://pik.bg/%D1%83%D1%87%D0%B8%D1%82%D0%B5%D0%BB%D0%BA%D0%B0%D1%82%D0%B0-%D0%BF%D0%BE-%D0%B9%D0%BE%D0%B3%D0%B0-%D0%BD%D0%B0-%D0%B3%D1%80%D0%B5%D1%82%D0%B0-%D0%B3%D0%B0%D1%80%D0%B1%D0%BE-%D0%B6%D0%B5%D0%BD%D0%B8%D1%82%D0%B5-%D0%B4%D0%B0-%D0%BF%D0%B8%D1%8F%D1%82-%D0%B2%D0%BE%D0%B4%D0%B0-%D1%81-%D0%BB%D0%B8%D0%BC%D0%BE%D0%BD-%D1%81%D1%83%D1%82%D1%80%D0%B8%D0%BD-%D0%B8-%D1%89%D0%B5-%D0%B6%D0%B8%D0%B2%D0%B5%D1%8F%D1%82-%D0%B4%D0%BE-100-news795188.html", "text": "Индра Деви се поддържала само с естествени продукти, не докосвала кремове против бръчки Евгения Лабунска-Петерсон е родена през 1899 г. в Рига в семейство на банков служител от шведски произход и известна руска оперетна актриса. Говорела е 12 езика и определяла като своя родина три страни – Русия, където се е родила; Индия, където се е „преродила“; и дружелюбната за нея Аржентина, където прекарва последните 17 години от живота си. Индра Деви е обиколила половината свят, познавала се е с много холивудски звезди, индийски философи, както и партийни величия. Сред нейните ученици са Мерилин Монро, Грета Гарбо, Рита Хейуърт и други известни актьори от 40-те години на миналия век. Умира през 2002 г. в Буенос Айрес, доживявайки до 103 години. „Аз съм вегетарианка от много години, ям един път на ден, понякога – два пъти. След ставане от сън изпивам 200 мл вода с лимон, която съм приготвила от вечерта. Закуската ми е чашка соево мляко или кафе от зърнени култури. Малко бадеми и стафиди. Грейпфрут или портокал, който ям заедно с бялата ципа, а понякога и с кората. Пия много вода, ям пресни сезонни плодове и пия зеленчукови сокове. Преди сън също изпивам чаша вода. Понякога обядвам и обядът ми се състои от една от следните храни: зеленчукова супа или зелена салата; един сварен или суров зеленчук; порция кафяв ориз; печен небелен картоф с малко растителна мазнина или соев сос. Понякога за обяд хапвам домат със сирене, яйце или йогурт с мед и покълнала пшеница. В моя дом никога няма да видите нищо консервирано, пакетирано, рафинирано или обработено. Използвам пълнозърнесто брашно и кафяв (необработен) ориз; вместо захар – мед; какао и шоколад също отсъстват от кухненските ми рафтове. А и лично аз съм равнодушна към десертите“, казва йога учителката. Тя отдавала не само дълголетието си, но и външната младост на тялото си на тези съвети за хранене, защото до последно не била използвала нито веднъж крем против бръчки или друг изкуствен продукт върху тялото си. Евгения Петерсон, известна в целия свят като Индра Деви, е една от първите жени, практикуващи йога, която освен това популяризира йогата в много страни по света. Тя няколко пъти е променяла живота си из основи. Когато е на 93-годишна възраст, Индра Деви разказва в интервю за своя хранителен режим: Сподели:", "date": "2018.11.10", "title": "Учителката по йога на Грета Гарбо: Жените да пият вода с лимон сутрин и ще живеят до 100!"}
{"url": "https://pik.bg/%D0%BF%D1%8A%D1%80%D0%B2%D0%B0%D1%82%D0%B0-%D0%BF%D0%B0%D1%80%D1%82%D0%B8%D1%8F-%D0%BE%D1%82-%D0%BC%D0%B0%D1%87%D0%B0-%D0%B7%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0%D1%82%D0%B0-%D1%82%D0%B8%D1%82%D0%BB%D0%B0-%D0%BF%D0%BE-%D1%88%D0%B0%D1%85%D0%BC%D0%B0%D1%82-%D0%BC%D0%B5%D0%B6%D0%B4%D1%83-%D0%BA%D0%B0%D1%80%D0%BB%D1%81%D0%B5%D0%BD-%D0%B8-%D0%BA%D0%B0%D1%80%D1%83%D0%B0%D0%BD%D0%B0-%D0%B7%D0%B0%D0%B2%D1%8A%D1%80%D1%88%D0%B8-%D1%80%D0%B5%D0%BC%D0%B8-news795133.html", "text": "Актуалният световен шампион по шахмат Магнус Карлсен от Норвегия и американецът Фабиано Каруана завършиха реми в първата си партия от мача за световната титла, който започна в Лондон, съобщава сайтът на състезанието. Защитаващият титлата си Карлсен игра с черните фигури.Втората паритя е по-късно днес. Двамата шахматиститрябва да изиграят общо 12 партии по класически шахмат до 28 ноември.  При равенство в резултата след тях са предвидени допълнителни партии по бърз шах и блиц. Норвежецът е световен шампион от 2013 година и е водач в световната ранглиста на ФИДЕ. Каруана спечели турнира на претендентите през март в Берлин. Сподели:", "date": "2018.11.10", "title": "Първата партия от мача за световната титла по шахмат между Карлсен и Каруана завърши реми"}
{"url": "https://pik.bg/%D0%BF%D0%BE-%D0%B6%D0%B8%D1%86%D0%B0%D1%82%D0%B0-%D0%BF%D1%8A%D1%80%D0%B2%D0%B8%D1%82%D0%B5-%D0%B4%D0%B8%D0%BF%D0%BB%D0%BE%D0%BC%D0%B0%D1%82%D0%B8-%D0%BD%D0%B0-%D1%80%D1%83%D1%81%D0%B8%D1%8F-%D0%B8-%D0%B0%D0%B2%D1%81%D1%82%D1%80%D0%B8%D1%8F-%D0%BE%D0%B1%D1%81%D1%8A%D0%B4%D0%B8%D1%85%D0%B0-%D1%88%D0%BF%D0%B8%D0%BE%D0%BD%D1%81%D0%BA%D0%B8%D1%8F-%D1%81%D0%BA%D0%B0%D0%BD%D0%B4%D0%B0%D0%BB-news795177.html", "text": "Министрите на външните работи на Русия и Австрия Сергей Лавров и Катрин Кнайсъл са обсъдили по телефона двустранните отношения след задържането на пенсионирания австрийски военен по обвинение за шпионаж в полза на Москва, съобщава уебсайтът на руското външно ведомство, цитиран от РИА Новости и „Фокус“. Както отбелязват от министерството, Кнайсъл е разяснила мотивите на Виена за взимането на това решение в развилата се ситуация и е изразила надежда, че тези мерки няма да се отразят на бъдещото развитие на двустранните взаимоотношения. Лавров, от своя страна, е подчертал неприемливостта на „практиката на предявяването публично на обвинения без доказателства“, което е в разрез с нормите на международното общуване. Той също така е отбелязал, че всички взаимни тревоги трябва да се обсъждат по отворените канали за комуникация и те трябва да са основани на факти. Сподели:", "date": "2018.11.10", "title": "По жицата: Първите дипломати на Русия и Австрия обсъдиха шпионския скандал"}
{"url": "https://pik.bg/%D1%83%D0%BD%D0%B8%D0%BA%D0%B0%D0%BB%D0%BD%D0%B0-%D0%B8%D0%BA%D0%BE%D0%BD%D0%B0-%D0%BF%D0%B0%D0%B7%D0%B8-%D1%85%D0%BE%D1%80%D0%B0%D1%82%D0%B0-%D0%B2-%D1%81%D0%B5%D0%BB%D0%BE-%D1%81%D0%B0%D0%BC%D0%BE%D1%80%D0%B0%D0%BD%D0%BE%D0%B2%D0%BE-news795170.html", "text": "Уникална икона съхраняват в храма в село Самораново, съобщкава БТВ. На нея се виждат три отделни изображения на Отеца, Сина и Светия дух, когато иконата бъде погледната от различен ъгъл. Погледната фронтално, иконата изглежда по един начин. Погледната отляво или отдясно, тя е съвсем различна. „Това е Светата Троица – Светия дух, Отец и Син, съчетано в едно и затова се смята, че е и много чудотворна”, коментира Николай Ангарев. Авторът е неизвестен, а на гърба на иконата се вижда датата, когато е подарена – 1881 година. Иконостасът в храма „Свети Георги” е изрисуван от творци от известната Самоковска школа, затова и предположенията са, че и тази икона е дело на същите майстори. „Тя е много сложна и затова е много ценна и затова и толкова години стои така запазена, все едно днес е направена, но не сме искали да се изследва, опитваха се да ни разбиват черквата заради нея, защото на събора я виждат и после бяха се опитали да разбият черквата, за да я крадат, но не успяха, защото има СОТ”, допълни Николай Ангарев. Черквата се поддържа с дарения. Загърбил миналото си като бодигард на изчезналите братя Галеви, Георги Градевски се е заел със задачата да поддържа храма в родното си село. „Самият купол отгоре, където е покривната част, трябва да се преработи, че е в окаяно състояние, доста работа си има”, коментира Градевски. Местните хора вярват, че иконата ги пази от лоши хора и помисли. Сподели:", "date": "2018.11.10", "title": "Уникална икона пази хората в село Самораново"}
{"url": "https://pik.bg/%D0%BD%D0%B5%D0%B4%D0%BE%D1%81%D1%82%D0%B8%D0%B3-%D1%81%D1%80%D0%B5%D0%B4%D0%BD%D0%B0%D1%82%D0%B0-%D0%B2%D1%8A%D0%B7%D1%80%D0%B0%D1%81%D1%82-%D0%BD%D0%B0-%D0%BB%D0%B8%D1%87%D0%BD%D0%B8%D1%82%D0%B5-%D0%BB%D0%B5%D0%BA%D0%B0%D1%80%D0%B8-%D0%B3%D0%BE%D0%BD%D0%B8-60-%D0%B3%D0%BE%D0%B4%D0%B8%D0%BD%D0%B8-news795125.html", "text": "Недостиг на лични лекари. Общопрактикуващите лекари в България стават все по-малко и са все по-възрастни. Има области, в които повече от 10 години няма разкрита нито една нова практика. Проблемът беше повдигнат отново след смъртта на бебе в Харманли, чиито родители не успели да му намерят личен лекар. Д-р Райна Димитрова е единственият общопрактикуващ лекар - педиатър в Харманли. Миналата година другият прекратил практиката си. В града има около 4 000 деца, а педиатрите са едва 7, но никой, освен д-р Димитрова, не иска да бъде личен лекар, съобщава Нова телевизия. Проблемът всъщност засяга цялата страна. Средната възраст на личните лекари гони 60 години. А млади хора, според лекарите, няма основно заради заплащането, но и заради ограничения в работата. Сподели:", "date": "2018.11.10", "title": "НЕДОСТИГ: Средната възраст на личните лекари гони 60 години"}
{"url": "https://pik.bg/%D0%B4%D0%B8%D1%80%D0%B5%D0%BA%D1%82%D0%BD%D0%BE-%D0%BF%D1%80%D0%BE%D1%84-%D0%B4%D0%B8%D0%BC%D0%B8%D1%82%D1%8A%D1%80-%D1%82%D0%B0%D0%B4%D0%B0%D1%80%D1%8A%D0%BA%D0%BE%D0%B2-%D0%B7%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D1%80%D0%B0%D0%B4%D0%B5%D0%B2-%D0%BE%D0%B1%D0%B5%D0%B4%D0%B8%D0%BD%D0%B8%D1%82%D0%B5%D0%BB%D1%8F%D1%82-%D0%BD%D0%B0-%D0%BD%D0%B0%D1%86%D0%B8%D1%8F%D1%82%D0%B0-%D0%B8%D0%B7%D0%BF%D1%83%D1%81%D0%BA%D0%B0-%D0%B1%D0%B0%D0%BB%D0%B0%D0%BD%D1%81-news795126.html", "text": "Вероятно президентът Румен Радев има донякъде право с това, което каза в речта си, но е факт, че той често изпуска баланса. Това заяви професор Димитър Тадаръков от УНСС в коментар пред сутрешния блок на БТВ по повод последната реч на държавния глава. „Донякъде вероятно президентът Радев има право в това, което каза снощи – коментира проф. Тадаръков. - Много често обаче изпуска баланса. Винаги отива в някаква крайност. Не може един президент, който е обединител на нацията да прави това. Има бедни както у нас, така и във всички държави“. Професор Тадаръков коментира Бюджет 2019. „Това е бюджет на страха – заяви проф. Тадаръков. - Защо на страха? През 2019 година има два вида избори и всичко около бюджета е свързано с това. Ще се дадат големи разходи, които ще над 4 млрд. лева, просто за да се успокои населението от предизборния процес. Много ясно се очертава страх от извършването на  реформи. Бих приветствал този бюджет, ако той завършваше така – даваме 10% увеличение на заплатите, но започваме реформи. Демографията сочи, че след 35-40 години България ще бъде управлявана от малцинството. От БСП наскоро обявиха стратегия за развитие за след 20 години. Друг е въпросът доколко актуална е тази стратегия. Въпросът е друг, че никой не гледа по-далеч. В продължение на 29 години сме управлявани от некадърни правителства, които отчитат развитието и просперитета на отделни партии, а не на България като цяло. От управляващите през тези години ще намерите по-малко от 10 професори, които са били във властаа. Още по-малко учени. Властта се интересува от страх и централизация. 29 години не смее да децентрализира системата. Една от опорните точки е защо кметовете на градовете нямат достъп до средствата, които трябва да получат. Защо тези кметове трябва да плачат, да се молят? Това обаче сега е нормално, защото централизираната система е да има власт. Това беше така и преди 29 години“. Професор Тадаръков коментира и близките си отношения с Ахмед Доган. „От 30 години съм земеделец. Член съм на Земеделския народен съюз – заяви проф. Тадаръков. -  Приятелството ми с Доган е от 25 години. Мисля, че спокойствието на България и етническия модел на единството и толерантността, който Доган осъществи са безспорни. Той запази този мир да вървим напред. Доган бе яростен участник да влезем в НАТО, в ЕС. С негово участие стана подписването на тези две ценни за България неща. Виждате каква е ситуацията в управляващата коалиция, напрежението в парламента е ежедневно. Не смятам, че българският народ заслужава това разделение“. Сподели:", "date": "2018.11.10", "title": "ДИРЕКТНО: Проф. Димитър Тадаръков за президента Радев: \"Обединителят на нацията\" изпуска баланса и отива в крайности"}
{"url": "https://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-%D1%81%D0%BF%D0%B0%D1%81-%D0%B3%D1%8A%D1%80%D0%BD%D0%B5%D0%B2%D1%81%D0%BA%D0%B8-%D1%81%D0%BB%D0%B5%D0%B4-%D0%BF%D1%80%D0%B5%D0%B2%D1%80%D0%B0%D1%82%D0%B0%D0%B4%D0%B6%D0%B8%D0%B9%D1%81%D0%BA%D0%B0%D1%82%D0%B0-%D1%80%D0%B5%D1%87-%D0%BD%D0%B0-%D1%80%D0%B0%D0%B4%D0%B5%D0%B2-%D1%82%D0%BE%D0%B2%D0%B0-%D0%B5-%D0%B0%D0%B1%D1%81%D0%BE%D0%BB%D1%8E%D1%82%D0%BD%D0%B0-%D0%BF%D1%80%D0%BE%D0%B2-news795202.html", "text": "Абсолютна провокация! Така коментира вчерашната реч на президента Румен Радев, маскирана като обръщение към нацията, депутатът от ГЕРБ Спас Гърневски. \"Това е провокация. Това е в контекста с думите на Нинова преди време, че демокрацията им отне всичко. Огромна провокация е и цялостното поведение на БСП, и то всичко си идва на мястото\", продължи по темата народният представител. \"Вчерашната реч на президента беше абсолютна провокация срещу демокрацията, но забележете - благодарение на която той е там\", продължи развенчаването на речта на Радев бившият кмет на Пловдив. \"Цялата тази \" визия \", която ходят да размотават наляво и надясно - четох я много внимателно, за да видя какво мислят - те мислят точно това - да правят някакъв комунистически капитализъм от китайски тип, в който ръководната роля е на партията, вечният вожд е лидер и те командват всичко\", разби червената \" Визия за България\" Гърневски. \"Той нямаше да е никой без тях - по-далече от руските \" МиГ \"- ове не може да стигне, съвременните \"Фантом\"-и за него са недостижими. Те са едно цяло - президента и БСП\", отново се върна на речта на Радев депутатът. Сподели:", "date": "2018.11.10", "title": "ЕКСКЛУЗИВНО В ПИК! Спас Гърневски след превратаджийската реч на Радев: Това е абсолютна провокация"}
{"url": "https://pik.bg/%D0%BE%D1%82%D0%BA%D1%80%D0%B8%D1%85%D0%B0-%D0%B4%D0%B0%D0%BD%D0%BD%D0%B8-%D0%B7%D0%B0-%D0%BE%D1%81%D1%82%D0%B0%D0%BD%D0%BA%D0%B8-%D0%BE%D1%82-%D0%B8%D0%B7%D1%87%D0%B5%D0%B7%D0%BD%D0%B0%D0%BB%D0%B8-%D0%BA%D0%BE%D0%BD%D1%82%D0%B8%D0%BD%D0%B5%D0%BD%D1%82%D0%B8-%D0%BF%D0%BE%D0%B4-%D0%B0%D0%BD%D1%82%D0%B0%D1%80%D0%BA%D1%82%D0%B8%D0%B4%D0%B0-news795198.html", "text": "Учени използваха спътникови данни, за да изследват земната тектоника и затиснатите под ледовете на Антарктида образувания. Европейският спътник GOCE (Gravity field and steady-state Ocean Circulation Explorer) е проучил скрития терен, измервайки силата на земното притегляне. \"В Източна Антарктида видяхме интересна мозайка от геоложки характеристики, които разкриват основни прилики и разлики между кората под Антарктида и други континенти, с които е била свързана допреди 160 милиона години\", обясни Фаусто Фепачоли от Британския антарктически институт. Антарктида някога е била част от суперконтинента Гондвана. Той е започнал да се разпада преди около 130 милиона години, макар и връзката между Антарктида и Австралия да се е запазила допреди 55 милиона години. Използвайки спътниковите и сеизмоложки данни, учените създадоха триизмерни карти на земната литосфера, изградена от кората и течната мантия. В нея са останките от древните континенти. Данните от изследването могат да бъдат използвани и за да се предвиди как ледената маса над терена може да реагира на повишаващите се температури. Сподели:", "date": "2018.11.10", "title": "Откриха данни за останки от изчезнали континенти под Антарктида"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BF%D1%80%D0%BE%D1%81%D1%82%D1%80%D0%B5%D0%BB%D1%8F%D1%85%D0%B0-%D0%BF%D0%BE%D0%BB%D0%B8%D1%86%D0%B0%D0%B9-%D0%BD%D0%B0-%D0%BB%D0%B5%D1%82%D0%B8%D1%89%D0%B5-%D1%81%D0%BE%D1%84%D0%B8%D1%8F-%D0%BE%D0%B1%D0%BD%D0%BE%D0%B2%D0%B5%D0%BD%D0%B0-news795235.html", "text": "Инцидент с граничен полицай на летище София. Униформеният служител е бил прострелян случайно на аеропорта от свой колега и своевременно откаран във Военномединска академия. За инцидента, станал след 18 часа тази вечер, съобщава БГНЕС. Простреляният по погрешка служител на \"Гранична полиция\" е жена. Тя е била ранена в ръката, а причините за инцидента вече са в процес на изясняване. От пресцентъра на ВМА заявиха, че полицайката е контактна и без опасност за живот. Сподели:", "date": "2018.11.10", "title": "ИЗВЪНРЕДНО: Простреляха полицай на летище София (ОБНОВЕНА)"}
{"url": "https://pik.bg/%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%B7%D0%B0%D0%BF%D0%BE%D1%87%D0%BD%D0%B0-%D1%80%D0%B5%D1%85%D0%B0%D0%B1%D0%B8%D0%BB%D0%B8%D1%82%D0%B0%D1%86%D0%B8%D1%8F-%D0%BD%D0%B0-%D0%BF%D1%8A%D1%82%D1%8F-%D0%BA%D1%8A%D0%BC-%D0%B3%D0%BA%D0%BF%D0%BF-%D0%BA%D0%BB%D0%B5%D0%BF%D0%B0%D0%BB%D0%BE-news795194.html", "text": "Под заглавие „Берово се приближава до Европа” македонските медии отбелязаха старта на рехабилитацията на държавния път Берово – ГКПП Клепало, съобщава „Струма.бг“. Дължината му е 5,7 км, които ще бъдат покрити изцяло с нов двоен асфалт. Средствата, които ще вложи западната ни съседка, са 89 млн. денари, а срокът за завършване на обекта е юли 2019 г. Очакванията на македонците са отварянето на граничния пункт с България да подобри комуникацията на жителите от двете страни на границата и чрез развитие на икономиката и туризма да повиши социално-икономическото им положение. Те са убедени в предстоящия туристически бум на района, известен като Беровското езеро, и очакват след отварянето на пункта натам да се запътят хиляди туристи от България и Гърция. През май т.г. в местността Илинден край разклона за струмянишкото с. Цапарево строителна техника за рехабилитацията на източната част на същия път стовари и българската държава. Работници и машини започнаха асфалтиране на 15-километровата отсечка от тук до село Микрево, което е първият етап за новия път до ГКПП – Клепало. Според кмета на Струмяни Емил Илиев отварянето на пункта е болката и желанието на хората от Малешевския балкан от десетилетия, защото голяма част от останалите не повече от 1 000 жители в 12-те планински села имат роднини в Македония. С отварянето на новия граничен пункт пътуването между българската община Струмяни и македонската Берово ще се съкрати с около 130 км. Сега, за да отидат в Берово, местните хора трябва да обикалят през граничните пунктове Златарево или Станке Лисичково. Сподели:", "date": "2018.11.10", "title": "Македония започна рехабилитация на пътя към ГКПП Клепало"}
{"url": "https://pik.bg/%D1%88%D0%BF%D0%B8%D0%BE%D0%BD%D1%81%D0%BA%D0%B8-%D1%81%D0%BA%D0%B0%D0%BD%D0%B4%D0%B0%D0%BB-%D1%82%D1%80%D0%B5%D1%81%D0%B5-%D0%B0%D0%B2%D1%81%D1%82%D1%80%D0%B8%D1%8F-news795199.html", "text": "Пенсионираният полковник от австрийската армия, заподозрян от властите на страната в предаване на държавни тайни в полза на Русия, е дал показания, в които си е признал деянията, пише австрийският вестник Die Presse, позовавайки се на неназован източник от Министерството на отбраната на страната, предава ТАСС. Както твърди изданието, бившият военен си е признал, че е получил 300 хиляди евро от руската страна за своята работа. Вестникът отбелязва, че заподозреният полковник е работил дълго време в централния апарат на австрийското военно министерство и конкретно в отдела за структурно планиране и е имал възможност да се информира за съдържанието на преговорите във ведомството и отношенията между висшия ръководен състав. При това от министерството са уверили, че заподозреният не е имал достъп до особено важни държавни тайни. Сподели:", "date": "2018.11.10", "title": "Шпионски скандал тресе Австрия"}
{"url": "https://pik.bg/%D0%B0%D0%BD%D0%BA%D0%B5%D1%82%D0%B0-%D0%BD%D0%B0-%D0%BF%D0%B8%D0%BA-%D0%B5%D1%82%D0%BE-%D0%BA%D0%B0%D0%BA-%D0%BF%D0%BE%D0%BB%D0%B8%D1%82%D0%B8%D1%86%D0%B8-%D0%B8-%D0%BE%D0%B1%D1%89%D0%B5%D1%81%D1%82%D0%B2%D0%B5%D0%BD%D0%B8%D1%86%D0%B8-%D0%BA%D0%BE%D0%BC%D0%B5%D0%BD%D1%82%D0%B8%D1%80%D0%B0%D1%82-%D0%B8%D0%B7%D0%BA%D0%B0%D0%B7%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D1%80%D0%B0%D0%B4%D0%B5%D0%B2-%D0%B7-news795210.html", "text": "„Обединителят“ на нацията Румен Радев се изцепи в свое обръщение навръх 10-ти ноември, че „демокрацията е застрашена“. Човекът, който нарече държавата си „блато“, този който говори за обединение, а всъщност буни единствено скандали, реши да се упражнява с думата демокрация. Дали след 29 години на преход отново сме застрашени или това е само в речите на Радев, решихме да проверим. Ето какво показва анкетата на агенция ПИК: През тези сложни и бурни години гражданското общество успя да остане будно, и гневно, и на страж. Да, имаше и кебапчета по избори, и натиск върху безправни работници, и контролиран вот. А днес отново има грозни и мрачни пророчества за смъртта на българската демокрация и рухването на гражданските свободи. И това се случва на фона на неоспорими факти. На фона на една България, която се утвърждава като регионален лидер на Балканите. На фона на една България, която се утвърждава и е призната за лоялен европейски партньор, чийто глас се чува. На фона на една България, която, според последните икономически прогнози, ще е на пето място по икономически растеж в целия съюз. Сериозно, можели ли сме дори да мечтаем за това преди 30 години? Чакайте малко. Ако историята на последните тридесет години ни е научила на нещо, то е, че българският гражданин е натрупал достатъчно опит от срещи с фалшиви пророци. И е научил как да ги наказва. Застрашено е от размиване понятието демокрация. Защото през изминалите години ние всъщност не научихме дефиницята на тази дума и всеки започва да я тълкува както на него му изнася. Затова не можем да се обединим и заедно не можем да изтълкуваме тази дума по един и същи начин. Всеки я употребява както му я изнася. Смисъла и значението на тази дума се разми в годините се употрябява от всеки, както му изнася и да го разбира според собствената си изгода. Демократичност всъщност значи отговорност. Във връзка с вчерашното патетично изказване, припомняме на Румен Радев, че: Борбата за българска демокрация срещу комунистическата диктатура в България НЕ започва преди 29 години. Борбата за свобода на България от насилствено наложения й от окупатора СССР тоталитарен режим започва от самото му начало. Хората с принципи, демократите и борците, опълчили се срещу властта знаят това. Борбата България да бъде освободена от комунизма е водена от хиляди противници на режима. Демократи, антикомунисти, избивани без съд и присъда, хвърляни в затворите на тоталитарната власт. От горяните през всички убити до николапетковистите от забранените от Вашата партия свободни организации. Борбата за свобода и демокрация в България не започна на 10 ноември. Тогава Вашата партия, която Ви направи президент, извърши преврат в собствените си редици. Сценарият на партията Ви, БКП, беше да се състои точно този преход. Днешните олигарси са бивши величия от БКП и ДС. А вие бившите членове на БКП трябваше да превземате държавните институции и политическата власт. Вие не сте се борил и един ден за българската свобода. Бил сте слуга на Варшавския договор, докато хората с принципи са били затваряни в тъмниците на комунизма. Дори и след 10 ноември никой не Ви помни, като младеж да сте бил по площадите и да се борите за човешки права и демокрация. Тогава Вие сте членувал в партията на Лилов и Луканов. Днес, като Президент, разчиствате пътя си за ваш политически проект по сценарии и с благословията на Кремъл. Вашата мисия е определена от Решетников, а кандидатурата Ви беше насилствено наложена дори в БСП. Дори там имахте малък брой гласове за подкрепа. Изкуствено изваден от Първанов /агент Гоце/ от армията, парашутист във властта, Вие нямате никаква биография на български демократ. Досега доказвате единствено, че можете да лобирате за режима на Путин и да използвате публичните си изяви само за лични политически кроежи. Вашите стратегии отдалечават България от практиките и духа на демокрацията. Вие нямате легитимност за борец за свобода. Прозрачен сте в политическата си безскрупулност да разбивате политическата система и да пренасочвате електорална подкрепа към новия ви проект. Не ни учудвате дори когато удряте вашата партия единствено воден от личната си амбиция да оглавите нова формация. Като демократи предупреждаваме, че комплексите Ви към властта се използват умело от чуждите Ви господари. Качеството на демокрацията е влошено, но тя в никакъв случай не е застрашена. Президентът за пореден път доказа, че е разединител на нацията и че не е обединител, както е вменено в Конституцията. Сподели:", "date": "2018.11.10", "title": "АНКЕТА НА ПИК: Ето как политици и общественици коментират изказването на президента Радев за демокрацията"}
