{"url": "http://pik.bg/%D1%87%D0%BE%D0%B2%D0%B5%D0%BA-%D0%BD%D0%B0-%D0%BC%D0%B5%D1%80%D0%BA%D0%B5%D0%BB-%D1%81%D0%B5-%D0%BF%D1%80%D0%B8%D1%81%D0%BC%D1%8F-%D0%BD%D0%B0-%D1%82%D1%83%D1%80%D1%86%D0%B8%D1%8F-news689396.html", "text": "Според Петер Алтмайер, директор на канцеларията на германския канцлер Ангела Меркел, предупрежденията от страна на турското правителство към гражданите на страната, че трябва да бъдат „внимателни“ в Германия и да избягват политически събирания по време на предизборната кампания, са „лоша шега“, предаде AФП, цитирана от Фокус. „Турските пътни предупреждения срещу Германия са лоша шега“, заяви Алтмайер. „Задържанията на наши граждани без присъда е несправедливо! Сравненията с нацисти вредят на нашата чест“, добави той, посочвайки двете основни причини за продължили вече от няколко месеца спор между Берлин и Анкара. В събота Турция предупреди гражданите си, живеещи или пътуващи в Германия „да внимават, да вземат предвид ситуацията в Германия , където могат да рискуват ксенофобско и расистко отношение“.", "date": "2017.09.10", "title": "Човек на Меркел се присмя на Турция"}
{"url": "http://pik.bg/%D0%B2%D0%BE%D1%82-%D0%B8%D0%B7%D0%B1%D0%BE%D1%80%D0%B8-%D0%B2%D1%8A%D0%B2-%D1%84%D0%B8%D0%BD%D0%BB%D0%B0%D0%BD%D0%B4%D0%B8%D1%8F-%D0%BD%D1%8F%D0%BC%D0%B0-%D0%B8%D0%B7%D1%8F%D0%B2%D0%B5%D0%BD-%D1%84%D0%B0%D0%B2%D0%BE%D1%80%D0%B8%D1%82-news689412.html", "text": "Норвежците гласуват на парламентарни избори, като социологическите проучвания показват, че няма изявен фаворит, съобщава Файненшъл таймс, цитирани от Фокус. Дясноцентристкото правителство в същото време се надява на историческа победа. Преднината на лявоцентристката опозиция се изпари, тъй като икономиката на скандинавската държава продължава да се възстановява след шокиращия спад на цените на петрола преди три години. В същото време продължава дебатът за бъдещето на петролния сектор на Норвегия. Ако воденото от консервативния премиер Ерна Солберг правителство отново спечели изборите, то ще се превърне в първата дясна администрация в Норвегия, която ще служи два пълни мандата. Гласуването ще продължи в понеделник, като резултатите се очаква да бъдат обявени в ранните часове във вторник. Някои проучвания показват, че партията на Солберг може да сложи край на изключителния рекорд на лявоцентристката Работническа партия, която е на първо място през последните 90 г. Последните сондажи дават 85 места на дясноцентристите в 169-местния парламент и 84 за лявоцентристите, включително и Зелените. Предизборната кампания беше изключително тежка особено за Йонас Гар Стьоре, лидерът на Работническата партия. Смята се, че милионерът не е толкова близо до гласоподавателите в сравнение с бившия лидер Йенс Столтенберг, който в момента оглавява НАТО. Стьоре е критикуван, че инвестира във фонд, който притежава компании, които произвеждат части за ядрени оръжия, което се забранява от Осло. Настоящото правителство е най-дясното в историята на Норвегия заради присъствието на антиимиграционната Прогресивна партия.", "date": "2017.09.10", "title": "ВОТ! Избори във Финландия, няма изявен фаворит "}
{"url": "http://pik.bg/%D0%B4%D0%BE%D0%B1%D1%8A%D1%80-%D0%B1%D0%B8%D0%B7%D0%BD%D0%B5%D1%81-%D1%85%D1%8A%D1%80%D0%B2%D0%B0%D1%82%D0%B8%D1%82%D0%B5-%D0%BF%D0%BE%D1%82%D1%80%D0%B8%D0%B2%D0%B0%D1%82-%D1%80%D1%8A%D1%86%D0%B5-%D1%82%D1%83%D1%80%D0%B8%D0%B7%D0%BC%D1%8A%D1%82-%D0%B8%D0%BC-%D0%B4%D0%BE%D0%BD%D0%B5%D1%81%D1%8A%D0%BB-800-%D0%BC%D0%BB%D0%BD-%D0%B5%D0%B2%D1%80%D0%BE-%D0%B7%D0%B0-%D0%BC%D0%B8%D0%BD%D0%B0%D0%BB%D0%B0%D1%82%D0%B0-%D0%B3%D0%BE%D0%B4%D0%B8%D0%BD%D0%B0-news689423.html", "text": "От година на година данните за туризма в Хърватия поставят нови и нови рекорди. И докато Националното статистическо бюро подготвя оценките за БВП на страната, анализаторите прогнозират, че през 2017 г. приходите от туризма ще надхвърлят 800-те млн. евро, спечелени през летния туристически сезон на 2016 г., предава Хърватска РТ, цитирана от Фокус. След добрия старт на сезона туризмът в Хърватия през летните месеци се радва на развитие във възходяща линия, което е най-забележимо по Адриатическото крайбрежие. В разположения на полуостров Истрия град Рабац търговци и ресторантьори споделят задоволството си от факта, че през лятото на 2017 г. туристите харчат много повече пари по време на почивката си, в сравнение с предните сезони. Мнението им не се споделя от представителите на бранша в Сплит, които подчертават, че приходите остават на нивата от предните години, въпреки увеличения брой на туристите. Но от Министерството на туризма в Загреб са категорични: общите числа, доказващи увеличение на пристигащите туристи и броя на реализираните нощувки, както и цялостните финансови показатели, са много по-добри в сравнение с тези от миналата година, съобщава Радио „Фокус“ в рубриката „Балкански туристически часовник“. Хърватският финансов министър Здравко Марич припомни, че все още е твърде рано за представянето на точна информация за туристическото потребление, но показателите до този момент са удовлетворяващи.", "date": "2017.09.10", "title": "ДОБЪР БИЗНЕС! Хърватите потриват ръце, туризмът им донесъл 800 млн. евро за миналата година"}
{"url": "http://pik.bg/%D0%BD%D0%BE%D0%B2-%D0%B6%D0%B8%D0%B2%D0%BE%D1%82-%D0%B4%D0%B0-%D0%B8%D0%B7%D0%B1%D1%8F%D0%B3%D0%B0%D1%88-%D0%BE%D1%82-%D0%BA%D0%B8%D0%BC-%D1%87%D0%B5%D0%BD-%D1%83%D0%BD-%D0%B8%D0%BB%D0%B8-%D0%BA%D0%B0%D0%BA-%D1%81%D1%82%D0%B0%D0%B2%D0%B0%D1%88-%D0%B4%D0%B5%D0%B7%D0%B5%D1%80%D1%82%D1%8C%D0%BE%D1%80%D0%BA%D0%B0-%D0%BE%D1%82-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F%E2%80%A6-news689431.html", "text": "Макар да ни учеха, че Северна Корея е най-хубавата страна в света, нямах представа как е по света. Узнах, че това е лъжа, когато чух предаване по радиото от Южна Корея и видях листовки. Разбрах, че животът е много труден, че няма храна, че няма свобода. Това разказа бившата военна от Северна Корея Ли Со-Йън пред БиТиВи. „След службата си в армията за 10 години работа и се пенсионирах получих една банкнота, с която можеш да си купиш само два хляба. След това реших, че трябва да избягам. Заловиха ме и получих една година в затвора за опит за бягство в Китай“, спомня си Ли. „Бях изпратена в трудов лагер. В нашата килия имаше 10 жени на площ от 10 кв. метра. Всяка вечер трябваше да коленичим и да свеждаме глави, за да обмисляме действията си. През деня трябваше да работим в планината, да сечем дървета. Виждала съм жени, премазани от падащите дървета. Имаше бременни жени, които пометнаха. Една от бременните беше пребита с камшик, след което пометна“, спомня си за ужаса Йън. „След като излязох от затвора вече бях предател и не можех да остана в страната. Отне ми още две години, за да избягам. Наложи се да премина ледената река Туман и да отида в Китай. След като излязох, цялото ми тяло беше в рани от студа. Преминах през период на страдание, за да стигна до Южна Корея“, спомня си тя. По думите й е лудост това, което се случва в страната. „Лудост е севернокорейците да умират от глад, докато се извършват ядрени тестове, които струват милиони“, допълва Сега Ли Со-Йън и казва, че мечтата й е да се обединят севера и юга и да види семейството си. „Мечтите се сбъдват и доброто винаги побеждава“, вярва изстрадалата жена.", "date": "2017.09.10", "title": "НОВ ЖИВОТ! Да избягаш от Ким Чен Ун! Или как ставаш дезертьорка от Северна Корея…"}
{"url": "http://pik.bg/%D1%80%D0%B5%D0%B0%D0%BA%D1%86%D0%B8%D1%8F-%D1%83%D0%BA%D1%80%D0%B0%D0%B9%D0%BD%D0%B0-%D1%81-%D0%BF%D1%80%D0%BE%D1%82%D0%B5%D1%81%D1%82-%D1%81%D1%80%D0%B5%D1%89%D1%83-%D0%BC%D0%B5%D1%81%D1%82%D0%BD%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8-%D0%B2-%D0%BA%D1%80%D0%B8%D0%BC-news689406.html", "text": ":инистерството на външните работи на Украйна изрази протест във връзка с провеждането на местни избори в Република Крим, а освен това кримчани ще изберат допълнителни депутати за градския съвет. В Севастопол ще се проведат първите в историята губернаторски избори, предаде ТАСС. Официалният представител на украинското външно ведомство Марияна Беца написа на своята страница в Туитър: „Изразяваме решителен протест във връзка с „избирателните процеси“ в окупирания Крим. Те са нищожни по същество и съдържание.“ Тя твърди също така, че Киев няма да признае за легитимни резултатите от гласуването. „Украйна няма да признае никакви „избирателни процеси“ в окупирания Крим. Това е грубо нарушение, от страна на Русия, на международното право и законите на Украйна“, казва Беца. На 10 септември, гражданите на Севастопол ще избират, за пръв път в историята на града, губернатор. Открити са 184 избирателни участъка, където са регистрирани 311 143 избиратели. Освен губернаторските избори, в 17 от 184-те участъка ще се проведат допълнителни избори, за депутати в законодателното събрание на град Севастопол.", "date": "2017.09.10", "title": "РЕАКЦИЯ! Украйна с протест срещу местните избори в Крим"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D0%B9%D0%BE%D1%80%D0%B4%D0%B0%D0%BD%D0%BE%D0%B2-%D0%BF%D0%BE%D1%83%D1%87%D0%B0%D0%B2%D0%B0-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D0%B7%D0%B0-9-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-%D0%BA%D0%BE%D0%BC%D1%83%D0%BD%D0%B8%D1%81%D1%82%D0%B8%D1%82%D0%B5-%D0%BD%D0%B5-%D0%B7%D0%B0%D0%B3%D0%B8%D0%B2%D0%B0%D1%85%D0%B0--news689435.html", "text": "Държавният глава Румен Радев пусна вчера позиция на страницата си във Фейсук по повод датата 9 септември. Реално президентът повтори думите си от миналата година, но дори и така предизвика сериозна полемика. Александър Йорданов Александров, който е български политик и дипломат, литературен историк и критик, изрази недоволството си от думите на президента, като му обеща, че ако не промени позицията си, ще му даде урок по история. „Ще го почакам да преспи нашия президент, може пък да размисли и да се отрече от днешното си празнословие. Ако ли не – няма как, ще трябва да го просветя! В края на краищата човек се учи и когато е президент!“, написа Йорданов вчера. И изпълни обещанието си. Ето какво написа Александър Йорданов на страницата си във Фейсбук: ОТКРИТИ ДУМИ: РАДЕВ, БЪДЕТЕ БЪЛГАРИН! Президентът Румен Радев подходи с познат \"трик\" към датата 9 септември. Това, според него, трябвало да бъде ден за \"помирение\"!? \"Какво е 9-ти септември - дата на революция или преврат?\" – пита Радев и провокативно отговаря: \"За мен е нито едно от двете.\" Този отговор е провокация. Случилото се на 9-ти септември е ДЪРЖАВЕН ПРЕВРАТ. Имената на превратаджиите са добре известни. Известно е и какво се случва след преврата – убийства без съд и присъда, убийства \"присъдени\" от незаконен съд, терор, концлагери,антихуманна политическа и икономическа система, тоталитаризъм, еднопартиен режим, унищожаване на демокрацията,ликвидиране на гражданските права и свободи. Според Румен Радев на 9-ти септември трябва \"да се поклоним пред всички невинни жертви преди и след 9-ти септември, пред всички загинали с мисъл за България\". Тук вече мисловната боза прелива. Комунистите не загиваха за България, а за своята партия, за чуждата съветска държава, за своята идея. Нещо повече. Когато бяха на фронта – през Първата световна война, те се обърнаха срещу българската държава. В най-трудния за нея момент. Пет години по-късно вдигнаха бунт. Пак срещу държавата ни. По сигнал от Кремъл. След още 2 години извършиха най-големия в историята на Европа терористичен акт – взривиха християнски храм в центъра на София, избиха достойни българи. И продължиха да развиват своята незаконна \"военна организация\". Г-н Радев, какво би се случило днес в България, ако всяка партия си създаде \"военна организация\", ако започне да се въоръжава. Отвратителното комунистическо „партизанство” бе тероризъм срещу България. И какъв позор: комунистите съдействаха за окупацията на България от чуждата съветска армия. Добре е да се знае, че лицата, които Радев нарича \"невинни жертви преди 9-ти септември” са съдени по законите приети от българското народно събрание. Нима държавният ни глава не знае, че всяка незаконна дейност трябва да се преследва от съответните институции на държавата? Нима същото не искат и днес българските граждани –лица осъществили престъпна, незаконна, дейност, да бъдат задържани, съдени и бързо наказвани. Българската държава преди 9-ти септември 1944 г. прави точно това. Дори стотици са случаите на помилване на комунисти-терористи, на изчакване до последно да се вразумят. Още повече, че тези терористи са обслужвали политиката на чужда държава – СССР, те се гордееха с това си предателство. Българските комунисти не са„антифашисти”, защото не са демократи. Няма как недемократ, тоталитарист и сталинист по убеждения, да бъде \"антифашист\". Европейските антифашисти не воюваха със собствените си държави. Те не подариха държавите си като „трофей” на Сталин. А българските комунисти правят точно това – те искат да унищожат България, затова и унищожават нейната Търновска конституция, историческата ѝ традиция на монархия, унищожават политическката опозиция, атакуват вярата на народа в Христа Спасителя, избиват политическия, стопански, духовен, военен и културен елит на страната. Нима като български президент Вие, г-н Радев, не знаете, че след 9-ти септември българските комунисти-терористи, обявяват за „фашисти” абсолютно всички умни и талантливи хора на България, духовните водачи на страната. Но ще кажете – това е било за кратко време. Но ще ви попитам: откога престъпленията се делят на кратки и дълги. Нямате нито конституционното, нито човешкото право, г-н Радев, да наричате терористите и техните \"ятаци\" \"невинни жертви\". Няма как да са „невинни жертви” хора, които са решили с оръжие в ръка да променят устройството на собствената си държава и да ѝ наложат чужд политически и икономически режим – съветският. Ако те са „невинни жертви” то всички останали български политици преди 9-ти септември са светци. А и документите ясно говорят. Ако при защитата си от комунистическия тероризъм преди 9-ти септември отделни представители на органите на сигурността – полиция или жандармерия, са превишавали правата си, то те веднага са били изправяни пред съда. И са осъждани. А сега внимание, г-н Радев! След 1990 година българският съд отмени всички присъди на антибългарския \"Народен съд\". Това известно ли ви е, г-н Радев? Ние, българите, реабилитирахме посмъртно всички жертви на комунистическия терор след 9-ти септември, всички осъдени от незаконния Народен съд, всички пратени в концлагери. Те са наистина \"невинни жертви\" на комунистическия терор. И отново внимание, г-н Радев. Убийците на \"невинните жертви\" останаха ненаказани. Нещо повече. Използваха зверствата, които са извършвали като трамплин за кариера. Те управляваха България близо половин век. И не даваха и дума да се издума за техните престъпления. Техните наследници ползваха тези престъпления като „привилегия”. И още малко внимание, г-н Радев. В България има закон, който обяви комунистическия режим след 9-ти септември (а не управленията преди 9-ти септември!), за ПРЕСТЪПЕН. Като престъпна в закона е определена и партията БКП. Законът е приет през 2000 г., а партията, която прие с гордост наследството на престъпната организация БКП ви подкрепи Вас за президент. Спите ли спокойно, г-н Радев? Когато след Втората световна война в Нюрнберг изправят на съд нацистките престъпници, на смърт са осъдени 12 от тях. Създаденият под съветски натиск у нас „Народен съд” издава 9 550 присъди в 135 съдебни процеса. Осъдени на смърт са 2 730 „фашисти”, като – внимание г-н Радев, 200 от тях вече не са между живите, когато ги „съдят”. Комунистическите варвари съдят убити от тях хора!? Присъдите ги нарежда от Москва Георги Димитров. Чували ли сте за този негодник и национален предател, г-н Радев? Не се ли срамувате като българин, че все още има град в България, който носи това позорящо страната ни име. Това не е ли гнусно варварство, г-н Радев? Или и вие мислите, че България е била „най-фашистката” държава на света, по-фашистка от Германия и Италия взети заедно? Но защо тогава СССР не е скъсал дипломатическите отношения с тази „фашистка държава\" по време на войната? На лъжата, че България е била „фашистка държава” трябва да се сложи край. Повтарям, за да запомните, г-н Радев – Международният съд в Нюрнберг осъжда на смърт 12 нацисти, а комунистическия „Народен съд” – 2 730 НЕВИННИ БЪЛГАРИ. Г-н Радев, на 18 септември 2008 г. българският Парламент прие т.нар. Пражка декларация за европейската съвест и комунизма. Това стана на осмата година след като нашият парламент прие Законът за обявяване на комунистическия режим за престъпен. Народното събрание осъди комунизма като настоя да се коригират учебниците по история, така че децата да учат за престъпленията на комунизма, както учат за престъпленията на нацизма. Г-н Радев, вие съгласни ли сте децата на България да изучават зверствата на българските комунисти, за да се предпазят от комунистическата зараза? Да или не, г-н Радев. За нацистките престъпления учехме и знаем. Въпросът днес е за престъпленията, за пораженията, които нанесе върху нашия народ комунистическата идеология и управление. Г-н Радев, за какво помирение говорите? Кой човешки или Божи морал Ви дава право да искате от нас, българите, обикновените хора, невинните хора, да се помирим с престъпниците? А може би да поемем и тяхната вина? Да им простим греховете? Но те имаха цялото време на света след 1989 година, за да поискат прошка от българския народ. Да се покаят. Не го направиха. Те дори и с това, което през 2008 г. прие Народното събрание – за учебниците, не са съгласни. Затова г-н Президент, слезте на земята. Не си слагайте грях на душата. Не ставайте част от комунистическата лъжа. Помирението, за което говорите, г- Президент, може да се случи само при признат грях,при призната вина. Как българите, колкото и да сме добросърдечни като народ, да се помирим и примирим с циници като онзи Боков, който някога заяви, че поемал \"вината само с мезета\". А може би и вие замезвате с такива циници, г-н Радев. Може би харесвате простотията им. Недейте. За тях вие сте обикновено „хвърчило”( помежду си те така ви наричат!) на което те именно са дали възможност да кацне на политическата полоса. Защото така са преценили „господарите” в Кремъл. Спомнете си, г-н Радев, че сте български офицер. Имайте достойнство! И стегнете вашите съветници, защото са се разпасали и продължават да ви подготвят тъпи речи. И стига сте кършили кръст пред Путин. Български офицер сте, все пак. Комунистите, г-н Радев, възприемат България като мушия. За тях тя е стока. Те никога няма да произнесат думите на един голям българин: \"България може без всеки от нас, но ние не можем без нея!\" И този българин, философ, културолог, политик: бе обявен за \"фашист\". А умира през 1928 г.Книгите му бяха забранени. Кой е той ли? Учете г-н Радев, учете. Г-н Президент, все още сте в началото на мандата си. Настоявайте вашите червени \"другари\" да се покаят за злото, което причиниха на българския народ. И народът ще ви разбере. ПОКАЯНИЕ е ключът към националното помирение, г-н Радев. Не може да има и никъде на света не е имало, помирение без покаяние. Г-н Радев, не е трудно. Просто бъдете българин!", "date": "2017.09.10", "title": "ИЗВЪНРЕДНО! Александър Йорданов поучава Румен Радев за 9 септември: Комунистите не загиваха за България, а за чуждата съветска държава, извършиха преврат..."}
{"url": "http://pik.bg/%D1%86%D0%B5%D0%BD%D0%B8%D1%82%D0%B5-%D0%BD%D0%B0-%D0%BF%D0%BB%D0%BE%D0%B4%D0%BE%D0%B2%D0%B5%D1%82%D0%B5-%D0%B8-%D0%B7%D0%B5%D0%BB%D0%B5%D0%BD%D1%87%D1%83%D1%86%D0%B8%D1%82%D0%B5-%D0%BE%D1%81%D1%82%D0%B0%D0%B2%D0%B0%D1%82-%D0%BD%D0%B8%D1%81%D0%BA%D0%B8-%D0%B7%D0%B0-%D1%81%D0%B5%D0%B7%D0%BE%D0%BD%D0%B0-news689390.html", "text": "Индексът на тържищните цени /ИТЦ/, който отразява цените на хранителните стоки на едро, се понижи тази седмица с 1,48 процента до 1,337 пункта, отчита Държавната комисия по стоковите борси и тържищата /ДКСБТ/. През последните два месеца нивото на ИТЦ остава сравнително стабилно. Оранжерийни домати поскъпват с 3,5 на сто и се продават през тази седмица по 1,19 лева за килограм. Оранжерийни краставици поевтиняват с 3,0 на сто, до 1,74 лева средно за килограм. Картофите поевтиняват с 7,3 на сто и се търгуват по 0,51 лева за килограм на едро. Морковите се продават по 0,67 лева за килограм. Зелето поевтинява с 7,8 процента и се търгува по 0,47 лв./кг на едро. Патладжаните се продават по 0,71 лева за килограм. Зелените чушки поевтиняват с 3,1 на сто до 0,93 лв./кг, а цената на червените чушки пада с 11 процента до 1,05 лева за килограм. Ябълките поевтиняват с 7,8 на сто до 1,42 лв./кг, а цената на лимоните се пада с 0,7 на сто до 2,78 лева. Дините поевтиняват с 19,2 на сто до 0,21 лева за килограм, а на пъпешите със 7,2 до 0,78 лева за килограм. Цената на прасковите пада с 7,8 процента до 0,95 лева за килограм. Кравето сирене поевтинява с 1,0 на сто и се продава средно по 5,97 лв./кг,кашкавалът, тип \"Витоша\" се търгува по 10,35 лв./кг. Олиото се купува по 2,03 лева за литър. ю Каймата се търгува по 4,44 лева за килограм. Пилешкото замразено месо поскъпва с 4 процента и се продава по 3,88 лева за килограм на едро. Захарта поевтинява с 1,9 на сто до 1,54 лв./кг. Цената на брашното, тип \"500\", се повишава с три стотинки до 0,83 лева за килограм. Зрелият фасул се купува средно по 3,36 лв./кг. Яйцата се продават по 0,20 лева за брой на едро.", "date": "2017.09.10", "title": "Цените на плодовете и зеленчуците остават ниски за сезона "}
{"url": "http://pik.bg/%D0%B8%D0%BD%D1%86%D0%B8%D0%B4%D0%B5%D0%BD%D1%82-%D0%BF%D0%B0%D0%BF%D0%B0-%D1%84%D1%80%D0%B0%D0%BD%D1%86%D0%B8%D1%81%D0%BA-%D0%BF%D0%BE%D1%81%D1%82%D1%80%D0%B0%D0%B4%D0%B0-%D0%B2-%D0%BA%D0%BE%D0%BB%D1%83%D0%BC%D0%B1%D0%B8%D1%8F-%D1%81-%D0%BA%D0%BE%D0%BB%D0%B0%D1%82%D0%B0-%D1%81%D0%B8-news689448.html", "text": "Папа Франциск получи рана на лицето, когато папамобилът му се наложи да спре рязко насред тълпи от хора в колумбийския град Картахена и той се блъсна в едно от стъклата, съобщиха световните агенции. Осемдесетгодишният Франциск приветстваше събралото се множество в бедняшкия квартал Сан Франсиско, в последния ден от визитата си в Колумбия, когато автомобилът му наби спирачки, за да не блъсне застанал на пътя му човек. Един от телохранителите му помогна да се изправи и почисти с бяла кърпичка кръвта, покапала по белите одежди на Светия отец. След инцидента ръководителят на Римокатолическата църква се появи отново, с чисти дрехи и лепенка над веждата, за да произнесе молитвата \"Ангел Господен\". Франциск ще се върне днес в Рим след петдневната визита в Колумбия, която се опитва да отгърне нова страница след повече от половин век въоръжен конфликт.", "date": "2017.09.10", "title": "ИНЦИДЕНТ! Папа Франциск пострада в Колумбия с колата си"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BE%D1%82%D0%BA%D1%80%D0%B8%D1%85%D0%B0-%D0%BE%D1%82%D0%B2%D0%BB%D0%B5%D1%87%D0%B5%D0%BD%D0%B8%D1%8F-%D0%B0%D0%B4%D1%80%D0%B8%D0%B0%D0%BD-%D0%B7%D0%BB%D0%B0%D1%82%D0%BA%D0%BE%D0%B2-%D0%BE%D0%B1%D0%BD%D0%BE%D0%B2%D0%B5%D0%BD%D0%B0-news689458.html", "text": "Откриха отвлечения син на собственика на една от луксозните автокъщи в София Тони Златков - Адриан. Младият мъж е бил изоставен на пътя на около 20 км преди Панчарево, съобщи БНТ. Случайни минувачи са го качили в кола и са го закарали до бензиностанция в района на Горубляне. Там Златков се е свързал сам с родителите си, които са дошли да го приберат около 22, 10 ч. 25-годишният Адриан беше отвлечен в края на август. До последно не беше поискан откуп от похитителите му. Две бяха основните версии, по които полицията работеше. Влошени бизнес взаимоотношения на бащата или на самия Адриан с евентуалните му похитители. Според неофициална информация за свободата на Адриан е платен откуп от 3 милиона лева.", "date": "2017.09.10", "title": "ИЗВЪНРЕДНО! Откриха отвлечения Адриан Златков (ОБНОВЕНА)"}
{"url": "http://pik.bg/%D0%BC%D0%B5%D1%80%D0%BA%D0%B5%D0%BB-%D1%81%D0%BF%D0%BE%D1%80%D1%8A%D1%82-%D0%B2-%D0%B5%D1%81-%D0%B7%D0%B0-%D1%80%D0%B0%D0%B7%D0%BF%D1%80%D0%B5%D0%B4%D0%B5%D0%BB%D1%8F%D0%BD%D0%B5%D1%82%D0%BE-%D0%BD%D0%B0-%D0%B1%D0%B5%D0%B6%D0%B0%D0%BD%D1%86%D0%B8%D1%82%D0%B5-%D1%81%D0%BA%D0%BE%D1%80%D0%BE-%D1%89%D0%B5-%D0%BF%D1%80%D0%B8%D0%BA%D0%BB%D1%8E%D1%87%D0%B8-news689417.html", "text": "Германският канцлер Ангела Меркел изрази оптимизъм, че спорът за това как да бъдат разпределени търсещите убежище в ЕС скоро ще бъде решен, след като съдът постанови в сряда, че страните членки трябва да приемат дял от бежанците, достигащи Европа, предаде Ройтерс. Пред в. \"Франкфуртер алгемайне зонтагсцайтунг\", две седмици преди изборите (на 24 септември), на които се очаква да спечели четвърти мандат, Меркел приветства съдебното решение. Отделно вестникът написа също, че в преговорите между държавите членки за преразпределянето започва да се оформя компромис, който би обвързал приемането на бежанци с плащания, идващи от ЕС. \"Огромното мнозинство от страните в ЕС не бяха подали жалба за преразпределянето и не са на мнение, че никога не искат да приемат бежанец, затова мисля, че има възможност да постигнем преразпределяне на бежанците, което показва солидарност, в не много далечно бъдеще\", казва Меркел в интервюто. Съдът на ЕС отхвърли жалби на Словакия и Унгария за задължителните квоти, въведени през 2015 година, за преместване на търсещи убежище от Гърция и Италия, припомня Ройтерс. Според Меркел е важно да се прояви солидарност в справянето с мигрантската криза.", "date": "2017.09.10", "title": "Меркел: Спорът в ЕС за разпределянето на бежанците скоро ще приключи"}
{"url": "http://pik.bg/%D0%BD%D0%B0%D1%83%D0%BA%D0%B0%D1%82%D0%B0-%D1%80%D0%B0%D0%B7%D0%B3%D0%B0%D0%B4%D0%B0-%D0%BA%D0%B0%D0%BA-%D0%B8%D0%B4%D0%B2%D0%B0-%D1%81%D0%BC%D1%8A%D1%80%D1%82%D1%82%D0%B0-news689339.html", "text": "Според квантовата теория съзнанието е програма за квантовия компютър на мозъка, което може да остане дори след смъртта. Това обяснява преживяванията, изпитвани от човека по време на клинична смърт. Д-р Стюарт Хамероф, почетен професор по анестезиология и психология в Аризонския университет, решил да развие теорията, предложена някога от Роджър Пенроуз. Това, което наричаме съзнание, е резултат от ефекта на квантовата гравитация на Вселената. Тази теория е наречена Orch-OR („оркестрирана обективна редукция”). С други думи, нашата душа не е просто взаимодействие на невроните в мозъка. Тя се състои от тъкани на самата Вселена и е съществувала още преди началото на времето. Тази идея е близка до представите в будизма и индуизма, според които съзнанието е неотменна част от Вселената. При преживяването на клинична смърт микротубулите губят квантово състояние, но информацията в тях не се разрушава. Тя просто напуска тялото, връща се в Космоса и се разпределя там. Ако пациентът е реанимиран, квантовата информация се връща в микротубулите и той може да каже: „Преживях клинична смърт.” Ако това не се случи и пациентът умре, квантовата информация остава извън тялото, вероятно безкрайно в качеството си на душа. Разликата между клиничната и биологичната смърт е много малка – само няколко решаващи минути. Клиничната смърт възниква, когато сърцето на човек престава да бие, дишането и кръвообращението спират. Организмът още може да се реанимира. Биологичната смърт идва 4-6 минути по-късно, когато клетките на мозъка умират от недостиг на кислород. Когато настъпи мозъчна смърт, всички неврологични функции необратимо се прекратяват, тоест след клиничната смърт възниква биологична смърт. За официален момент на биологичната смърт се смята моментът, когато лекарят определи, че мозъкът е престанал да функционира. Ако възможно най-бързо се реагира на клиничната смърт и се вземат необходимите мерки за реанимация, може да се предотврати биологичната смърт. Клиничната смърт настъпва, когато квантовите вещества, формиращи душата, излязат от нервната система и влязат в просторите на Вселената, обясняват учените. Според тази теория същността на нашата душа се намира в структури, наречени микротубули, в клетките на мозъка. Клиничната смърт Признаци на клиничната и биологичната смърт", "date": "2017.09.10", "title": "Науката разгада как идва смъртта"}
{"url": "http://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%B1%D0%B0%D1%89%D0%B0%D1%82%D0%B0-%D0%BD%D0%B0-%D0%BE%D1%82%D0%B2%D0%BB%D0%B5%D1%87%D0%B5%D0%BD%D0%B8%D1%8F-%D0%B0%D0%B4%D1%80%D0%B8%D0%B0%D0%BD-%D1%80%D0%B0%D0%B7%D0%BA%D1%80%D0%B8-%D0%B2-%D0%BA%D0%B0%D0%BA%D0%B2%D0%BE-%D1%81%D1%8A%D1%81%D1%82%D0%BE%D1%8F%D0%BD%D0%B8%D0%B5-%D0%B5-%D0%BC%D0%BE%D0%BC%D1%87%D0%B5%D1%82%D0%BE-news689462.html", "text": "Отвлеченият Адриан Златков е в добро здраве и не е ранен. Това съобщи баща му, цитиран от Би Ти Ви. Както ПИК съобщи по-рано той е бил изоставен на пътя до Панчарево. Прибрал се е на стоп вкъщи в добро общо състояние. „Адриан си е вкъщи, добре е, не е упражнявано насилие над него“, каза преди Би Ти Ви баща му Тони Златков. Младият мъж изчезна рано сутринта на 30 август. Колата му беше намерена на пътя за с. Герман, близо до дома на семейството му. В нея бяха останали личните му документи и телефон.", "date": "2017.09.10", "title": "ОТ ПОСЛЕДНИТЕ МИНУТИ! Бащата на отвлечения Адриан разкри в какво състояние е момчето"}
{"url": "http://pik.bg/%D0%B4%D1%80%D0%B0%D0%BC%D0%B0-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D0%B7%D0%B0-%D1%81%D0%B8%D0%BD%D0%B8%D1%82%D0%B5-%D0%B1%D0%BE%D1%82%D0%B5%D0%B2-%D0%BF%D0%BE%D0%B1%D0%B5%D0%B4%D0%B8-%D0%BB%D0%B5%D0%B2%D1%81%D0%BA%D0%B8-news689460.html", "text": "Ботев победи Левски с 2:1. Гостите от столицата откриха резултата в 26-та минута, но през второто полувреме Тодор Неделев изравни за домакините, а Лъчезар Балтанов оформи крайния резултат и даде победата на пловдивчани в 76-та минута.", "date": "2017.09.10", "title": "Драма в Пловдив за сините! Ботев победи Левски "}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-%D0%BF%D0%BE%D1%85%D0%B8%D1%82%D0%B8%D1%82%D0%B5%D0%BB%D0%B8%D1%82%D0%B5-%D0%BF%D1%80%D0%B8%D0%B1%D1%80%D0%B0%D0%BB%D0%B8-3-%D0%BC%D0%BB%D0%BD-%D0%BB%D0%B2-%D0%B7%D0%B0-%D0%B1%D0%BE%D0%B3%D0%B0%D1%82%D0%B0%D1%88%D0%BA%D0%B8%D1%8F-%D1%81%D0%B8%D0%BD-%D0%B0%D0%B4%D1%80%D0%B8%D0%B0%D0%BD-%D0%B7%D0%BB%D0%B0%D1%82%D0%BA%D0%BE%D0%B2---%D0%B1%D0%B0%D1%89%D0%B0%D1%82%D0%B0--news689459.html", "text": "Бащата на отвлечения Адриан Златков - собственикът на \"Софавто\" Тони Златков, сам е платил откупа за 25-годишния си син вечерта на 8 септември. Това разкриха пред ПИК криминалисти, работили по случая, които допълват, че още миналата сряда семейството на похитеното момче е пожелало полицията да престане работа по случая. По думите им най-вероятно именно тогава похитителите са се свързали със семейството. Това е станало по някакъв таен канал, а не през мобилните телефони на близките, защото разследващите са ги подслушвали, но не са засекли подобно обаждане. Остава мистерия как е станала свръзката и какви са били исканията им, но едно от тях със сигурност е било полицията да се оттегли от случая, ако Златкови искат да видят момчето отново живо и здраво. Именно за това бащата е решил да рискува и да се придържа от първоначалния план да помага на разследващите. \"В такава ситуация е напълно нормално хората да не искат да рискуват. След това са му дали 3 дни да събере парите, тъй като за големи суми се иска време, докато бъдат заявени и изтеглени от банката\", обясняват още криминалисти. До момента не е ясно точно каква сума е платена за момчето, но се говори за 3 млн. лв., с каквито бащата разполагал и можел да намери без проблем. Възможно е обаче в крайна сметка откупът да е бил и по-малък, защото е събран сравнително бързо от семейството на Адриан. Според разследващите сумата е предадена още в петък вечерта, когато те изгубили следите на Тони Златков. 25-годишното момче пък било върнато точно в 22 ч. днес край Панчерево, както съобщи преди минути МВР. В момента на мястото, където е оставено от похитителите се извършват следствени действия. Самият Адриан Златков също ще бъде разпитан в близките часове, след като премине първоначалният шок. Не е ясно обаче дали той ще съдейства на разследващите, тъй като е възможно да предпочете да мълчи от страх да не застраши отново своя живот или този на семейството си.", "date": "2017.09.10", "title": "ИЗВЪНРЕДНО В ПИК! Похитителите прибрали 3 млн. лв. за богаташкия син Адриан Златков - бащата сам платил откупа"}
{"url": "http://pik.bg/%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D0%BA%D0%B0%D0%B7%D0%B0%D1%85%D1%81%D1%82%D0%B0%D0%BD-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D0%BC%D1%8E%D1%81%D1%8E%D0%BB%D0%BC%D0%B0%D0%BD%D1%81%D0%BA%D0%B8-%D1%84%D0%BE%D1%80%D0%BC%D0%B0%D1%82-%D0%BD%D0%B0-%D0%B3-20-news689401.html", "text": "Президентът на Казахстан Нурсултан Назарбаев предложи мюсюлманските държави да създадат аналог на световния форум Г-20, информира РИА \"Новости\". Назарбаев отправи предложението по време на първата среща на Организацията за ислямско сътрудничество по наука и технологии в Астана. Той добави, че форумът трябва да работи като неофициална група за развитие на науката и икономиката в ислямския свят. Според него държавите членки на Организацията за ислямско сътрудничество могат да създадат организацията ОИС-15. Държавният глава подчерта още, че е важно ислямският свят да си сътрудничи със Запада. Длъжни сме да развиваме плодотворно сътрудничество със западните страни. Това ще помогне за развитието на целия ислямски свят, смята той.", "date": "2017.09.10", "title": "Президентът на Казахстан предлага мюсюлмански формат на Г-20"}
{"url": "http://pik.bg/%D0%BE%D0%BF%D0%B0%D1%81%D0%BD%D0%BE-%D0%BC%D0%B5%D1%81%D0%B5%D1%86%D1%8A%D1%82-%D0%B2%D0%B8-%D0%BD%D0%B0-%D1%80%D0%B0%D0%B6%D0%B4%D0%B0%D0%BD%D0%B5-%D0%BA%D0%BE%D0%B4%D0%B8%D1%80%D0%B0-%D0%B1%D0%BE%D0%BB%D0%B5%D1%81%D1%82%D0%B8-news689335.html", "text": "Според данните, получени от едно проучване, проведено на 1,7 милиона души, родените през януари често боледуват от хипертония или високо кръвно налягане, докато февруари като месец на раждане носи нарушения на сърдечния ритъм... И пролетните месеци носят сърдечни заболявания, така че тези, които са родени през март, боледуват от атеросклероза, а тези, които празнуват рожден ден през април- стенокардия. Родените през май, юни, юли и август са най-здрави и пощадени от болести, докато родените през септември боледуват от астма. Месец октомври носи психични заболявания, ноември - чести инфекции, а родените през декември се борят с бронхиолит от най-ранните дни.", "date": "2017.09.10", "title": "ОПАСНО! Месецът ви на раждане кодира болести"}
{"url": "http://pik.bg/%D0%B3%D0%B0%D0%B4%D0%BE%D1%81%D1%82-%D1%85%D0%BB%D0%B5%D0%B1%D0%B0%D1%80%D0%BA%D0%B8---%D0%BC%D1%83%D1%82%D0%B0%D0%BD%D1%82%D0%B8-%D0%BF%D1%80%D0%B5%D0%B2%D0%B7%D0%B5%D1%85%D0%B0-%D0%BF%D0%BB%D0%BE%D0%B2%D0%B4%D0%B8%D0%B2-news689380.html", "text": "Хлебарки - мутанти  щъкат из домовете на жители в район \"Тракия\" и \"Централен\". Огромните насекоми стряскат хората предимно нощно време, когато излизат от леговищата си и търсят храна и вода. С едно такова чудовище се борила в продължение на 10 минути пловдивчанка от \"Тракия\"  в 12 през нощта. \"Досега хлебарки в апартамента си не съм срещала. Преди две дни обаче в банята открих огромна кафява гадина. Шмугна се изведнъж и се наложи дълго да я търся. След това битката с чудовището се оказа доста трудна\", сподели пред \"Марица\" жената. Тя разказа, че съседите й също се оплаквали от гнусните насекоми. За нашествие на черни хлебарки - мутанти сигнализира друга жена, която има жилище в район \" Централен\". \" Ужасно е да светнеш лампата през нощта и огромното чудовище да е на стената над главата ти\", обяснява тя. Пловдивчанката често пръскала, но хлебарките пак се появявали. Хлебарките причиняват ред стомашни и вирусни заболявания. Те са преносители на салмонела, холера, коремен тиф, хепатит, дизентерия, полиомиелит, гастроентрит и др.", "date": "2017.09.10", "title": "ГАДОСТ! Хлебарки - мутанти превзеха Пловдив!"}
{"url": "http://pik.bg/%D0%B2%D0%BD%D0%B8%D0%BC%D0%B0%D0%BD%D0%B8%D0%B5-%D0%BF%D0%B0%D0%B4%D0%BD%D0%B0-%D0%BC%D0%BE%D1%81%D1%82-%D0%BD%D0%B0-%D1%81%D1%82%D0%B0%D1%80%D0%B8%D1%8F-%D0%BF%D1%8A%D1%82-%D0%BA%D1%81%D0%B0%D0%BD%D1%82%D0%B8-%D0%BA%D0%BE%D0%BC%D0%BE%D1%82%D0%B8%D0%BD%D0%B8-news689430.html", "text": "С неприятна изненада се сблъскаха тази сутрин жители на област Ясму Ксанти, когато открили, че част от моста на река Компсато, която свързва Ясмо с Полинто, е пропаднал тази нощ, съобщава Български новини. Мостът на Компсато е част от стария Национален път на Ксанти – Комотини и е ново строителство. Според първата информация няма наранени от пропадането на моста. Умоляват се гражданите да шофират с повишено внимание и да избегнат този участък от пътя.", "date": "2017.09.10", "title": "Внимание! Падна мост на стария път Ксанти-Комотини"}
{"url": "http://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BD%D0%B0-%E2%80%9E%D0%B8%D1%80%D0%BC%D0%B0%E2%80%9C-%D0%B2-%D1%81%D0%B5%D0%BD-%D0%BC%D0%B0%D1%80%D1%82%D0%B5%D0%BD-%D0%B2%D0%B5%D1%87%D0%B5-%D1%81%D0%B0-%D1%87%D0%B5%D1%82%D0%B8%D1%80%D0%B8-news689426.html", "text": "Броят на жертвите, от урагана „Ирма“, на карибския остров Свети Мартин стигна до четири души, предаде AFP, позовавайки се на думите на Министър-председателят на Нидерландия Марк Руте. „За съжаление има още две жертви, за които не знаехме по-рано“, сподели той пред журналисти. „Броят на жертвите се покачи до четирима“, сподели Руте, коментирайки пораженията на острова, причинени от урагана „Ирма“. Самоличността на последните двама не е идентифицирана. След новите спешни разговори с членове на кабинета си, Руте заяви, че за щастие няма „нови щети“, причинени от урагана „Хосе“, който премина край острова след „Ирма“. С пристигането на нови холандски военнослужещи и полицаи „ситуацията със сигурността на острова се е подобрила, но продължава да е неспокойна“, добави той.", "date": "2017.09.10", "title": "ТРАГЕДИЯ! Жертвите на „Ирма“ в Сен Мартен вече са четири"}
{"url": "http://pik.bg/%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%BE%D1%87%D0%B0%D0%BA%D0%B2%D0%B0-11-000-%E2%80%9E%D1%81%D0%B8%D1%80%D0%B8%D0%B9%D1%86%D0%B8%E2%80%9C-%D0%BE%D1%82-%E2%80%9E%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0%E2%80%9C-news689402.html", "text": "„Ислямска държава“ притежава поне 11 000 празни сирийски паспорта и може да се възползва от тях. Това гласи доклад на Германското министерство на вътрешните работи, разгласен от \"Билд\". Номерата на документите са поредни и служителите на реда са предупредени за започнат издирване, ако някой от тях се появи на германска земя. През миналата година в Германия са открити общо 8625 мигранти с фалшиви документи, а през 2015 г. те са били едва 800.", "date": "2017.09.10", "title": "Германия очаква 11 000 „сирийци“ от „Ислямска държава“"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BC%D0%B8%D1%80%D0%BE%D0%BB%D1%8E%D0%B1%D0%B0-%D0%B1%D0%B5%D0%BD%D0%B0%D1%82%D0%BE%D0%B2%D0%B0-%D1%81%D1%8A%D1%89%D0%BE-%D0%BF%D0%B0%D0%B4%D0%B0-%D0%BE%D1%82-%D0%B5%D0%BA%D1%80%D0%B0%D0%BD-%D0%BD%D0%BE%D0%B2%D0%B0-%D1%82%D0%B2-%D1%81%D0%BF%D0%B8%D1%80%D0%B0-%D1%80%D1%83%D0%B1%D1%80%D0%B8%D0%BA%D0%B0%D1%82%D0%B0-%D0%B9-news689436.html", "text": "Рокадите в програмата на Нова телевизия продължават. Рубриката на Миролюба Бенатова отпада засега заедно с предаването \"Комбина\". На мястото на предаването ще се излъчва вече \"Сделка или не\", а целият екип на \"Комбина\" преминава към \"Събуди се\" в неделя. Рубриката \"Миролюба Бенатова представя\", която до момента се излъчваше в рамките на \"Комбина\", също няма да се излъчва. След отпадането на \"Комбина\" Нова така и не обяви какво се случва с рубриката на Бенатова и за момента не е обявен нов час на излъчване. Бенатова обяви, че няма да напусне телевизията, но не бърза и да се закачи за ново предаване. \"За моята рубрика няма \"нов сезон\", защото я поддържам целогодишно. Предпочитах да излъчвам видеата с вашите истории в неделя, в 18 часа, но сега там ще гледате друго. Оставам част от актуалните предавания на НОВА ТВ, но засега не бързам да се \"закача\" за нов часови пояс. Надявам се новите ми срещи с вас, зрителите, да ми подскажат къде ще съм ви най-полезна\", написа тя във Фейсбук. \"НОВА ТВ реши да излъчва \"Сделка или не\" на мястото на \"Комбина\" в неделя и това не е новина от днес. Дългите версии на моите видеа се излъчваха в \"Комбина\", а от края на 2013 а до 2015 а - в \"ДикOFF\". Рубриката ми е към \"Новини и актуални предавания\" на НОВА ТВ, което означава възможност във всички публицистични предавания\", допълни тя. От Нова телевизия за момента не са коментирали темата. Преди дни стана ясно, че друго популярно лице на Нова телевизия - Ани Цолова, вече няма да е част от сутрешния блок на телевизията, а Виктор Николаев ще води сам предаването. По-късно стана ясно, че Цолова остава в телевизията, но ще води лайфстайл предаване. Наскоро от Нова си тръгна шефът на новините Дарина Сарелска, чийто имидж пострада сериозно около скандала с напускането на разследващия журналист Васил Иванов. Той я обвини в цензура и изнасяне на информация към ДАНС. Тогава телевизията я защото, но по-късно прекрати договора си с нея.", "date": "2017.09.10", "title": "ИЗВЪНРЕДНО! Миролюба Бенатова също пада от екран, Нова тв спира рубриката й!"}
{"url": "http://pik.bg/%D1%82%D0%BE%D0%BF%D0%BB%D0%BE%D1%82%D0%BE-%D1%81%D0%B5-%D0%B7%D0%B0%D0%B2%D1%80%D1%8A%D1%89%D0%B0-%D0%B3%D1%80%D0%B0%D0%B4%D1%83%D1%81%D0%B8%D1%82%D0%B5-%D1%83%D1%82%D1%80%D0%B5-%D1%83%D0%B4%D1%80%D1%8F%D1%82-35-news689427.html", "text": "През нощта ще бъде ясно и почти тихо. Рано сутринта на места в низините и около водните басейни за кратко ще се образува мъгла. Такава е прогнозата за времето на Националния институт по метеорология и хидрология (НИМХ) към БАН, съобщи за Фокус дежурният синоптик Георги Цеков. Утре ще бъде предимно слънчево, след обяд – горещо. Максималните температури ще са предимно между 30° и 35°. Ще духа до умерен, северно от планините и временно силен юг-югоизточен вятър. През нощта срещу вторник облачността в крайните западни райони ще се увеличи и на места там ще превали и прегърми. Атмосферното налягане е по-ниско от средното за септември и през деня значително ще се понижи. Над Черноморието ще е предимно слънчево. На места в сутрешните часове ще има мъгла или ниска облачност. Ще духа до умерен вятър от изток-югоизток. Максималните температури ще са 26-29°. Температурата на морската вода е 21-24°. Вълнението на морето ще е 2 бала. Над планините ще е предимно слънчево. Ще духа умерен южен вятър, който привечер ще се усили. Ще е топло, с максимална температура на височина 1200 метра – около 25°, на 2000 метра – около 18°. Във вторник и сряда ще преобладава слънчево време, но ще има и по-значителни временни увеличения на облачността. На отделни места, главно в Западна България, е възможно да превали. Във вторник вятърът временно ще се ориентира от югозапад, а до вечерта ще се обърне от запад-северозапад и ще се усили; в сряда ще бъде северозападен, слаб до умерен. Минималните температури ще са по-високи, дневните слабо ще се понижават и втория ден в повечето места ще са между 25° и 30°. В четвъртък ще бъде предимно слънчево и почти тихо. Отново ще се затопля.", "date": "2017.09.10", "title": "ТОПЛОТО СЕ ЗАВРЪЩА! Градусите утре удрят 35"}
{"url": "http://pik.bg/%D1%83%D0%B6%D0%B0%D1%81%D1%8A%D1%82-%D0%B7%D0%B0%D0%BF%D0%BE%D1%87%D0%BD%D0%B0-%D0%B8%D1%80%D0%BC%D0%B0-%D1%83%D0%B4%D0%B0%D1%80%D0%B8-%D1%84%D0%BB%D0%BE%D1%80%D0%B8%D0%B4%D0%B0---2-%D0%BC%D0%B8%D0%BB%D0%B8%D0%BE%D0%BD%D0%B0-%D1%81%D0%B0-%D0%B2%D0%B5%D1%87%D0%B5-%D0%B1%D0%B5%D0%B7-%D1%82%D0%BE%D0%BA-%D0%B2%D0%B8%D0%B4%D0%B5%D0%BE-news689461.html", "text": "Центърът на урагана „Ирма“ удари Марко Айлънд, Флорида, малко след 15:30 местно време в неделя, съобщава CNN. Toва е втори удар в този американски щат, след като бурята достигна бреговете на САЩ рано сутринта в неделя. Циклонът се движи към град Нейпълс, съобщава \"Фокус\". Около два милиона сгради – домове и бизнес съоръжения, са с прекъснато електричество в резултат на урагана „Ирма“, съобщават американските власти, предава Reuters. „Ирма“ се движи към град Нейпълс на западното американско крайбрежие, със скорост от ок. 195 км./час, което прави бурята ураган трета степен. От агенцията припомнят, че по-рано циклонът бе четвърта категория, но все още не е изгубил силата си, опасността остава. По-рано ураганът превърна в езеро Маями, показва клип на СиЕнЕн.", "date": "2017.09.10", "title": "УЖАСЪТ ЗАПОЧНА! \"Ирма\" удари Флорида - 2 милиона са вече без ток (ВИДЕО)"}
{"url": "http://pik.bg/%D0%BA%D1%80%D0%B0%D1%85-%D0%B8%D1%80%D0%BC%D0%B0-%D0%BC%D0%BE%D0%B6%D0%B5-%D0%B4%D0%B0-%D1%84%D0%B0%D0%BB%D0%B8%D1%80%D0%B0-%D0%B7%D0%B0%D1%81%D1%82%D1%80%D0%B0%D1%85%D0%BE%D0%B2%D0%B0%D1%82%D0%B5%D0%BB%D0%B8-news689418.html", "text": "Загубите за застрахователните компании от ураганите, които бушуват в региона на Карибския басейн и Северна Америка, може да достигнат 200 милиарда долара, съобщи \"Сънди таймс\", като се позова на шефката на специализирания застрахователен пазар Лойдс ъв Лондон (Lloyd's of London) Инга Бийл, информира ТАСС. По нейни оценки ситуацията се развива според най-песимистичния сценарий, който е разработен заедно с Банк ъв Ингланд (Bank of England). Първо беше Харви, който се оказа необичаен тип буря, предизвикваща големи наводнения, посочва Бийл. След това се сблъскахме с урагана Ирма, който както съобщихме по-рано може да струва 131 милиарда долара. След това, ако прибавим урагана Хосе и ако се случи още нещо загубите могат да достигнат 200 милиарда долара, допълни тя. Наред с това Бийл подчертава, че за застрахователните компании тези природни бедствия, въпреки огромните щети, които ще трябва да бъдат покрити, са добра новина, тъй като ще позволят догодина да се повиши размерът на застрахователната премия. \"Сънди таймс\" отбелязва, че сравнително спокойните последни години, що се отнася до ураганите, са довели до значителен спад на стойността на застраховките от природни бедствия. Ако погледнем ситуацията в средносрочен план, то ураганите могат да донесат ползи за застрахователния сектор, отбеляза Бийл.", "date": "2017.09.10", "title": "КРАХ! \"Ирма\" може да фалира застрахователи...    "}
{"url": "http://pik.bg/%D0%B2%D0%B0%D0%B6%D0%BD%D0%BE-%D0%B2%D1%8A%D0%BD%D1%88%D0%BD%D0%BE-%D1%81-%D1%86%D0%B5%D0%BD%D0%BD%D0%B8-%D1%81%D1%8A%D0%B2%D0%B5%D1%82%D0%B8-%D0%BA%D1%8A%D0%BC-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%B2-%D0%BA%D1%83%D0%B1%D0%B0-news689433.html", "text": "След преминаването на урагана Ирма през Куба посолството на Република България в Хавана съобщава, че няма данни за пострадали или бедстващи наши сънародници на острова. Това съобщиха от пресцентъра на Министерство на външните работи (МВнР). Всички туристи от Варадеро и другите курорти са преместени в хотели и частни квартири в Хавана и вътрешността на страната. Към посолството ни са се обърнали за помощ и информация трима българи, с които дипломатическите ни представители поддържат връзка. Тримата са настанени в хотели в Хавана, които разполагат със собствено електрическо захранване. Поради продължаващата опасност от последствията от Ирма посолството препоръчва на българските граждани на територията на страната да не излизат на открито през следващите 24 часа и да следят информациите на Генералния щаб на Гражданска защита на Куба и на Института по метеорология, излъчвани както по местната телевизия, така и по всички радиостанции. Въпреки че по данни на местните власти няма информация за загинали хора вследствие на Ирма, щетите след преминаването на урагана се очаква да бъдат сериозни. Продължават наводненията в крайбрежните райони на столицата, както и в крайбрежните зони на централните и западните провинции от Санкти Спиритус, Виля Клара и Матансас до Артемиса. Електрозахранването е прекъснато в цялата страна, включително в столицата. Възстановяването му ще отнеме няколко денонощия. Поривите на вятъра в Хавана стигат 120-130 км/час. При нужда българските граждани да не се колебаят да се обърнат за информация и помощ към посолството на денонощно дежурния телефон: +53 52862449.", "date": "2017.09.10", "title": "ВАЖНО! Външно с ценни съвети към българите в Куба"}
{"url": "http://pik.bg/%D0%BC%D0%B8%D1%81%D1%82%D0%B8%D0%BA%D0%B0-%D0%BC%D1%8A%D0%B4%D1%80%D0%BE%D1%81%D1%82%D0%B8%D1%82%D0%B5-%D0%BD%D0%B0-%D0%B2%D0%B5%D1%80%D0%B0-%D0%BA%D0%BE%D1%87%D0%BE%D0%B2%D1%81%D0%BA%D0%B0-%D0%BA%D0%BE%D0%B8%D1%82%D0%BE-%D0%B2%D0%B8%D0%BD%D0%B0%D0%B3%D0%B8-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BF%D0%BE%D0%BC%D0%BD%D0%B8%D0%BC-news689338.html", "text": "Феноменът Вера Кочовска освен със своята невероятна дарба е известна и със своите мъдрости, които ни напомнят кое е наистина важното в този живот. Прочетете част от цитатите на знаменитата пророчица: Да си видял ковчег с джобове? Или покойник, закопан с всичкото му богатство? Единственото богатство, което има човек, е вътре в главата му. И трябва да го доразвива. И сутрин, когато се събудиш, да почувстваш живота около себе си. Хората да не забравят откъде са тръгнали и накъде отиват. Всеки човек идва със своя мисия на земята. Ти не си дошъл, за да си отидеш. Ти си дошъл, за да оставиш следа себе си. Ако подходиш с добро – добро ще получиш, ако подходиш със зло – зло те чака. Какво значи приятелство? От враговете има кой да те пази, но от приятелите се пази сам. Има хора, които се пишат твои приятели и са готови да подложат кърпичките си под очите ти, но има и хора, които няма да допуснат да се разплачеш. Не първите, а вторите са истинските приятели! Няма лош човек – зависи коя страница от неговата книга ще отвориш. Няма два плюса или два минуса на едно място. Хората се допълват. Най-важното е да не сме злобни един към друг. Защото злобата убива човека. Злобата унищожава. Всеки един от нас да знае – от себе си към себе си. Много е просто и същевременно е недостижимо. Не е важно кой си, какъв си. Важното е какво ще оставиш след себе си. Какво ще дадеш. Любовта няма начало и няма край. Много е важна обаче духовната любов. Платоничната стои по-горе от физическата любов. Всичко е внушение – сградата, цветето, предметите. Всичко зависи от индивида, който гледа. Как гледа. Как го претворява в себе си. 95% от болестите на хората са на психологическа основа, внушение или неправилно такова. Семейството е голяма сила, но не говоря за семейството по документ, а за истинското. Най-силното нещо е мисълта, защото тя ражда, но и изпепелява. Аз не съм съгласна с Дарвин. Защото не видях нито една маймуна да стане човек, но човекът стана маймуна.", "date": "2017.09.10", "title": "МИСТИКА! Мъдростите на Вера Кочовска, които винаги трябва да помним"}
{"url": "http://pik.bg/%D0%BC%D1%8A%D0%B6%D1%8A%D1%82-%D0%B2%D0%B8%D0%BB%D0%BD%D1%8F-%D1%81-%D0%BD%D0%BE%D0%B6-%D0%BD%D0%B0-%D0%BA%D1%80%D1%8A%D1%89%D0%B5%D0%BD%D0%B5-%D0%B8-%D1%80%D0%B0%D0%BD%D0%B8-%D1%82%D1%80%D0%B8%D0%BC%D0%B0-%D0%BE%D0%BA%D0%B0%D0%B7%D0%B0-%D1%81%D0%B5-%D1%81-%D1%82%D1%83%D1%80%D1%81%D0%BA%D0%BE-%D0%B3%D1%80%D0%B0%D0%B6%D0%B4%D0%B0%D0%BD%D1%81%D1%82%D0%B2%D0%BE-news689425.html", "text": "Чужденецът, който рани с нож трима мъже в старозагорското село Загоре след скандал на кръщене, е с турско гражданство. От полицията уточниха, че няма опасност за живота на пострадалите. Скандалът е избухнал в събота към 22,45 часа. В помещение, което се отдава под наем за различни тържества, голяма компания празнувала кръщенето на осиновено от възрастна двойка момченце, съобщава днесбг. 35-годишният чужденец е бил сред гостите на кръщенето. Той живеел с българската си съпруга в селото от 2 години в къща, която купили преди време. По неясни засега причини нападателят се скарал с 47-годишния управител. За да предотвратят разрастването на скандала, в помещението влезли трима млади мъже от Загоре, които в този момент били отвън. Това разярило чужденецът и той развъртял нож. В резултат на атаката му 31-годишен мъж бил прободен в корема. С рана в корема и пробито тънко черво той е настанен в интензивната клиника на старозагорската Университетска болница. Там е и вторият пострадал, който получил удар с ножа в гърба. С порезна рана в гърдите се отървал Иван, който бил обслужен амбулаторно от медици в Спешния център и освободен за домашна лечение.", "date": "2017.09.10", "title": "Мъжът  вилня с нож на кръщене и рани трима, оказа се с турско гражданство"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BB%D0%B8%D0%BB%D1%8F%D0%BD%D0%B0-%D0%B1%D0%BE%D1%8F%D0%BD%D0%BE%D0%B2%D0%B0-%D0%B7%D0%B0%D1%80%D1%8F%D0%B7%D0%B0%D0%BD%D0%B0-%D0%BE%D1%82-%D0%BF%D0%BE%D1%80%D0%B5%D0%B4%D0%B5%D0%BD-%D0%BC%D1%8A%D0%B6---%D0%BA%D1%80%D0%B0%D1%81%D0%B8%D0%B2%D0%B0%D1%82%D0%B0-%D0%BD%D0%BE%D0%B2%D0%B8%D0%BD%D0%B0%D1%80%D0%BA%D0%B0-%D0%B8%D0%B7%D0%BF%D0%B0%D0%B4%D0%BD%D0%B0%D0%BB%D0%B0--news687821.html", "text": "Водещата на новините по Би Ти Ви Лиляна Боянова изпаднала в тежка депресия след поредната несполука в личен план. Красавицата обикаляла нюзрума на телевизията като буреносен облак, защото наскоро преминала през тежка раздяла. В последната година се говореше, че журналистката има връзка с мастит бизнесмен, на когото е готова да роди дете. До важната крачка така и не се стигнало, защото в разгара на лятото Боянова останала отново сама. Поредицата от фатални мъже и раздели я навели на мисълта, че вероятно страда от черна магия или прокоба, които са причината за лошия й късмет. Лиляна била склонна да вярва в подобни ритуали и дори обмисляла дали да не отиде при някоя от популярните сред звездите врачки, за да си стъпи най-сетне на краката. Винаги лъчезарната новинарка вече трудно прикривала мрачното си настроение и избягвала да общува с колегите си в телевизията. Когато оставала сама, слушала само тъжни песни и размишлявала над тежката си съдба. Единствената й утеха бил нейният 6-годишен син Камен, с чийто баща също отдавна са разделени. Самотната майка Боянова нямала достатъчно време да обгрижва детето си и заради това у дома й помагала гледачка. Момченцето посещавало частна детска градина, а тази година щяло да се включи към предучилищната група. Масрафа за скъпото му обучение новинарката плащала сама, защото не можела да разчита на бившия си мъж. В работата също не й вървяло по мед и масло заради дългогодишния й конфликт с Виктория Петрова. Освен зрителската аудитория, двете водещи навремето споделяли и един и същ мъж. Враждата им се породила още тогава, но амбициозната Лиляна я прехвърлила и в работата. Нейната цел била да измести титулярката Петрова и да се докопа до по-висока заплата, а често ходатайствала за повишение пред шефовете, изтъквайки статута си на самотна майка, надявайки се да я съжалят.", "date": "2017.09.10", "title": "САМО В ПИК И \"РЕТРО\"! Лиляна Боянова зарязана от пореден мъж - красивата новинарка изпаднала в тежка депресия заради любовна прокоба"}
{"url": "http://pik.bg/%D1%80%D1%83%D1%81%D0%BA%D0%B8-%D0%B2%D1%8A%D0%B7%D0%B4%D1%83%D1%88%D0%BD%D0%B8-%D1%83%D0%B4%D0%B0%D1%80%D0%B8-%D1%81%D0%B0-%D0%BF%D1%80%D0%B8%D1%87%D0%B8%D0%BD%D0%B8%D0%BB%D0%B8-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-34-%D1%86%D0%B8%D0%B2%D0%B8%D0%BB%D0%BD%D0%B8-%D0%B3%D1%80%D0%B0%D0%B6%D0%B4%D0%B0%D0%BD%D0%B8-%D0%B2-%D1%81%D0%B8%D1%80%D0%B8%D1%8F-news689421.html", "text": "Най-малко 34 цивилни граждани са загинали, след като, според твърденията, руски военни самолети са обстрелвали фериботи, които са ги пренасяли през река Ефрат, в близост до източния сирийски град Дейр-ез-Зор, предаде AFP, позовавайки се на информация на лондонски наблюдатели. Сирийската обсерватория за човешките права, която се занимава с мониторинг, първоначално съобщи за 21 жертви от руските удари, но по-късно поправи бройката на 34, като уточни, че „още тела са намерени в реката.“", "date": "2017.09.10", "title": "Руски въздушни удари са причинили смъртта на 34 цивилни граждани в Сирия"}
{"url": "http://pik.bg/%D1%83%D0%B6%D0%B0%D1%81%D1%8A%D1%82-%D0%BE%D1%82-%D0%BF%D1%8A%D1%80%D0%B2%D0%BE-%D0%BB%D0%B8%D1%86%D0%B5-%D0%B1%D1%8A%D0%BB%D0%B3%D0%B0%D1%80%D0%BA%D0%B0-%D0%BE%D1%86%D0%B5%D0%BB%D1%8F%D0%BB%D0%B0-%D0%BE%D1%82-%D1%83%D1%80%D0%B0%D0%B3%D0%B0%D0%BD%D0%B0-%E2%80%9E%D0%B8%D1%80%D0%BC%D0%B0-%D0%BD%D0%B0-%D0%BA%D0%B0%D1%80%D0%B8%D0%B1%D0%B8%D1%82%D0%B5%E2%80%9C-%D1%81%D0%B5%D0%BD-%D0%BC%D0%B0%D1%80%D1%82%D0%B5%D0%BD-%D0%B2%D0%B5%D1%87%D0%B5-%D0%BD%D0%B5-%D1%81%D1%8A%D1%89-news689422.html", "text": "Българката Мила Бенчева и съпругът й са сред туристите, останали на опустошения от урагана „Ирма” остров Сен Мартен във френската част на Карибите. 11 от жертвите на стихията са именно на тези острови. Мила Бенчева е била на почивка на Карибите със съпруга си. По думите й над 95% от острова не съществува, защото всичко е в отломки. Почти няма здрави места от къщите. Сен Мартетн не съществува. Има цели семейства, които са отнесени от водата. Все още е невероятна жега, положението беше доста плашещо, сподели жената. Тя разказа, че в момента се намират на летището в холандската част са. Днес са били превозени до там заедно с други туристи. Разделени са на сектори в зависимост от това кой накъде ще пътува. По непотвърдена информация очакват да ги извозят до остров Кюрасао и оттам до Европа. Все още не знаят обаче как и кога ще бъдат превозени. Поддържат връзка с близки и с външно министерство, на което са благодарни, защото са ги свързали с кризисния център в холандската част. В тяхната група няма други българи.", "date": "2017.09.10", "title": "УЖАСЪТ ОТ ПЪРВО ЛИЦЕ! Българка, оцеляла от урагана „Ирма\" на Карибите“: Сен Мартен вече не съществува..."}
{"url": "http://pik.bg/%D0%B8%D0%B7%D1%80%D0%B0%D0%B5%D0%BB%D1%81%D0%BA%D0%B8-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8-%D1%81%D1%87%D1%83%D0%BF%D0%B8%D1%85%D0%B0-%D0%B7%D0%B2%D1%83%D0%BA%D0%BE%D0%B2%D0%B0%D1%82%D0%B0-%D0%B1%D0%B0%D1%80%D0%B8%D0%B5%D1%80%D0%B0-%D0%BD%D0%B0%D0%B4-%D1%8E%D0%B6%D0%B5%D0%BD-%D0%BB%D0%B8%D0%B2%D0%B0%D0%BD-news689400.html", "text": "Израелски изтребители прелетяха ниско над южния ливански град Сайда днес, преминавайки звуковата бариера, предаде Ройтерс, цитирайки източници от органите за сигурност и местни жители. В резултат бяха строшени стъклата на много прозорци, а сградите осезателно се разтресоха и местните жители се паникьосаха. Подобно поведение израелските ВВС демонстрират за първи път от няколко години. Израелски бойни самолети редовно летят в ливанското въздушно пространство, нарушавайки суверенитета на страната, но рядко толкова ниско. Напоследък отново се повишава напрежението между Израел и ливанската шиитска групировка Хизбула. Двете страни за последно водиха война през 2006 г. Хизбула смята за преувеличени изгледите за нов неминуем конфликт, но предупреди, че той може да се разрази на израелска територия и добави, че нейните ракети могат да поразят цели навсякъде в Израел. Шефът на израелските ВВС пък каза, че те ще използват цялата си мощ в една бъдеща война с Хизбула.", "date": "2017.09.10", "title": "Израелски изтребители счупиха звуковата бариера над Южен Ливан"}
{"url": "http://pik.bg/%D1%82%D0%B5%D0%B6%D1%8A%D0%BA-%D0%B8%D0%BD%D1%86%D0%B8%D0%B4%D0%B5%D0%BD%D1%82-%D0%BA%D0%BE%D0%BB%D0%B0-%D1%81%D0%B5-%D0%B2%D1%80%D1%8F%D0%B7%D0%B0-%D0%B2-%D0%BA%D0%BE%D0%BB%D0%BE%D0%BD%D0%BA%D0%B0-%D1%81-%D0%B3%D0%B0%D0%B7-%D0%B2-%D1%81%D0%BE%D1%84%D0%B8%D1%8F-%D1%80%D0%B0%D0%B9%D0%BE%D0%BD%D1%8A%D1%82-%D0%B5-%D0%BE%D1%82%D1%86%D0%B5%D0%BF%D0%B5%D0%BD-news689404.html", "text": "Автомобилът е ударил колонка с метан на бензиностанция в София. Инцидентът е станал на ъгъла на ул. \"Резбарска\" и ул. \"Първа Българска армия\". Лекият автомобил се е забил в колонка с метан, съобщиха за ПИК от МВР. Няма пострадали, като се усеща миризма на газ. Районът е отцепен. Екипи на полицията и пожарната са на мястото на инцидента.", "date": "2017.09.10", "title": "ТЕЖЪК ИНЦИДЕНТ! Кола се вряза в колонка с газ в София! Районът е отцепен!"}
{"url": "http://pik.bg/%D0%B0%D1%80%D0%B5%D1%81%D1%82-%D0%B4%D0%B8%D0%BB%D1%8A%D1%80-%D0%BD%D0%B0-%D0%B4%D1%80%D0%BE%D0%B3%D0%B0-%D0%BE%D1%82-%D0%B1%D0%B5%D1%80%D0%B3%D0%BE%D0%B2%D0%B8%D1%86%D0%B0-%D0%B1%D0%B5-%D0%B7%D0%B0%D0%B4%D1%8A%D1%80%D0%B6%D0%B0%D0%BD-%D0%B2-%D0%BC%D0%BE%D0%BD%D1%82%D0%B0%D0%BD%D0%B0-%D1%81-%D0%BC%D0%B5%D1%82%D0%B0%D0%BC%D1%84%D0%B5%D1%82%D0%B0%D0%BC%D0%B8%D0%BD%D0%B8-news689382.html", "text": "21-годишен мъж от Берковица е бил заловен от полицията в Монтана с дрога, съобщава Конкурент. След получен сигнал униформените спрели за проверка в района на СБА в Монтана лек автомобил, управляван от Н.С. При претърсване на колата, в двигателния отсек били открити 2 полиетиленови пликчета с бяло прахообразно вещество от 2.7 грама. При направения наркотест то реагирало на метамфетамин. Образувано е досъдебно производство.", "date": "2017.09.10", "title": "Арест! Дилър на дрога от Берговица бе задържан в Монтана с метамфетамини"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B0%D0%B2%D1%81%D1%82%D1%80%D0%B8%D0%B9%D1%81%D0%BA%D0%B0-%D0%BA%D0%BE%D0%BB%D0%B0-%D0%BF%D0%BE%D0%BC%D0%B5%D1%82%D0%B5-%D0%BC%D1%8A%D0%B6-%D0%BD%D0%B0-%E2%80%9E%D1%82%D1%80%D0%B0%D0%BA%D0%B8%D1%8F%E2%80%9C-news689405.html", "text": "Лека кола помете пешеходец на изхода на София на АМ \"Тракия\". Мъжът е пострадал тежко и е откаран в болница \"Св. Анна\" с опасност за живота. Инцидентът се е случил в 14 часа, съобщиха за ПИК от МВР. Автомобилът е с австрийска регистрация. На място са пристигнали екипи на КАТ.", "date": "2017.09.10", "title": "ИЗВЪНРЕДНО! Австрийска кола помете мъж на „Тракия“"}
{"url": "http://pik.bg/%D0%B2%D0%BB%D0%B0%D1%81%D1%82%D0%B8%D1%82%D0%B5-%D0%B2%D1%8A%D0%B2-%D1%84%D0%BB%D0%BE%D1%80%D0%B8%D0%B4%D0%B0-%D1%81%D0%BA%D0%BE%D1%87%D0%B8%D1%85%D0%B0-%D1%81%D1%80%D0%B5%D1%89%D1%83-%D0%B0%D0%BA%D1%86%D0%B8%D1%8F%D1%82%D0%B0-%E2%80%9E%D1%81%D1%82%D1%80%D0%B5%D0%BB%D1%8F%D0%B9-%D0%BF%D0%BE-%D1%83%D1%80%D0%B0%D0%B3%D0%B0%D0%BD%D0%B0-%E2%80%9E%D0%B8%D1%80%D0%BC%D0%B0%E2%80%9C-news689393.html", "text": "Полицейското управление в община Паско в американския щат Флорида се обърна към гражданите с призив да не стрелят с огнестрелно оръжие по урагана „Ирма“, посочвайки, че това няма да го спре, съобщава The Independent, цитиран от Фокус. Полицейското управление предупреждава, че стрелянето с оръжие по най-опасната буря, която връхлита територията на САЩ в историята „ще има наистина опасни странични ефекти“. Близо 53 хил. души са потвърдили в социалната мрежа „Фейсбук“, че са готови да се включат в акцията „Стреляй по урагана „Ирма“, като други 25 хил. сочат че ще участват в него със сигурност тази вечер. „Да уточним, не стреляйте с оръжие по „Ирма“. Няма да я спрете и това може да има опасни странични ефекти“, предупреждават от полицейското управление. Създателят на събитието, 22-годишният Райън Едуардс заяви, че е създал събитието от скука и на шега и че е изненадан от последвалата реакция. „Никога не съм си представял, че това събитие ще стане толкова лудо и изплъзнало се от контрола ми“, посочи той.", "date": "2017.09.10", "title": "Властите във Флорида скочиха срещу акцията „Стреляй по урагана „Ирма“"}
{"url": "http://pik.bg/%D0%BC%D1%8A%D0%B6-%D0%BD%D0%B0%D0%BF%D0%B0%D0%B4%D0%BD%D0%B0-%D1%85%D0%BE%D1%80%D0%B0-%D1%81-%D0%BD%D0%BE%D0%B6-%D0%B2-%D1%86%D1%8A%D1%80%D0%BA%D0%B2%D0%B0-%D0%B2-%D0%B1%D0%B8%D1%80%D0%BC%D0%B8%D0%BD%D0%B3%D0%B0%D0%BC-%D0%B7%D0%B0%D0%B4%D1%8A%D1%80%D0%B6%D0%B0%D0%BD-%D0%B5-news689411.html", "text": "Трима души са ранени, след като мъж нападна хора с нож в църква в английския град Бирмингам. Според местните медии, нападателят е на около 46 години. Той е задържан веднага.", "date": "2017.09.10", "title": "Мъж нападна хора с нож в църква в Бирмингам, задържан е "}
{"url": "http://pik.bg/%D1%84%D1%80%D0%B0%D0%BF%D0%B0%D0%BD%D1%82%D0%BD%D0%B0-%D0%BF%D1%80%D0%BE%D0%BC%D1%8F%D0%BD%D0%B0-%D1%80%D0%B0%D0%B4%D0%B8%D0%BD%D0%B0-%D0%BA%D1%8A%D1%80%D0%B4%D0%B6%D0%B8%D0%BB%D0%BE%D0%B2%D0%B0-%D0%B5-%D0%BD%D0%B5%D1%83%D0%B7%D0%BD%D0%B0%D0%B2%D0%B0%D0%B5%D0%BC%D0%B0-%D0%BE%D1%82-%D0%B3%D0%BB%D0%B0%D0%B4-%D0%B8-%D0%BD%D0%B5%D0%B4%D0%BE%D1%81%D0%BF%D0%B8%D0%B2%D0%B0%D0%BD%D0%B5-%D1%82%D0%B5%D0%B6%D0%B8-%D0%BA%D1%80%D0%B8%D1%82%D0%B8%D1%87%D0%BD%D0%B8%D1%82%D0%B5-42-news689387.html", "text": "Напук на всички теории, че майчинството разхубавява, Радина Кърджилова е заприличала на концлагерист от недоспиване и грижи по 1-годишния си син. Зрителите на кулинарното предаване „Черешката на тортата” по Нова телевизия останаха озадачени от изнемощелия й вид. От някогашната красота и лъчезарност на актрисата вече няма и помен, твърди столичен седмичник. Радина покани гостите си – колегите си Моньо Монев, Параскева Джукелова, боксьора Тервел Пулев, който е известен главно с това, че е брат на Кубрат Пулев, и модела Катрин Вачева в артистичния си дом в центъра на столицата. Кърджилова обаче побърза да уточни пред зрителите, че е направила това с позволението на своя приятел Деян Донков. Болезнената слабост и измъчения вид на Радина не останаха незабелязани. Кльощавата актриса, която нашумя преди няколко години с участието си в сериала „Стъклен дом” все повече плаши с вида си. Откакто се залюби с ексцентричния си колега Деян Донков, Кърджилова започна да слабее. „Отслабнах със здравословно хранене, пък и Деян ме харесва така”, обясни Кърджилова. След като спряла да кърми сина им Христо, тя се подложила на жестока диета. През летните месеци карала само на диня и така се стопила до 42 кг. Заради системното недоспиване и грижите покрай проходилия вече малчуган, Радина заприличала на подвижен скелет.", "date": "2017.09.10", "title": "ФРАПАНТНА ПРОМЯНА! Радина Кърджилова е неузнаваема от глад и недоспиване! Тежи критичните 42 кг!"}
{"url": "http://pik.bg/%D1%81%D1%82%D1%80%D0%B0%D1%85-%D1%81%D1%82%D1%80%D0%B5%D0%BB%D0%B1%D0%B0-%D0%BD%D0%B0-%D0%B3%D0%B0%D1%80%D0%B0-%D0%B2%D1%8A%D0%B2-%D1%84%D1%80%D0%B0%D0%BD%D1%86%D0%B8%D1%8F-%D0%B5-%D0%B7%D0%B0%D0%B2%D1%8A%D1%80%D1%88%D0%B8%D0%BB%D0%B0-%D1%81-4-%D0%B6%D0%B5%D1%80%D1%82%D0%B2%D0%B8-news689408.html", "text": "Стрелба на гара във Франция е завършила с 4 жертви, от които две деца, съобщава Ле Паризиен. Инцидентът е станал на железопътната гара в района на Ойе. По първоначални данни става въпрос за семейство, местни жители, и децата им - на три и пет години. Предполага се, че бащата е убил жена си и децата, а след това се е самоубил.", "date": "2017.09.10", "title": "СТРАХ! Стрелба на гара във Франция е завършила с 4 жертви"}
{"url": "http://pik.bg/%D0%BF%D0%B8%D1%8F%D0%BD-%D0%BC%D1%8A%D0%B6-%D0%B1%D0%B5%D1%81%D0%BD%D1%8F-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D0%BC%D0%BE%D0%BD%D1%82%D0%B0%D0%BD%D1%81%D0%BA%D0%BE-%D1%81%D0%B5%D0%BB%D0%BE-%D1%81%D0%B2%D0%B0%D0%BB%D0%B8-%D0%B7%D0%BD%D0%B0%D0%BC%D0%B5%D0%BD%D0%B0%D1%82%D0%B0-%D0%B8-%D1%81%D1%8A%D1%81%D0%B8%D0%BF%D0%B0-%D0%BE%D1%85%D1%80%D0%B0%D0%BD%D0%B8%D1%82%D0%B5%D0%BB%D0%BD%D0%B8%D1%82%D0%B5-%D0%BA%D0%B0%D0%BC%D0%B5%D1%80%D0%B8-news689383.html", "text": "Пиян 36-годишен мъж е буйствал в центъра на село Долна Церовене в петък вечер, съобщиха от полицията в Монтана. С. В. срязал с нож въжетата и свалил от пилона пред сградата на кметството националния трибагреник и го вързал заедно със знамето на община Якимово на съседен пилон. После изскубал охранителната камера и срязал кабелите на камерите на съседните сгради, съобщава \"БулНюз\". Полицаи успели да спрат хулиганските действия на нетрезвия мъж и го арестували. Срещу него се води разследване", "date": "2017.09.10", "title": "Пиян мъж бесня в центъра на монтанско село, свали знамената и съсипа охранителните камери"}
{"url": "http://pik.bg/%D0%B8%D0%BD%D1%86%D0%B8%D0%B4%D0%B5%D0%BD%D1%82-%D0%BF%D0%BE%D0%B6%D0%B0%D1%80-%D0%BB%D1%83%D0%BC%D0%BD%D0%B0-%D0%B2-%D0%B0%D0%B2%D1%82%D0%BE%D0%BC%D0%BE%D1%80%D0%B3%D0%B0-%D0%B2-%D0%B0%D0%B9%D1%82%D0%BE%D1%81-news689415.html", "text": "Пожар е лумнал в автоморга в Айтос, съобщава Флагман.бг. Гъсти пламъци с дим се спуснаха над града и ситуацията изглежда изключително опасна. Моргата е на 100-ина метра от бензиностанция \"Лукойл\". Според огнеборци обаче нямало опасност. От МВР съобщиха, че на мястото са изпратени два екипа на пожарната, които потушават огнената стихия. По неофициална информация са запалени няколко стари автомобила, а пожарът най-вероятно е възникнал при рязането на старите коли. Горят огромно количество стари гуми. Преди това е изгорял поне един автомобил, а пожарът почти сигурно е избухнал при разрязването му с флекс", "date": "2017.09.10", "title": "ИНЦИДЕНТ! Пожар лумна в автоморга в Айтос"}
{"url": "http://pik.bg/%D1%81%D1%8A%D0%B4-%D0%B3%D0%BB%D0%BE%D0%B1%D0%B8-%D1%80%D0%BE%D0%BC-%D1%81%D1%8A%D1%81-100-%D0%BB%D0%B5%D0%B2%D0%B0-%D0%B7%D0%B0-%D0%BF%D1%81%D1%83%D0%B2%D0%BD%D0%B8-%D0%B2-%D0%B1%D1%8F%D0%BB%D0%B0-%D1%81%D0%BB%D0%B0%D1%82%D0%B8%D0%BD%D0%B0-news689376.html", "text": "За псувни на публично място ром от Бяла Слатина отнесе глоба от 100 лева от районния съд, съобщава електронното издание Конкурент. В четвъртък пред много свидетели в града скандалният ром той псувал и ругал като каруцар, като показвал и среден пръст на опитващите се да го озаптят. По сигнал на граждани ченгетата бързо закопчали развилнения се млад ром, а прокуратурата още същия ден му повдигнала обвинение за хулиганската проява. Съдът поиска хулиганът да плати 100 лв. в полза на държавата, но не ясно как ще стане това.", "date": "2017.09.10", "title": "Съд глоби ром със 100 лева за псувни в Бяла Слатина"}
{"url": "http://pik.bg/%D1%81%D0%BA%D0%BE%D0%BA-%D0%B2-%D0%BA%D0%B0%D1%80%D0%B8%D0%B5%D1%80%D0%B0%D1%82%D0%B0-%D0%BA%D1%80%D1%8A%D1%87%D0%BC%D0%B0%D1%80%D1%81%D0%BA%D0%B0-%D0%BF%D0%B5%D0%B2%D0%B8%D1%86%D0%B0-%D0%BE%D1%82-%D1%81%D0%B0%D0%BD%D0%B4%D0%B0%D0%BD%D1%81%D0%BA%D0%B8-%D0%B2%D0%BB%D0%B8%D0%B7%D0%B0-%D0%B2-%D1%87%D0%B0%D0%BB%D0%B3%D0%B0-%D0%B1%D0%B8%D0%B7%D0%BD%D0%B5%D1%81%D0%B0-news689373.html", "text": "Санданската певица Атанаска Шопова направи лъвски скок в кариерата и от кръчмарска изпълнителка навлиза в шоубизнеса. 23-годишната Атанаска Шопова-Наси сподели радостната вест с приятелите си във Фейсбук, че е подписала 5-годишен договор с известна музикална компания. Над 300 лайка за минути събра снимката й с музикалния продуцент, с пожелания за успешен старт в кариерата. Красивата санданчанка е майка на 3-годишен син. Дъщеря е на скромно семейство, майка й работи в цех за шлайф дискове, а баща й е международен шофьор. Атанаска има по-малък брат. Най-щастлив от добрата новина се оказа синът й Коци, който не спира да се хвали на приятелите си в детската градина, че мама скоро ще пее и по телевизията. На 24 август Наси е подписала 5-годишен договор с музикална компания. Ето какво сподели тя пред репортер на „Струма“: От малка мечтата ми е да стана известна певица. Когато бях на 10 г., изпях за първи път две песни на сватбата на леля ми. Тогава изпитах какво е чувството да си на сцена пред толкова много хора. Няма да забравя тези две песни на покойната певица Румяна, които изпълних тогава – „Камбаните звънят“ и „Две очи разплакани“, бяха ми любимите. И сега, когато най-малко очаквах, късметът ме сполетя и мечтата ми стана факт. Ще бъда попфолк певица“, сподели Наси и допълни: Уча „Стопанско управление“ в ЮЗУ – Благоевград, последна година съм. Засега ще пътувам, тъй като синът ми е още малък, но живи и здрави, ако всичко върви както трябва занапред, може би ще мисля и друг вариант. Вече направихме първата песен, остава само клипът й до края на годината, надявам се да стане хит, а телевизионните екрани да не спират да я въртят, както се казва. От 3 години пея по заведения. Пяла съм в ресторанти в Благоевград, Петрич, Чучулигово, но най-много в родния Сандански. Никога не съм се отчайвала, винаги съм постигала целите, които съм си поставяла. Аз съм упорита и целеустремена личност, което ми помага във всяко едно начинание. Какви ли не глупости съм чувала по мой адрес, а сега може би ще започнат повече, но злите езици друга работа си нямат, нека си говорят, не ми пречат. Да си певица, както си мислят хората, не е лесно, а напротив. Ние освен че трябва да можем да пеем, трябва да сме често и психолози, защото има всякакви клиенти. Мисля, че има хляб в тази професия, но всичко зависи само от мен – песните ми да бъдат смислени, ритмични и хитови, а аз да бъда себе си. Много е важно да не се пестят средства, когато започваш кариера в шоубизнеса, защото в днешно време човешкото око това търси да види. А пък, както казват хората – хвърли зад теб, за да намериш пред теб, това е много истинска поговорка.", "date": "2017.09.10", "title": "СКОК В КАРИЕРАТА! Кръчмарска певица от Сандански влиза в чалга бизнеса"}
{"url": "http://pik.bg/%D0%BF%D0%B8%D0%BA%D0%B0%D0%BD%D1%82%D0%BD%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%BD%D0%BE%D0%B2%D0%B0%D1%82%D0%B0-%D0%BD%D0%B0-%D0%BB%D1%8E%D0%B1%D0%BE-%D0%B3%D0%B0%D0%BD%D0%B5%D0%B2---%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%B0-%D1%81%D0%B8%D0%BB%D0%B8%D0%BA%D0%BE%D0%BD%D0%BA%D0%B0-%D0%BE%D1%82-%D0%BF%D0%B5%D1%80%D0%BD%D0%B8%D0%BA-news689375.html", "text": "Тунингованата перничанка уж минава за бизнес дама, но освен това се оказва протеже на Ганев. Именно 210-сантиметровият мачо й помогнал да започне търговия със спортни стоки. Твърди се, че за пред хората имат само делови отношения, понеже Любо от около година си има гадже – 32-годишното миньонче Кремена Русева. На Любо обаче му са слаби ангелите и в един момент партньорството му със знойната Аниела стигнало чак до леглото, разправят близки до волейболното величие. Един вид като отплата на цицорестата силиконка за финансовия гръб на Ганев, който обикновено искал повече свобода в кревата. За секс терминатора от Русе се знае, че е отявлен фен на аналната любов. На самата Аниела Милушева й се носи славата на жена с по-свободен морал, макар да има малък син, твърди столичен седмичник. Винаги на плаж се пече по цици под претекст, че не иска разлика в тена, издавят нейни приятелки. Покрай шезлонга й обаче мъжете точат лиги, а сърдити съпруги вдигат семейни скандали. За Анито се знае, че освен силиконов бюст има пластични операции и на лицето. Сочните си форми обича да вее по луксозни курортни комплекси в България, Гърция и Италия. Сега пък се говори за половата шпага на волейбола Любо Ганев, който обаче има връзка с Кремена Русева. Отначало двамата криеха романса си, но тази пролет се показаха от ваканция във Венеция. Ортаци на Любо твърдят, че двойката няма дългосрочни планове като брак и деца. Волейболната легенда Любо Ганев май си е хванал нова любовница, гласи най-горещата мълва в спортните среди. 51-годишният гигант има вземане-даване с една от най-одумваните сексбомби в Перник. Става дума за 37-годишната силиконка Аниела Милушева, която обича да скандализира със свои снимки по монокини от морето. Кога успя да се опаричи толкова перничанката, чудят се от доста време нейни съграждани. Някои подозират, че истинският бизнес на лачената брюнетка всъщност не е да продава анцузи и маратонки, а любов. Говори се, че перничанката ежедневно получавала десетки съобщения и запитвания какви са секс тарифите й. Милушева обаче се кълне, че не се продава и доходите й са изцяло от магазина за спортни дрехи. Тунингованата перничанка уж минава за бизнес дама, но освен това се оказва протеже на Ганев. Именно 210-сантиметровият мачо й помогнал да започне търговия със спортни стоки. Твърди се, че за пред хората имат само делови отношения, понеже Любо от около година си има гадже – 32-годишното миньонче Кремена Русева. На Любо обаче му са слаби ангелите и в един момент партньорството му със знойната Аниела стигнало чак до леглото, разправят близки до волейболното величие. Един вид като отплата на цицорестата силиконка за финансовия гръб на Ганев, който обикновено искал повече свобода в кревата. За секс терминатора от Русе се знае, че е отявлен фен на аналната любов. На самата Аниела Милушева й се носи славата на жена с по-свободен морал, макар да има малък син, твърди столичен седмичник. Винаги на плаж се пече по цици под претекст, че не иска разлика в тена, издавят нейни приятелки. Покрай шезлонга й обаче мъжете точат лиги, а сърдити съпруги вдигат семейни скандали. За Анито се знае, че освен силиконов бюст има пластични операции и на лицето. Сочните си форми обича да вее по луксозни курортни комплекси в България, Гърция и Италия. Сега пък се говори за половата шпага на волейбола Любо Ганев, който обаче има връзка с Кремена Русева. Отначало двамата криеха романса си, но тази пролет се показаха от ваканция във Венеция. Ортаци на Любо твърдят, че двойката няма дългосрочни планове като брак и деца.", "date": "2017.09.10", "title": "ПИКАНТНИ РАЗКРИТИЯ! Новата на Любо Ганев - скандална силиконка от Перник"}
{"url": "http://pik.bg/%D0%B3%D0%B5%D0%BD%D0%B5%D1%80%D0%B0%D0%BB%D0%BD%D0%B8%D1%8F%D1%82-%D1%81%D0%B5%D0%BA%D1%80%D0%B5%D1%82%D0%B0%D1%80-%D0%BD%D0%B0-%D0%BD%D0%B0%D1%82%D0%BE-%D0%B1%D0%B5%D0%B7%D1%80%D0%B0%D0%B7%D1%81%D1%8A%D0%B4%D0%BD%D0%BE%D1%82%D0%BE-%D0%BF%D0%BE%D0%B2%D0%B5%D0%B4%D0%B5%D0%BD%D0%B8%D0%B5-%D0%BD%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%B5-%D0%B3%D0%BB%D0%BE%D0%B1%D0%B0%D0%BB%D0%BD%D0%B0-%D0%B7%D0%B0%D0%BF%D0%BB%D0%B0%D1%85%D0%B0-news689377.html", "text": "Генералният секретар на НАТО Йенс Столтенберг заяви, че ядрената и ракетната програми на Северна Корея представляват „глобална заплаха, която изисква глобална реакция като отговор“, предаде Франс Прес, цитирани от Фокус. „Безразсъдното поведение на Северна Корея е глобална заплаха, която изисква глобален отговор и той, разбира се, включва и НАТО – категоричен бе Столтенберг. - Призоваваме Северна Корея да изостави ядрената си програма, ракетната си програма и да се въздържа от нови изпитания, защото това е грубо нарушение на няколко резолюции на Съвета за сигурност на ООН и е заплаха за международния мир и стабилност“. На въпрос дали удар срещу американската тихоокеанска територия Гуам би попаднал под действието на чл. 5 от договора за НАТО той посочи, че „не би спекулирал“ относно това дали клаузата, според която атака срещу една страна-членка се смята за нападение срещу всички, ще бъде приложена в подобна ситуация. „По-скоро бих казал, че сме напълно съсредоточени върху това как да допринесем за мирно решение на конфликта“, измъкна се Столтенберг.", "date": "2017.09.10", "title": "Генералният секретар на НАТО: Безразсъдното поведение на Северна Корея е глобална заплаха"}
{"url": "http://pik.bg/%D0%BF%D1%80%D0%BE%D1%87%D0%B8%D1%81%D1%82%D0%B2%D0%B0%D0%BD%D0%B5-%D1%81%D0%B8%D1%80%D0%B8%D0%B9%D1%81%D0%BA%D0%B8%D1%82%D0%B5-%D0%B2%D0%BE%D0%B5%D0%BD%D0%BD%D0%B8-%D0%BF%D1%80%D0%B5%D0%B2%D0%B7%D0%B5%D0%BC%D0%B0%D1%82-%D1%82%D0%B5%D1%80%D0%B8%D1%82%D0%BE%D1%80%D0%B8%D1%8F%D1%82%D0%B0-%D0%BE%D0%BA%D0%BE%D0%BB%D0%BE-%D0%BB%D0%B5%D1%82%D0%B8%D1%89%D0%B5%D1%82%D0%BE-%D0%BD%D0%B0-%D0%B4%D0%B5%D0%B8%D1%80-%D0%B5%D0%B7-%D0%B7%D0%BE%D1%80-news689358.html", "text": "Военнослужещите от елитното подразделение на въоръжените сили на Сирия „Тигрите“ и от републиканската гвардия са започнали прочистване на територията около летището, разположено източно от град Деир ез Зор, предаде кореспондент на РИА Новости, цитиран от Фокус. Предните отряди при поддръжка на авиация и артилерия унищожават укрепления, техника и жива сила на терористите от „Ислямска държава“ северно от летището от страната на градското гробище. Междувременно подразделенията на Пети Корпус на сирийската армия, настъпващи от страна на град Ас Сухна са достигнали до южния край на Деир ез Зор. В събота вечерта предните отряди на републиканската гвардия под командването на генерал Исам Захредим успяха да пробият обсадата на летището и да се съединят с гарнизона, намиращ се три години под обсадата на ислямистите.", "date": "2017.09.10", "title": "Прочистване! Сирийските военни превземат територията около летището на Деир ез Зор"}
{"url": "http://pik.bg/%D0%BF%D0%BE%D0%BB%D0%B5%D0%B7%D0%BD%D0%BE-%D0%B5%D1%82%D0%BE-%D0%BA%D0%B0%D0%BA-%D0%BF%D0%BE%D0%BC%D0%B0%D0%B3%D0%B0-%D1%81%D0%BE%D0%B4%D0%B0%D1%82%D0%B0-%D0%B7%D0%B0-%D0%BA%D1%80%D0%B0%D1%81%D0%BE%D1%82%D0%B0%D1%82%D0%B0-news689334.html", "text": "Свойствата на содата за хляб са уникални. Малцина подозират, че тя може да се използва и като мощно козметично средство за премахване на тъмни кръгове под очите. Еликсирът се приготвя за отрицателно време и върши чудеса. В отделен съд се сипва една чаена чаша вода с чаена лъжичка сода бикарбонат. Не по-сложен е и начинът на използване. С тампон се третират проблемите зони около очите. След като се нанесе от разтвора, се оставят да престоят петнадесет минути. После този лосион се отстранява с помощта на хладка вода. Процедурата се повтаря всяка седмица до крайния ефект на изчистването на тъмните петна около очите.", "date": "2017.09.10", "title": "ПОЛЕЗНО! Ето как помага содата за красотата"}
{"url": "http://pik.bg/%D0%B4%D0%BE%D0%BC%D0%B0%D1%88%D0%BD%D0%B0-%D0%BF%D0%BE%D0%BC%D0%BE%D1%89%D0%BD%D0%B8%D1%87%D0%BA%D0%B0-%D1%81%D0%B2%D0%B8-3000-%D0%B5%D0%B2%D1%80%D0%BE-%D0%BE%D1%82-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D0%BA%D0%B0-%D0%BD%D0%B0-%D0%BA%D1%8A%D1%89%D0%B0%D1%82%D0%B0-news689395.html", "text": "47-годишна е арестувана вчера сутринта във Флорина след подаване на жалба за кражба от страна на собственика на къщата, където  е работила като домашна помощничка, съобщава \"Български новини\". Според полицейските служители 33-годишният собственик, където е работила се оплакал, че са откраднати пари от дома му. След полицейско разследване става ясно, че 47-годишната е откраднала от дома му, 3100 евро.", "date": "2017.09.10", "title": "Домашна помощничка сви 3000 евро от собственика на къщата "}
{"url": "http://pik.bg/%D0%B0%D0%B4-%D0%B2-%D0%B0%D0%B2%D1%81%D1%82%D1%80%D0%B8%D1%8F-%D0%BF%D0%B5%D1%82%D0%B8%D0%BC%D0%B0-%D0%B7%D0%B0%D0%B3%D0%B8%D0%BD%D0%B0%D1%85%D0%B0-%D0%BF%D1%80%D0%B8-%D1%81%D1%82%D1%80%D0%B0%D1%88%D0%BD%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D1%81-%D0%B1%D1%83%D1%81-%D0%B2%D0%B8%D0%B4%D0%B5%D0%BE-news689378.html", "text": "Жестока катастрофа в Австрия отне живота на петима души. Инцидентът е станал с бус на една от главните магистрали, а кадри от шокиращия инцидент бързо се разпространиха в мрежата. Те са заснети от очевидци на трагедията. По-рано австрийските медии съобщиха, че катастрофата е станала на аутобана недалеч от комуната Хайлигенкройц в покрайнините на Виена. Микробус с чужда регистрация се е врязал в мантинелата, излетял извън платното и се преобърнал. На място са загинали петима души. Трима други са с тежки травми. В буса са пътували осем души.", "date": "2017.09.10", "title": "АД В АВСТРИЯ! Петима загинаха при страшна катастрофа с бус (ВИДЕО)"}
{"url": "http://pik.bg/%D0%BF%D0%BE%D0%BB%D0%B5%D0%B7%D0%BD%D0%BE-%D0%BF%D1%80%D0%BE%D1%84-%D1%87%D0%B8%D1%80%D0%BA%D0%BE%D0%B2-%D1%80%D0%B0%D0%B7%D0%BA%D1%80%D0%B8-%D1%80%D0%B5%D1%86%D0%B5%D0%BF%D1%82%D0%B0-%D0%B7%D0%B0-%D1%86%D0%B5%D0%BB%D0%B5%D0%B1%D0%B5%D0%BD-%D1%87%D0%B0%D0%B9-news689350.html", "text": "Проф. Чирков неведнъж е давал полезни и дори животоспасяващи съвети за това как да поддържаме здраво сърцето си и как да се предпазим от редица заболявания. Самият той не отрича, а напротив – напълно подкрепя природните ни лекарства и силата на много от народните рецепти и билки. Нещо повече - проф. Чирков, както и цялото му семейство от години пият чай против възпаления в организма. В началото си го поръчвали от Германия, но специалистът е категоричен, че всеки е способен да го приготви и сам у дома, с наличието на съответните билки. Особено полезен и ценен за него е лимфатичният очистващ чай, който пречиства едновременно лимфната течност и кръвта – жизненоважни за целия ни организъм. Приемът на този чай възпрепятства появата на множество възпаления в организма, водещи до различни и сериозни болести. Чаят се прави от половинка от Червен корен (или американски чай), цвят от билката Червена детелина, половинка от билката Ехинацея, парченца Лимонена кора и четвъртинка от корен от джинджифил. За да стане ясно на всички това съотношение на части, количеството на билките трябва да е приблизително 60 грама. Всички те се смесват и се поливат с 1 литър задължително вряща вода като се оставят в нея да престоят за двадесет минути. След това течността трябва да се прецеди и да се пие от нея два пъти дневно по половин чаша. Най-добре е, когато се консумира преди хранене. Има обаче и друг чай, който се препоръчва от проф. Чирков против възпаление предимно на черния дроб и далака, както и при нервност, психическа умора и задържане на течности в тялото. Този чай се прави от билката върбинка като ни трябват две лъжици нарязани стръкове от върбинка, които поставяме в 0,5 литра вода. Варим не повече от 5 минути, а като изстине, прецеждаме и пием преди хранене по 100 грама. Добре е този чай да се приема 4 пъти дневно. Двата чая против възпаление в организма се пият поне 5 дни в седмицата, за да дадат възможно най-бързи и ефективни резултати. Почивка се прави след като са минали поне 2 месеца. Спира се приема им за 4 седмици, след което курсът се повтаря.", "date": "2017.09.10", "title": "ПОЛЕЗНО! Проф. Чирков разкри рецепта за целебен чай"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BC%D0%B0%D1%80%D0%B3%D0%B8%D0%BD%D0%B8%D1%82%D0%B5-%D0%BF%D1%80%D1%8A%D1%81%D0%BD%D0%B0%D1%85%D0%B0-200-%D0%B1%D0%BE%D0%BD%D0%B0-%D0%B7%D0%B0-%D1%82%D0%B0%D0%B9%D0%BD%D0%B0-%D1%81%D0%B2%D0%B0%D1%82%D0%B1%D0%B0---%D0%BD%D0%B8%D0%BA%D0%BE%D0%BB%D0%B0%D0%B9-%D0%B8-%D0%BA%D1%80%D0%B0%D1%81%D0%B8%D0%BC%D0%B8%D1%80-news689342.html", "text": "Братя Маргини пръснаха 200 хил. лв. за тайна сватба на средния си брат. Бизнесменът Димитър Маринов – Макарона, който е роден между големия Красимир и малкия Николай, се венчал на 50 години в Португалия на пищна церемония. На спявката не са присъствали дори родителите на младоженеца – Андрей и Соня, които и до момента живеят тихо и скромно в родния Смолян. Поради опасения от атентат празникът на мутрите е минал супер секретно заради сигурността на босовете от СИК Големия и Малкия Маргин – 53-годишния Красимир и 45-годишния Николай. За да стане свидетел на „бракуването“ на батко си, е дошла сестрата на силовите бизнесмени – 39-годишната Марияна Михайлова, която върти успешен моден бизнес в България и не живее в Испания при роднините си. Макарона, макар и да не се къпе в мрачната слава на прочутите си братя, е доста навътре в делата на СИК. Справка в търговските регистри установи, че от 17 април 1996 г. Средния Маргин е управител на акционерно дружество с многозначителното име„Секюрити иншуранс къмпани“ (СИК) – клон Сливница. Според данните предметът на дейност на АД-то е „друго застраховане, без животозастраховане“. Сред акционерите в СИК-Сливница е борецът Рахмат Сукра Софияди, един от най-близките хора до топсикаджията Младен Михалев – Маджо. Димитър Маринов върти бизнес с друг авторитет от подземния свят – Христо Векилов Халваджиев – Халвата, който е много близък с най-големия от Маргините – Красимир. Макарона и Халвата държат няколко фирми, една от които е „Фаворит“ ООД. Регистрираното в Смолян дружество се занимава с детективска и охранителна дейност. През годините Халвата на няколко пъти попада в медиите с магариите си. Последното „геройство“ на смолянския застраховател бе като тартор на организирана престъпна група за манипулиране на търгове по обществени поръчки.", "date": "2017.09.10", "title": "ЕКСКЛУЗИВНО В ПИК И \"РЕТРО\"! Маргините пръснаха 200 бона за тайна сватба - Николай и Красимир с пищен празник в Португалия"}
{"url": "http://pik.bg/%D0%BD%D0%B0-%D0%BA%D0%BE%D1%81%D1%8A%D0%BC-%D0%BE%D1%82-%D1%82%D1%80%D0%B0%D0%B3%D0%B5%D0%B4%D0%B8%D1%8F%D1%82%D0%B0-%D0%BE%D0%B3%D1%80%D0%BE%D0%BC%D0%B5%D0%BD-%D0%BA%D0%BB%D0%BE%D0%BD-%D1%80%D1%83%D1%85%D0%BD%D0%B0-%D0%BD%D0%B0-%D0%BC%D0%B5%D1%82%D1%80%D0%B8-%D0%BE%D1%82-%D0%B1%D1%83%D1%80%D0%B3%D0%B0%D0%B7%D0%BB%D0%B8%D0%B9%D0%BA%D0%B0-%D0%B2-%D0%BC%D0%BE%D1%80%D1%81%D0%BA%D0%B0%D1%82%D0%B0-%D0%B3%D1%80%D0%B0%D0%B4%D0%B8%D0%BD%D0%B0-news689391.html", "text": "Огромен клон се откърти и падна в Морската градина, на метри от млада жена с дете. По чудо няма пострадали, съобщи лидерът на Организацията за закрила на българските граждани Стефан Петров. \"Бяхме встрани от Охлюва до паметника на Хаджи Димитър, когато се чу силен пукот и клон с човешки ръст се отчупи от върха на едно огромно дърво, но не падна. Остана да виси на височина 15 метра. Имаше силен вятър, който беше причината да се отчупи клонът. През няколко пейки имаше жена с дете, които предупредих да се отдръпнат, за да не пострадат. Обадих се на дежурния на общината, който пое ангажимент веднага да изпрати някой да вземе мерки и да обезопаси дървото. Бях възхитен от това, че Общината се отзова веднага, за което благодаря като жител на град Бургас и като част от ОЗБГ, защото можеше да стане инцидент. След минута клонът все пак се отчупи и падна. За щастие, никой не пострада. Отново се обадих на дежурния и му казах, че няма смисъл да идват, а той отвърна, че ще изпрати хора да приберат клона и да почистят ако е нужно\", разказа пред \"Бургас 24\" Петров.", "date": "2017.09.10", "title": "На косъм от трагедията! Огромен клон рухна на метри от бургазлийка в Морската градина"}
{"url": "http://pik.bg/%D1%88%D0%B5%D1%81%D1%82%D0%B8%D0%BC%D0%B0-%D0%B2%D0%B5%D1%87%D0%B5-%D1%81%D0%B0-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BD%D0%B0-%D0%BD%D0%B0%D0%B2%D0%BE%D0%B4%D0%BD%D0%B5%D0%BD%D0%B8%D1%8F%D1%82%D0%B0-%D0%B2-%D0%BB%D0%B8%D0%B2%D0%BE%D1%80%D0%BD%D0%BE-news689397.html", "text": "Шестима души са загинали, а трима се водят безследно изчезнали в Ливорно, област Тоскана заради наводнения, съобщава Ройтерс, като се позовава на сайта на в.\"Кориере дела сера\". Според агенция Франс прес, която цитира пожарникари, жертвите на обилните валежи са над пет, като четирима са семейство, открито в наводнената си къща в Ливорно, където се е изсипал изключително силен дъжд за четири часа тази нощ, превръщайки улиците в реки и отнасяйки автомобили. \"Кориере дела сера\" уточни, че става дума за момиченце, родителите му и дядото. Тялото на друг човек е било открито в зона на свлачища.", "date": "2017.09.10", "title": "Шестима вече са жертвите на наводненията в Ливорно "}
{"url": "http://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D1%83%D1%80%D0%B0%D0%B3%D0%B0%D0%BD%D1%8A%D1%82-%D0%B8%D1%80%D0%BC%D0%B0-%D0%B2%D0%B7%D0%B5-%D0%BF%D1%8A%D1%80%D0%B2%D0%B0%D1%82%D0%B0-%D1%81%D0%B8-%D0%B6%D0%B5%D1%80%D1%82%D0%B2%D0%B0-%D0%B2%D1%8A%D0%B2-%D1%84%D0%BB%D0%BE%D1%80%D0%B8%D0%B4%D0%B0-%D0%BA%D0%B8%D0%B9%D1%81-news689414.html", "text": "Един човек е убит при катастрофа с пикап във Флорида Кийс, а местните власти определят този случай като първата причинена от ураган а „Ирма” смърт в архипелага, предаде „Индипендънт”. „Ирма” достигна брега на архипелага Флорида Кийс следобед. Ураганът вече е 4-та категория с ветрове до 130 мили в час и опасност от сериозни бури. \"Това е изключително опасна и животозастрашаваща ситуация!\" съобщиха от Националната метеорологична служба в Кий Уест. От там призоваха онези, които досега не са обърнали внимание на предупрежденията, да се евакуират за да защитят живота си!\" Ураганът се движи с 8 мили в час в посока северозапад, към градовете на Западния бряг на Флорида в Нейпълс, Форт Майърс и гъсто населените полуострови на залива Тампа.", "date": "2017.09.10", "title": "ТРАГЕДИЯ! Ураганът \"Ирма\" взе първата си жертва във Флорида Кийс"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BF%D0%B5%D1%82%D1%8A%D1%80-%D1%81%D1%82%D0%BE%D1%8F%D0%BD%D0%BE%D0%B2-%D0%B7%D0%B0-%D0%BF%D1%80%D0%BE%D0%B2%D0%B0%D0%BB%D0%B0-%D0%BD%D0%B0-%D0%B4%D0%B5%D1%81%D0%BD%D0%B8%D1%86%D0%B0%D1%82%D0%B0-%D0%B2-%D1%81%D0%B4%D1%81-%D0%BD%D1%8F%D0%BC%D0%B0%D1%88%D0%B5-%D0%BD%D0%B8%D0%BA%D0%B0%D0%BA%D0%B2%D0%B0-%D1%81%D0%BE%D0%BB%D0%B8%D0%B4%D0%B0%D1%80%D0%BD-news689416.html", "text": "В СДС нямаше никаква солидарност, а имаше омраза едни към други. Идеята на определени хора да са най-десните, да са №1 – ето това погуби десницата. Това обяви президентът Петър Стоянов пред Би Ти Ви. Ной добави, че десницата е стигнала до дъното си, след като прокурори искат „лъвчето“ – символът на промяната. „Вижте, при БСП и ГЕРБ има някакъв тип партийна солидарност. Има подкрепа. Вземат се тежки решения, ако трябва да се отстрани някой. В СДС нямаше такава солидарност“, поясни той. Попитан как гледа на датата 9 септември, той отговори: „Проблемът е, че обществото бе разделено при комунизма. А още по-голям проблем е, че обществото още е разделено. Георги Марков пишеше страхотно и правеше тотална дисекция на комунизма. Той бе допуснат близо до обкръжението на Живков, но въпреки това критикуваше. Когато напуска България, Марков казва: „Напуснах заради чувството за несправедливост.“ Смея да кажа, че 9 септември, като историческа дата за България, много е променила манталитетът на хората. Явно трябва време, за да се промени това отново.“ Петър Стоянов се опита и да дефинира какво точно е десният човек. „В много разговори с приятели и познати коментираме това. Що е то десният човек? И в повечето случаи се обединяваме около това - десният човек е този, който не вдига лозунги, а онзи, който се грижи за семейството си, плаща данъци, пука му за обществото“, сподели още президентът.", "date": "2017.09.10", "title": "ИЗВЪНРЕДНО! Президентът Петър Стоянов за провала на десницата: В СДС нямаше никаква солидарност, а имаше омраза едни към други!"}
{"url": "http://pik.bg/%D0%BD%D0%B5-%D0%B5-%D0%B7%D0%B0-%D0%B2%D1%8F%D1%80%D0%B2%D0%B0%D0%BD%D0%B5-%D0%BA%D0%B0%D0%BA%D0%B2%D0%BE-%D1%81%D0%B5-%D0%BA%D1%80%D0%B0%D0%B4%D0%B5-%D0%B2-%D1%85%D0%BE%D1%82%D0%B5%D0%BB%D0%B8%D1%82%D0%B5-news689336.html", "text": "Гостите на хотели нерядко си тръгват от тях с повече багаж в куфара, отколкото са имали при пристигането си. Тук ви показваме пет неща, за които едва ли сте предполагали, че биват отмъквани от хотелските стаи. Произведения на изкуството Пред този проблем са изправени най-вече луксозните хотели: в цели 34% от анкетираните 5-звездни хотели поне веднъж се е случвало гост да си тръгне с картина. Тук важи правилото: колкото по-евтин е хотелът, толкова по-рядко изчезват картините по стените му. Казано иначе: картината, която краси луксозна хотелска стая, разпалва повече апетити от, да речем, репродукция на Дали в 2-звезден хотел. Завивки и възглавници Колко голям куфар трябва да имаш, за да изнесеш незабелязано цяло пухено одеяло? 15% от хотелите, участвали в допитване по темата, съобщават за поне един такъв случай, а 13% от запитаните хотели се оплакват и от кражби на възглавници. И тук е като при картините: в скъпите хотели се крадат много повече завивки и възглавници, отколкото в хотелите средна класа. Телевизори В днешно време почти няма хотелски стаи без телевизор. Но и тези уреди нерядко сменят собствениците си: 5% от анкетираните хотели се оплакват от кражби на телевизори. С този проблем се сблъскват най-вече големите комплекси с много хотелски стаи. Макар по правило телевизорите да са здраво монтирани, някои от гостите все пак успяват да ги измъкнат от стаята си - при това незабелязано. Матраци Как се отмъква цял матрак? Хотелиери, сблъсквали се с този проблем, разказват, че крадците използват прикритието на нощта - и асансьор, който води директно към подземния паркинг. Пет процента от 5-звездните хотели посочват, че поне веднъж са ставали жертва на такава кражба. Тук е важно да се отбележи, че в луксозните хотели матраците струват обикновено по няколко хиляди евро. Цяло пиано дори Едва ли има по-куриозна кражба от тази: от фоайето на луксозен италиански хотел изчезнало цяло пиано. Трима непознати просто го изнесли - и никой повече не го видял. Тази кражба определено бие всички рекорди. И за щастие досега никой не се е опитал да повтори този \"шедьовър\".", "date": "2017.09.10", "title": "Не е за вярване какво се краде в хотелите "}
{"url": "http://pik.bg/%D0%BD%D0%B0%D0%BF%D0%B5%D1%87%D0%B5%D0%BD%D0%B0-%D1%81%D0%B8%D1%82%D1%83%D0%B0%D1%86%D0%B8%D1%8F-%D0%BC%D0%B8%D1%85%D0%B0%D0%B8%D0%BB-%D1%81%D0%B0%D0%B0%D0%BA%D0%B0%D1%88%D0%B2%D0%B8%D0%BB%D0%B8-%D1%81%D0%B5-%D0%B3%D0%BE%D1%82%D0%B2%D0%B8-%D0%B4%D0%B0-%D1%81%D0%B5-%D0%B2%D1%8A%D1%80%D0%BD%D0%B5-%D0%B2-%D1%83%D0%BA%D1%80%D0%B0%D0%B9%D0%BD%D0%B0-news689398.html", "text": "Украинският обществен враг Номер едно, Михаил Саакашвили, който е бивш президент на Грузия и бивш губернатор на украинската област Одеса, иска да раздвижи политическата система на Украйна и планира да се завърне в Киев следващата неделя, по запомнящ се начин, съобщи Дойче веле, цитирани от Фокус. Ако политическата нервност можеше да бъде измерена обективно, съответните показатели за напрегнатост биха реагирали силно на събитията, които се случва в Киев в последно време. Установилият се в полската столица Варшава Михаил Саакашвили подготвя завръщането си в Украйна. Саакашвили, човек без паспорт, който е политически враг на президента на страната Петро Порошенко, има намерение да премине полско-украинската граница при Краковец, в неделя, 10-и септември, около обяд. „Ще стигна до края, докато не победя. Но това няма да е моя победа, а победа на народа над олигархията“, съобщи Саакашвили, по време на телевизионно интервю, в което разясни също и причините за завръщането си. Украинското правителство иска да предотврати влизането на грузинеца на украинска територия, на всяка цена. Граничният пункт, който се намира на около един час път, с автомобил, от Лвов, беше подсилен с допълнителен охранителен персонал. Според Олег Слободян, говорител на Граничната служба на Украйна, дори и „резервите“ са мобилизирани – очевидно, за да бъде подсигурен и района около ГКПП. Местните медии съобщиха, че чисто нова бодлива тел е поставена из района, за да бъдат запечатани черните пътища в граничния район. Според Deutsche Welle, изглежда, че Украйна очаква нашествие – този път от Запад; изглежда, че целта е да бъде отблъснат враг на народа.", "date": "2017.09.10", "title": "НАПЕЧЕНА СИТУАЦИЯ! Михаил Саакашвили се готви да се върне в Украйна"}
{"url": "http://pik.bg/%D0%BC%D0%B0%D1%81%D0%BE%D0%B2%D0%B8-%D0%B0%D1%80%D0%B5%D1%81%D1%82%D0%B8-%D0%B2-%D0%BC%D0%BE%D1%81%D0%BA%D0%B2%D0%B0-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D1%80%D0%B0%D0%B7%D0%B3%D0%BE%D0%BD%D0%B8-%D0%BD%D0%B5%D0%BF%D0%BE%D0%B7%D0%B2%D0%BE%D0%BB%D0%B5%D0%BD-%D0%BC%D0%B8%D1%82%D0%B8%D0%BD%D0%B3-news689399.html", "text": "Руската полиция е задържала десетки хора, докато е разгонвала непозволен митинг в Москва, организиран в подкрепа на мюсюлманите рохинги в Мианмар, на който се събраха около 200 човека, предаде AFP, цитирана от Фокус. Площад в центъра на руската столица е бил обкръжен от полицейски персонал и микробуси, като служителите на реда са отвеждали хората към микробусите, предаде кореспондент на AFP, който е очевидец на събитията. Според него полицейските власти са задържали над 100 участника в нелегалната демонстрация. „Те арестуват нашите братя! Защо винаги мюсюлманите са виновни, защо ни арестуват?“, е крещял един от демонстрантите. Съдбата на рохингското малцинство в Мианмар, където около 300 хиляди души напуснаха домовете си, заради, както те го наричат, организирани от държавата масови убийства и се заселиха в съседен Бангладеш, предизвика няколко демонстрации на съпричастност в Русия, особено след като чеченския лидер Рамзан Кадиров призова руските мюсюлмани да се застъпят за мианмарските си братя.", "date": "2017.09.10", "title": "Масови арести в Москва, полицията разгони непозволен митинг"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B5%D0%B2%D0%B0-%D0%BE%D1%82-%E2%80%9E%D1%82%D0%BE%D0%BD%D0%B8%D0%BA%D0%B0%E2%80%9D-%D0%B8-%D0%B4%D0%B8%D0%BB%D0%BE%D0%B2-%D1%81%D0%B8%D0%BD---%D0%BA%D1%83%D0%BB%D1%82%D1%83%D1%80%D1%82%D1%80%D0%B5%D0%B3%D0%B5%D1%80%D0%B8%D1%82%D0%B5-%D0%B2%D1%8A%D0%B2-%D0%B2%D0%B8%D0%BF-%D0%B1%D1%80%D0%B0%D0%B4%D1%8A%D1%80-news689172.html", "text": "Вдовицата на Гого - Ева, пък ще получи 100 хиляди лева хонорар за изявата си. Обичните певици Мая Нешкова и Ева от \"Тоника\" и Любен Дилов-син ще оформят отбора на културтрегерите във \"ВИП Брадър 2017\". Дилов е подписал договора си още в началото на лятото. Бившият политик, вдъхновител на \"Ку-ку\", съратник на Слави и писател, е поискал 120 000 лева хонорар, а претенциите му са били удовлетворени. Компания е трябвало да му прави Росен Петров, който обаче впоследствие се е отказал. И този сезон няма да се размине без естрадни легенди. Първоначално за него е била поканена Маргарита Хранова, но след отказа й продуцентите са се ориентирали към колежката й Мая Нешкова. В момента изпълнителката на \"Честит рожден ден\" е актуална покрай новия си албум \"Само с любов\" и предстоящия си голям концерт в Зала 1 на НДК на 24 октомври. Мая е възложила организацията му на своя съпруг Кирил Икономов и двете си дъщери. Тя ще напусне шоуто за два дни, за да зарадва публиката си, а „Големият брат“ ще й плати 70 бона.", "date": "2017.09.10", "title": "САМО В ПИК И \"РЕТРО\"! Ева от „Тоника” и Дилов-син - културтрегерите във \"ВИП Брадър\""}
{"url": "http://pik.bg/%D0%B1%D0%B5%D0%B4%D1%81%D1%82%D0%B2%D0%B8%D0%B5-%D0%BF%D0%B5%D1%82%D0%B8%D0%BC%D0%B0-%D0%B4%D1%83%D1%88%D0%B8-%D1%81%D1%82%D0%B0%D0%BD%D0%B0%D1%85%D0%B0-%D0%B6%D0%B5%D1%80%D1%82%D0%B2%D0%B0-%D0%BD%D0%B0-%D0%BF%D1%80%D0%BE%D0%BB%D0%B8%D0%B2%D0%BD%D0%B8%D1%82%D0%B5-%D0%B4%D1%8A%D0%B6%D0%B4%D0%BE%D0%B2%D0%B5-%D0%B2-%D0%BB%D0%B8%D0%B2%D0%BE%D1%80%D0%BD%D0%BE-news689374.html", "text": "Петима души са станали жертва на лошото време и проливните дъждове над централните части на Италия, съобщава РИА Новости, като се позовава на Службата за противопожарна охрана на област Тоскана. „Вълната от проливни дъждове трябваше да премине на север и да заобиколи Лигурия, но въздушните потоци я насочиха към Тоскана – коментират от Службата. – Силни ветрове и проливни дъждове имаше в провинция Пиза, а след това и в Ливорно. За справяне със ситуацията в Ливорно бяха изпратени сътрудници на Службата за противопожарна охрана от съседни провинции. На място очакват пристигането на сътрудници от съседните Марке и Емилия-Романа. Към момента има информация за пет жертви в Ливорно“. Четирима  от загиналите са се удавили, след като приземният етаж на сградат, в която са живели, се е наводнил от водите на излязла от коритото си река. Причината за смъртта на петия загинал се изяснява, но най-вероятно е свързана с проливните дъждове. Заради проливните дъждове е прекъснато движението на влаковете в района на Ливорно, редица пътища са блоикрани заради паднали дървета.", "date": "2017.09.10", "title": "Бедствие! Петима души станаха жертва на проливните дъждове в Ливорно"}
{"url": "http://pik.bg/%D0%B2%D0%B8%D0%B6%D0%B4%D0%B0%D0%BB%D0%B8-%D0%BB%D0%B8-%D1%81%D1%82%D0%B5-%D0%B4%D0%B0%D0%BD%D0%B8%D0%B5%D0%BB%D0%B0-15-%D0%B3%D0%BE%D0%B4%D0%B8%D1%88%D0%BD%D0%BE%D1%82%D0%BE-%D0%BC%D0%BE%D0%BC%D0%B8%D1%87%D0%B5-%D0%B5-%D0%B2-%D0%BD%D0%B5%D0%B8%D0%B7%D0%B2%D0%B5%D1%81%D1%82%D0%BD%D0%BE%D1%81%D1%82-%D0%BE%D1%82-%D0%B4%D0%B2%D0%B5-%D1%81%D0%B5%D0%B4%D0%BC%D0%B8%D1%86%D0%B8-%D1%81%D0%BD%D0%B8%D0%BC%D0%BA%D0%B0-news689361.html", "text": "15-годишната пловдивчанка Даниела Еремиева е изчезнала последния вторник от месец септември. На 29.08.2017 момичето е напуснало дома си, намиращ се на ул. \"Чемшир\" 7, кв. Хр. Смирненски в района на Математическата гимназия. Оттогава Даниела е в неизвестност, а баща ѝ незабавно е подал сигнал в близкото районно управление. Момичето е на 15 години, висока е около 165-170 сантиметра с нормално телосложение, права кестенява коса до раменете, очите ь са кафяви. В момента на изчезването си Даниела е била облечена с розови чехли, къси дънки и черно горнище, а в себе си не е носила документ за самоличност и пари. В социалните мрежи се разпространи призив за помощ във връзка с изчезването на девойката: Ако сте виждали Даниела или имате информация къде може да се намира тя, моля уведомете органите на реда незабавно, като се обадите на 112 или посетите най-близкото районно управление.", "date": "2017.09.10", "title": "Виждали ли сте Даниела? 15-годишното момиче е в неизвестност от две седмици (СНИМКА) "}
{"url": "http://pik.bg/%D0%BD%D0%B0-%D1%87%D0%B5%D1%82%D0%B8%D1%80%D0%B8-%D0%BE%D1%87%D0%B8-%D1%80%D1%83%D1%81%D0%BA%D0%B8%D1%8F%D1%82-%D0%B2%D1%8A%D0%BD%D1%88%D0%B5%D0%BD-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D1%81%D1%80%D0%B5%D1%89%D0%B0-%D1%81-%D0%BA%D1%80%D0%B0%D0%BB%D1%8F-%D0%BD%D0%B0-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-news689363.html", "text": "Кралят на Саудитска Арабия Салман бен Абдел Азиз ал Сауд прие в град Джида министъра на външните работи на Русия Сергей Лавров, предаде ТАСС, цитирани от Фокус Разговорът между двамата се провежда при закрити врата. По-късно днес Лавров трябва да се срещне със саудитския външен министър Адел ал Джубейр. По време на беседите ще бъдат обсъдени въпросите около двустранните отношения, ситуацията в Сирия и кризата между Катар и някои арабски държави.", "date": "2017.09.10", "title": "На четири очи! Руският външен министър на среща с краля на Саудитска Арабия"}
{"url": "http://pik.bg/%D0%B2-%D0%BA%D0%B0%D0%B9%D1%80%D0%BE-%D1%81%D0%B0-%D0%BB%D0%B8%D0%BA%D0%B2%D0%B8%D0%B4%D0%B8%D1%80%D0%B0%D0%BD%D0%B8-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8-%D0%BF%D0%BE%D0%B4%D0%B3%D0%BE%D1%82%D0%B2%D1%8F%D1%89%D0%B8-%D1%81%D0%B0%D0%BC%D0%BE%D1%83%D0%B1%D0%B8%D0%B9%D1%81%D1%82%D0%B2%D0%B5%D0%BD%D0%BE-%D0%BD%D0%B0%D0%BF%D0%B0%D0%B4%D0%B5%D0%BD%D0%B8%D0%B5-news689360.html", "text": "В Кайро са били ликвидирани терористи, подготвящи терористичен самоубийствен акт, съобщава електронното издание Йоум7, позовавайки се на информация на органите на реда в Египет. Рано днес полицията и части на египетските спецслужби са блокирали няколко улици в района Ел Агуз в Кайро заради антирерористична операция. Сътрудниците на силите за сигурност са нахлули в жилищен дом, където са се укривали заподозрените. При задържането един от терористите е опитал да се самовзриви, но е бил бързо ликвидиран. Били са убити още шестима терористи, които са били в помещението. Според информацията в квартирата са били намерени много оръжия и боеприпаси. В акцята са били ранени двама полицейски служители.", "date": "2017.09.10", "title": "В Кайро са ликвидирани терористи, подготвящи самоубийствено нападение"}
{"url": "http://pik.bg/%D0%BD%D0%B0%D0%B4-400-%D1%87%D0%BE%D0%B2%D0%B5%D0%BA%D0%B0-%D0%B5%D0%B2%D0%B0%D0%BA%D1%83%D0%B8%D1%80%D0%B0%D0%BD%D0%B8-%D0%B7%D0%B0%D1%80%D0%B0%D0%B4%D0%B8-%D0%B8%D0%B7%D1%82%D0%B8%D1%87%D0%B0%D0%BD%D0%B5-%D0%BD%D0%B0-%D0%B3%D0%B0%D0%B7-%D0%B2-%D0%B0%D1%81%D1%82%D1%80%D0%B0%D1%85%D0%B0%D0%BD-news689381.html", "text": "Над 400 човека са били евакуирани заради повреда на газопровод и последвало изтичане на газ в района на Фунтовско шосе в Астрахан, съобщават от регионалното Главно управление на Министерството на извънредните ситуации, циитрани от електронното издание Лайф. Уточнява се, че са евакуирани четири пететажни сгради – 437 човека, 54 от които деца. Отбелязва се, че седем пететажни блока, в които живеят общо 1 030 човека, са останали без газоподаване. Аварията е станала, след като около 11:00 часа българско време на Фунтовско шосе автомобил „Бе Ем Ве“ се е сблъскал с „Тойота“, като единият от автомобилите се е забил в газовия тръбопровод край шосето. В резултат на случилото се, се е стигнало до частично разхерметизиране на тръбопровода.", "date": "2017.09.10", "title": "Над 400 човека  евакуирани заради изтичане на газ в Астрахан"}
{"url": "http://pik.bg/%D0%BF%D0%BE%D0%BC%D0%BD%D0%B8%D1%82%D0%B5-%D0%BB%D0%B8-%D1%87%D0%BE%D1%87%D0%BE-%D0%B2%D0%B5%D1%80%D0%B8%D0%B3%D0%B0%D1%82%D0%B0-%D0%BA%D0%BE%D0%B9%D1%82%D0%BE-%D1%80%D0%B0%D0%B7%D1%85%D0%BE%D0%B4%D0%B8-%D0%BA%D0%B0%D1%82%D0%BE-%D0%BA%D1%83%D1%87%D0%B5-%D0%BB%D1%8E%D0%B1%D0%B8%D0%BC%D0%B0%D1%82%D0%B0-%D1%81%D0%B8-%D0%B2-%D1%81%D0%BB%D1%8A%D0%BD%D1%87%D0%B0%D0%BA%D0%B0-%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D1%81%D0%B5-%D1%81%D0%BB%D1%83%D1%87%D0%B2-news689325.html", "text": "Снимката на Чочо и Ангела от Слънчев бряг, на която тя е окована със синджир и водена из центъра на курортния град буквално взриви мрежата.  Чочо е криминално проявен и е лежал в затвора 3 години за склоняване към проституция. Ангела е на 20 години и за нея това е първата сериозна връзка. Двамата са се запознали на морето, където тя е работила преди година. Виждали са се само веднъж преди да решат да се изнесат да живеят заедно. Твърдят, че любовта им е по-силна от всичко. Ангела е отгледана без баща, а майка й не пожела да коментира пред Канал 3 скандалните снимки из мрежата и избора на дъщеря си. Момичето твърди обаче, че тя няма нищо против. За влюбената двойка, това което правят е само да изразяват сексуалните си фантазии пред хората, нещо което нормалните хора не биха си помислили. Ангела твърди, че по-обичана жена от нея няма и е взела решението да се разхожда със синджир наравно с възлюбения си. Чочо от своя страна споделя, че уважава и почита жена си и я прави много щастлива. Планират сватба, за която \"ще се говори дълго”.", "date": "2017.09.10", "title": "Помните ли Чочо Веригата, който разходи като куче любимата си в Слънчака? Ето какво се случва с двамата сега"}
{"url": "http://pik.bg/%D0%BC%D0%B0%D1%80%D0%B8%D1%83%D1%81-%D0%BA%D1%83%D1%80%D0%BA%D0%B8%D0%BD%D1%81%D0%BA%D0%B8-%D1%81-%D1%88%D0%BE%D0%BA%D0%B8%D1%80%D0%B0%D1%89%D0%BE-%D0%BF%D1%80%D0%B8%D0%B7%D0%BD%D0%B0%D0%BD%D0%B8%D0%B5-%D0%B7%D0%B0-%D1%81%D0%B2%D0%BE%D1%8F%D1%82%D0%B0-%D1%81%D0%B5%D0%BA%D1%81%D1%83%D0%B0%D0%BB%D0%BD%D0%BE%D1%81%D1%82-news689330.html", "text": "За себе си откровено мога да кажа, че душата ми в момента е разчупена на парчета. Това сподели големият български актьор Мариус Куркински в едно откровено интервю пред Мариян Станков – Мон Дьо. „През 90-те години бях доста изкривен от страстите на младостта и това нанесе поражения в отношенията ми с близките. Тези мои изпълнения от тогава стоят пред мене и е важно да си ги спомняш и  да знаеш какво имаш да изкупваш... Тука няма слава. Тукашната слава, особено през 90-те години, беше нещо отвратително. Но аз не осъждам никого, защото хаосът беше неконтролируем\", коментира актьорът-режисьор. \"Капакът на дивотията беше, че станах известен и с песните си. Казах си - айде, стига толкова си се правил на страдалец\", отбеляза Мариус. Той сподели, че е благодарен на родителите си, че са му помогнали при избора на професията. \"Докато майка беше жива, споделях с нея за личния си живот. Тогава това беше свръхскандално. Няма да го споменавам. Всеки се сеща. Кой ме е карал да го споделям това?! Ако майка беше жива, щях да й кажа едно нещо: \"Прости ми!\", сподели Мариус. \"Любовта за мен е свързана само с личността. Тепърва се опитвам да отворя вратата, за да влезе любовта. Любовта мегду двама души е нещо прекрасно. Преживявал съм такава любов - хармонична, от двете страни. Влюбвал съм се само веднъж. Беше такава любов, че всичко друго не може да бъде назовано с такава дума. И човекът, който ми даде тази любов, е жив. Ние се виждаме. Но когато ми се случи тази любов, започна разкъсването. Може би и затова така бързо свърши тази любов... Може да се каже, че аз удуших любовта си. Не искам да говоря вече за тази любов в светските й измерения\", разкри душата си актьорът. Запитан за какво не са му достигнали сили през годините, той отговори: \"В професионален план най-вече. Започвам да се занимавам с кино. Предстои ми нов игрален филм. Това е моя мечта... А как искам да бъда запомнен ли? - С реплики от спектаклите\".", "date": "2017.09.10", "title": "Мариус Куркински с шокиращо признание за своята сексуалност "}
{"url": "http://pik.bg/%D1%81%D1%82%D0%B8%D1%85%D0%B8%D1%8F-%E2%80%9E%D0%B8%D1%80%D0%BC%D0%B0%E2%80%9C-%E2%80%9E%D0%B4%D0%BE%D0%BA%D0%B0%D1%80%D0%B0%E2%80%9C-%D0%B4%D0%B5%D0%B2%D0%B5%D1%82%D0%BC%D0%B5%D1%82%D1%80%D0%BE%D0%B2%D0%B8-%D0%B2%D1%8A%D0%BB%D0%BD%D0%B8-%D0%BF%D0%BE-%D0%BA%D1%80%D0%B0%D0%B9%D0%B1%D1%80%D0%B5%D0%B6%D0%B8%D0%B5%D1%82%D0%BE-%D0%BD%D0%B0-%D0%BA%D1%83%D0%B1%D0%B0-news689352.html", "text": "Ураганът „Ирма“ е „докарал“ до бреговете на Куба огромни вълни, като някои от тях достигат девет метра, съобщава Интерфакс, цитиран от Фокус. По информация на метеорологичната служба на Куба до полунощ местно време (б.р 7:00 часа сутринта българско време) центърът на урагана се е намирал на около 35 км. североизточно от град Пунта Икакос и на 135 км. източно от Хавана. Стихията се движи със скорост 9 км/ч на северозапад. Поривите в центъра му достигат до 195 км/ч. „Ирма“ ще представлява опасност за северозападните райони на Куба още до 24 часа.", "date": "2017.09.10", "title": "Стихия! „Ирма“ „докара“ деветметрови вълни по крайбрежието на Куба"}
{"url": "http://pik.bg/%D1%81%D1%8A%D0%BF%D1%80%D0%B8%D1%87%D0%B0%D1%81%D1%82%D0%B5%D0%BD-%D0%B3%D1%80%D0%B8%D0%B3%D0%BE%D1%80-%D0%B4%D0%B8%D0%BC%D0%B8%D1%82%D1%80%D0%BE%D0%B2-%D1%81-%D0%BF%D0%BE%D0%B4%D0%BA%D1%80%D0%B5%D0%BF%D0%B0-%D0%BA%D1%8A%D0%BC-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8%D1%82%D0%B5-%D0%BE%D1%82-%D1%83%D1%80%D0%B0%D0%B3%D0%B0%D0%BD%D0%B0-%E2%80%9E%D0%B8%D1%80%D0%BC%D0%B0%E2%80%9C-news689333.html", "text": "Григор Димитров изрази съпричасността си към пострадалите от урагана „Ирма“, съобщи Би Ти Ви. В личния си профил в една от социалните мрежи българският тенисист публикува дв снимки от Британските Вирджински острови, като под тях публикува текст в подкрепа на пострадалите там. \"Изпращам своите молитви и мисли към прекрасните и трудещи се хора там. Много любов!\" Григор направи две визити в региона по покана на милиардера Ричард Брансън. През последните години той организира благотворителен тенис турнир на собствения си остров - Некер, а българинът е неизменна част от тенис звездите, които се включват в него.", "date": "2017.09.10", "title": "Съпричастен! Григор Димитров с подкрепа към пострадалите от урагана „Ирма“"}
{"url": "http://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B1%D0%BE%D1%80%D0%B8%D1%81%D0%BE%D0%B2-%D1%81-%D0%B4%D0%BE%D0%B1%D1%80%D0%B0-%D0%BD%D0%BE%D0%B2%D0%B8%D0%BD%D0%B0-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D1%85%D1%80%D0%B0%D0%BC-news689354.html", "text": "Премиерът Бойко Борисов съобщи добра новина за блгарски храм преди минути във фейсбук. \"Днес в Русе отваря врати наново изграденият храм „Всех Святих“, който е копие на съборения през 1975 г. Храмът е доказателство, че духовността и духовните средища са свети за нас българите и не могат да бъдат разрушени. Повторното изграждане струва много усилия и дарения на русенци, а през 2016 г. правителството поехме ангажимент и отпуснахме средства за довършване на храма.\", написа Борисов. Премиерът Бойко Борисов съобщи добра новина за блгарски храм преди минути във фейсбук. \"Днес в Русе отваря врати наново изграденият храм „Всех Святих“, който е копие на съборения през 1975 г. Храмът е доказателство, че духовността и духовните средища са свети за нас българите и не могат да бъдат разрушени. Повторното изграждане струва много усилия и дарения на русенци, а през 2016 г. правителството поехме ангажимент и отпуснахме средства за довършване на храма.\", написа Борисов.", "date": "2017.09.10", "title": "ПЪРВО В ПИК! Премиерът Борисов с добра новина за български храм"}
{"url": "http://pik.bg/%D0%B4%D0%B0%D0%BC%D0%B8-%D0%BF%D0%B0%D0%B7%D0%B5%D1%82%D0%B5-%D1%81%D0%B5-%D0%BE%D1%82-%D1%82%D0%B5%D0%B7%D0%B8-4-%D1%82%D0%B8%D0%BF%D0%B0-%D1%82%D0%BE%D0%BA%D1%81%D0%B8%D1%87%D0%BD%D0%B8-%D0%BC%D1%8A%D0%B6%D0%B5-news689328.html", "text": "Щастливите връзки се изграждат от стотици малки неща. Едно от тях е верността. Всяка от вас ще се съгласи с нас, че е важно да имате доверие на партньора си. Въпреки това, някои хора просто не могат да живеят, без да изневерят на половинката си. За тях е просто въпрос на време. Ето защо ви представяме 4 типа мъже, с които не трябва да имате сериозни отношения, защото само ще си изгубите времето и ще бъдете наранени. Нарцисистът никога не му стига любовта на един човек. Такъв тип човек иска обожанието на всички. Той постоянно търси перфектния партньор. Вярва, че сегашната му връзка не е достатъчно добра за него, за да продължи. Обвинява всички останали, но не и себе си, съобщава \"АйУомън\". Периодът на съблазняване и създаване на нова връзка е много важен за един романтичен човек. Бъдете готова за писане на стихове, любовни музикални поздрави, мили съобщения... Проблемът е, че този човек живее повече в облаците, отколкото на земята и понякога е трудно да разчитате на него. Всеки човек трябва да мисли за себе си, но егоистичният мъж е толкова обсебен от своите мисли и желания, че не осъзнава, че близките му също може да страдат. Макар че знае, че именно той може да е причина за техните терзания. Егоистът вярва, че моралните норми просто не важат за него. Винаги прощава на себе си за нещата, които не може да понася в другите. Човекът, който обича да критикува останалите за всяко малко нещо и да дава съвети (често непоискани), просто използва това като средство за самоутвърждаване. Мислим, че няма нужда да го казваме - той не се страхува да наранява хората около себе си и не е способен да изгради здрава връзка.", "date": "2017.09.10", "title": "Дами, пазете се от тези 4 типа токсични мъже!"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%81%D0%BB%D0%B0%D0%B2%D0%B8-%D1%82%D1%80%D0%B8%D1%84%D0%BE%D0%BD%D0%BE%D0%B2-%D0%BE%D1%81%D1%82%D0%B0%D0%B2%D0%B0-%D0%BA%D1%83%D1%86---%D0%B2%D0%BE%D0%B4%D0%B5%D1%89%D0%B8%D1%8F%D1%82-%D0%BD%D1%8F%D0%BC%D0%B0-%D0%B4%D0%B0-%D1%81%D0%B5-%D0%B2%D1%8A%D0%B7%D1%81%D1%82%D0%B0%D0%BD%D0%BE%D0%B2%D0%B8-%D0%BD%D0%B0%D0%BF%D1%8A%D0%BB%D0%BD%D0%BE-%D0%BE%D1%82-%D0%BE-news689343.html", "text": "Кралят на тв чалгата Слави Трифонов остава куц, притеснени са близки до водещия. Дългия е преминал успешно лечението на крака си, но въпреки това цял живот ще накуцва. През последните няколко месеца шоуменът се оттегли от предаването си и се зае да обърне внимание на здравето си, нещо, което бе оставил на заден план. Лекарите обаче го посъветвали, че ако не вземе мерки, и то сериозни и своевременни, рискува да остане инвалид. По всичко личи, че Трифонов се е стреснал от думите на медиците и реши да се оттегли за дълго лечение. Месеци наред той се подлага на всякакви процедури и операции, за да се възстанови от тежката травма, която преживя преди години. Едно подхлъзване в банята му коства години наред болка и проблеми с единия крак. Редица публикации го оставиха в инвалидна количка и прогнозираха страшни неща за шоумена. Според лекарите обаче всичко вървяло много добре и Трифонов съвсем скоро ще се възстанови, доколкото е възможно в неговото състояние. „Направили са всичко възможно, за да се възстанови напълно кракът му, но това е невъзможно. Колкото и да опитват, единият крайник на Слави ще остане по-къс от другия, ще накуцва, но това няма да му пречи да води нормален начин на живот. Той премина през много тежък период. Рейтингът на шоуто пада, нещата се променят, има проблеми с телевизията, отделно референдумът, с който се беше заел, и всичко това му коства голяма умора и напрежение. Това се отрази на здравето му и ето резултата. Добре е, че послуша лекарите и се подложи на операция . След нея - неизбежно и на дълга почивка, както и на рехабилитация, но поне успя да спаси крака си. Не ми се мисли, ако се беше стигнало до нещо по-сериозно“, споделя един от най-доверените хора на Трифонов. Слави в момента продължавал да се лекува и спазвал стриктно препоръките на лекарите. Вече се движел доста по-уверено въпреки накуцването. Още не можел да свикне, че често ще му се налага да ползва бастун, но негови приятели се майтапели, че така изглеждал като италиански мафиот. „Опитваме се да му повдигаме настроението. Майка му и сестра му бяха изключително притеснени за него, а когато той се лекуваше най-интензивно и в най-тежките моменти, излизаха писания по медиите, които ги разстройваха. Той отдавна е свикнал с тези неща, но близките му не са и постоянно му звъняха притеснени. Слави е от хората, които не споделят болката си и не се оплакват публично“, допълват запознати. Според нашите източници Дългия съвсем скоро ще се върне и на екран. Той вече ходел до офиса, за да наглежда работата по предаването за новия телевизионен сезон, и се очаквало съвсем скоро отново да се върне на малкия екран. „Тази почивка му се отрази много добре. Отдавна не се беше откъсвал от работата и това го е заредило с нови сили. Поставил си е за цел още септември месец да се върне на работа“, допълват близки до Трифонов.", "date": "2017.09.10", "title": "САМО В ПИК И \"РЕТРО\"! Слави Трифонов остава куц - водещият няма да се възстанови напълно от операцията, но вече не изпитва болки  "}
{"url": "http://pik.bg/%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D1%82%D1%83%D1%80%D1%86%D0%B8%D1%8F-%D0%BF%D1%80%D0%B8%D0%B7%D0%BE%D0%B2%D0%B0-%D0%B8%D1%81%D0%BB%D1%8F%D0%BC%D1%81%D0%BA%D0%B8%D1%82%D0%B5-%D0%B4%D1%8A%D1%80%D0%B6%D0%B0%D0%B2%D0%B8-%D0%B4%D0%B0-%D1%81%D0%B5-%D0%B1%D0%BE%D1%80%D1%8F%D1%82-%D1%81-%D0%BA%D0%B8%D0%B1%D0%B5%D1%80%D0%BF%D1%80%D0%B5%D1%81%D1%82%D1%8A%D0%BF%D0%BD%D0%BE%D1%81%D1%82%D1%82%D0%B0-news689340.html", "text": "Президентът на Турция Реджеп Ердоган призова ислямските държави да се борят с киберпрестъпността. Това той направи в изказване пред първата в историята среща на Организацията за ислямско сътрудничество в науката и технологиите, която се провежда в Астана. Той се аргументира, че терористични организации като „Ал Кайда“ и терористичната организация на Фетхуллах Гюлен активно използват интернет и социалните мрежи за целите си. „За огромно съжаление ислямските страни също страдат от дейността на тези терористични организации – каза Ердоган. – Длъжни сме да предприемем много строги юридически и технически стъпки срещу киберпрестъпността“.", "date": "2017.09.10", "title": "Президентът на Турция призова ислямските държави да се борят с киберпрестъпността"}
{"url": "http://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B1%D0%BE%D1%80%D0%B8%D1%81%D0%BE%D0%B2-%D0%B2-%D1%80%D1%83%D1%81%D0%B5-%D0%B8%D0%BD%D0%B2%D0%B5%D1%81%D1%82%D0%B8%D1%80%D0%B0%D0%BC%D0%B5-15-%D0%BC%D0%B8%D0%BB%D0%B8%D0%BE%D0%BD%D0%B0-%D0%B7%D0%B0-%D1%83%D1%87%D0%B8%D0%BB%D0%B8%D1%89%D0%B0-%D0%B8-%D0%B4%D0%B5%D1%82%D1%81%D0%BA%D0%B8-%D0%B3%D1%80%D0%B0%D0%B4%D0%B8%D0%BD%D0%B8-%D1%89%D0%B5-%D0%B8%D0%BC%D0%B0-%D0%BE%D1%89%D0%B5-%D0%B5-news689359.html", "text": "\"Ако тия преди нас всеки ден бяха слагали по една плочка на НДК, нямаше сега да се налага да изкорубваме всичко и да правим наново. Вместо това те са развявали гащи и сутиени. Извинявам се, че пак трябва да ви говоря образно\", заяви премиерът, отговаряйки на въпрос готов ли е НДК за посрещането на европредседателството ни. Уж асфалт не се яде, ама всички само за пътища питате. Това коментира пред журналисти в Русе премиерът Бойко Борисов, който бе на откриването на възстановения храм „Всех Святих“ . „Искам да поздравя хората в Русе, че вече имат възстановената, напълно разрушена стара църква. Някъде май-юни ще бъде готова и новата църква в Бяла. В сряда - 140 000 лв. за дострояването на габровската църква. От 18 век там не е строена църква. Ще стане и на много други места, просто така разбирам аз и моите колеги помощта и към образованието, и към религията. Ремонтираме и джамии, но строежът на нови църкви, възстановяване на тези, които са били разрушени, виждате – показваме ги“, заяви Борисов. По думите му днешният ден би могъл да стане и прекрасен повод за разединение. „Имали сме много пъти, но аз мога да поема ангажимент, че и пантеонът също ще бъде отремонтиран, така че да могат и тези, на които им е било мъчно, че е съборен един православен храм и тези, които пък тогава са го строили, всички да бъдат доволни“, подчерта премиерът. На въпрос дали ще бъдат осигурени средства и за изписването на храма, той отговори: „Всичко, което поиска патриархът и владиците, се случва“. „Другото важно нещо е, че освен, понеже уж асфалт не се яде, ама всички само за пътища питате, много пари и като приоритет сме извели инфраструктурата в образование. В сряда най-късно, а вече има и избрани изпълнители за около 15 млн. лв. ще стартираме основно обновяване, рехабилитация, енергийна ефективност, плюс дворовете с всичките тези съоръжения, игрища и т.н. на двете големи училищата – математическата гимназия и „Христо Ботев“, плюс три детски градини и още едно училище. Това хората в Русе ще го усетят, а догодина май-юни – църквата в Бяла“, коментира още Борисов. Попитан за пътя Русе-Бяла, той обясни, че се проектира. „На 2 и 3 октомври имаме съвместно заседание с румънското правителство. Работим активно по изграждане на още един мост в Русе. С въвеждане на ТОЛ системата той ще може да се самофинансира изцяло, така че би могло спокойно и концесия да се даде за направянето и да не се вадят пари от бюджета“, допълни Борисов.", "date": "2017.09.10", "title": "ПЪРВО В ПИК! Борисов в Русе: Инвестираме 15 милиона за училища и детски градини! Ще има още един мост (ВИДЕО)"}
{"url": "http://pik.bg/%D0%BA%D1%80%D0%B8%D1%82%D0%B8%D0%BA%D0%B0-%D0%B3%D0%B5%D0%BE%D1%80%D0%B3%D0%B8-%D0%BC%D0%B0%D1%80%D0%BA%D0%BE%D0%B2-%D1%81-%D0%BE%D1%81%D1%82%D1%8A%D1%80-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D0%B3%D1%80%D0%B0%D0%BD%D0%B8%D1%86%D0%B8%D1%82%D0%B5-%D0%BD%D0%B8-%D0%BF%D1%80%D0%B5%D0%B4%D0%B8-%D0%B5%D0%B2%D1%80%D0%BE%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-news689355.html", "text": "Депутатът от ГЕРБ Георги Марков избухна с гневна критика относно състоянието на граничните ни пунктове месеци преди \"финалната права\" на европредседателството на страната ни. Във Фейсбук Марков написа следния коментар: Предстои ни европредседателството/ председателство на Съвета на ЕС/. Премиерите ще дойдат със самолети и ще кацнат на правителствено летище. Но ако някои сътрудници и журналисти от Централна и Западна Европа наемат микробус за по-екзотично трябва да минат през Граничен пункт Калотина. Дано помислят, че са сбъркали държавата и се върнат. Иначе ще берем голям срам. Входът на нашия дом България не прилича на вход на държава, камо ли на европейска. Героичните и симпатични гранични полицаи стоят в неугледни будки като кафези и се отопляват с калорифери от времето на Вълко Червенков. Захабена мебел, оръфани столове, паянтови тавани и прочее ще видите и в будката на митничарите. Отлепени ламарини по навесите, бездомни кучета и липса на тоалетни и чешма. Като не си оправихме границата заради самите нас, дано го направим за европредседателството. Изглежда Бойко трябва да мине и види та нещо да стане!", "date": "2017.09.10", "title": "КРИТИКА! Георги Марков с остър коментар за границите ни преди европредседателството "}
{"url": "http://pik.bg/%D0%BF%D1%80%D0%B5%D1%81%D1%82%D1%80%D0%B5%D0%BB%D0%BA%D0%B0-%D0%B8-%D0%B0%D1%80%D0%B5%D1%81%D1%82%D0%B8-%D0%BC%D0%B5%D0%B6%D0%B4%D1%83-%D0%BF%D0%BE%D0%BB%D0%B8%D1%86%D0%B8%D1%8F-%D0%B8-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8-%D0%B2-%D0%BA%D0%B0%D0%B9%D1%80%D0%BE-news689357.html", "text": "В предградието на Кайро Гиза е избухнала престрелка между полицията и предполагаеми терористи, предаде РИА Новости , позовавайки се на местни медии. Съгласно данните на местен телевизионен канал след инцидента полицията е задържала няколко души. Все още не са известни други подробности за инцидента.", "date": "2017.09.10", "title": "Престрелка и арести между полиция и терористи в Кайро"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%82%D0%BE%D1%82%D0%B0%D0%BB%D0%B5%D0%BD-%D1%88%D0%BE%D0%BA-%D0%BD%D0%B0-%D0%B4%D0%BE%D0%BD%D0%B4%D1%83%D0%BA%D0%BE%D0%B2-2---%D0%B4%D0%B5%D1%81%D0%B8-%D1%80%D0%B0%D0%B4%D0%B5%D0%B2%D0%B0-%D1%83%D1%80%D0%B5%D0%B4%D0%B8-%D0%BC%D0%B0%D0%B9%D0%BA%D0%B0-%D1%81%D0%B8-%D0%B2-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D1%82%D0%B2%D0%BE%D1%82-news689346.html", "text": "Десислава Радева е успяла да намери работа на майка си, но зад кулисите на президентската институция, научи ексклузивно „Ретро“. Родителката на първата дама се занимавала предимно с концепциите за стила й и била идеен източник на повечето й тоалети за официални събития. За майката на Радева не се знае почти нищо, освен че се е развела с баща й отдавна, а навремето е била активна спортистка с кариера в хандбала. Като самотна майка работила какво ли не, за да издържа щерка си, но професионални познания в дизайнерството нямала. Очевидно възрастната дама все пак притежава афинитет към лукса, защото именно тя подтикнала щерка си да я обзаведат с купища сребърни бижута, изработени на ръка специално за нея. Освен че подбирала цветовете и кройките на роклите и костюмите, майката на Ген. Деси настояла дъщеря й да има свои отличителни детайли към визията. Така изработила традиционна българска шевица, която впоследствие бижутери превърнали в брошка с десетки камъни. Първата дама я закичвала на саката си и смятала да я носи до края на мандата на съпруга си. Същата шевица присъствала дискретно на много нейни тоалети като нейна запазена марка. Десислава се обзавела и с чифтове бутонели за риза от сребро, отново изработени специално за нея. Върху тях били гравирани нейните инициали, които представлявали знака на безкрайността, преплетен с букви. За изключителни случаи г-жа Радева обаче се издокарва в суперлуксозни тоалети на световни марки. На срещата си с първата дама на Франция Брижит Макрон Ген. Деси се появи с рокля на „Долче и Габана” за близо 3 бона, която според запознати била взета под наем. Колкото и да отрича манията си да подражава на американската първа дама – Мелания Тръмп, Радева не остава по-назад от нея, стане ли дума за прищевки. Неотдавна съпругата на държавния глава дълбоко се обиди, че цените на тоалетите й приближават тези на Мелания и оправда харчовете, заявявайки, че не използва държавни пари, а само заплатата на мъжа си. Възнаграждението от 9285 лв., което Радев получава месечно за поста си, едва ли е достатъчно за покриване женските нужди на първата дама, като се има предвид, че само един от гащеризоните й струва близо 2 хиляди лева. За косата на президентшата пък се грижи един от най-скъпоплатените коафьори у нас, който за обикновен сешоар таксува клиентките си между 80 и 100 лв. Допълнителен разход е и консултацията с дизайнерката Ина Асса, дъщеря на художника Греди Асса, която пък се занимава със самата изработка на тоалетите. Като се вземе предвид, че Ина доскоро е работила в световноизвестната модна къща „Живанши“, едва ли хонорарът й отговаря на скромните български стандарти за заплащане.", "date": "2017.09.10", "title": "САМО В ПИК И \"РЕТРО\"! Тотален шок на \"Дондуков\" 2 - Деси Радева уреди майка си в президентството "}
{"url": "http://pik.bg/%D0%BA%D0%B0%D0%BD%D1%86%D0%BB%D0%B5%D1%80%D1%8A%D1%82-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%BE%D0%B1%D0%B5%D1%89%D0%B0-%D0%BF%D0%BE%D1%81%D0%BB%D0%B5%D0%B4%D1%81%D1%82%D0%B2%D0%B8%D1%8F-%D0%B7%D0%B0-%D1%81%D1%82%D1%80%D0%B0%D0%BD%D0%B8%D1%82%D0%B5-%D0%BE%D1%82-%D0%B5%D1%81-%D0%BE%D1%82%D0%BA%D0%B0%D0%B7%D0%B2%D0%B0%D1%89%D0%B8-%D0%BF%D1%80%D0%B8%D0%B5%D0%BC-%D0%BD%D0%B0-%D0%B1%D0%B5%D0%B6%D0%B0%D0%BD%D1%86%D0%B8-news689356.html", "text": "Германският канцлер Ангела Меркел предупреди, че страните, които не участват в схемата за квотно разпределение на мигранти в Европа могат да получат отказ, ако поискат помощ в други сфери, съобщава Франс Прес, цитирани от Фокус. „Ако няма солидарност по миграцията, няма да има такава и в други сфери и това ще се отрази зле на европейската кохезия“, коментира Меркел. Позицията на канцлера е предупреждение към източноевропейските държави, които получават милиарди евро от членството си в Европейския съюз за разлика от страните нетни донори като Германия. Меркел посочи, че разпределянето на бежанците сред страните от Европейския съюз ще стане по просто, след като миграционната политика на Съюза получи по-здрава основа. „Може би ще бъде по-лесно да се постигне подобен механизъм за разпределение в Европа, ако всички други елементи от бежанската и миграционната политика станат по-стабилни“, добави тя. „Ако успешно се справим с причините за миграцията, ефективно защитаваме своите граници, имаме партньорство с Африка и спрем трафика на хора, тогава недоверието към управляемата легална миграция ще се разсея“, смята Меркел.", "date": "2017.09.10", "title": "Канцлерът на Германия обеща последствия за страните от ЕС, отказващи прием на бежанци"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BA%D1%80%D1%83%D0%BC-%D0%B7%D0%B0%D1%80%D0%BA%D0%BE%D0%B2-%D0%BE%D1%82-%D0%B1%D1%81%D0%BF-%D0%B2-%D0%BB%D0%B8%D1%87%D0%BD%D0%B0-%D0%B8%D0%B7%D0%BF%D0%BE%D0%B2%D0%B5%D0%B4-%D0%BE%D0%B6%D0%B5%D0%BD%D0%B8%D1%85-%D1%81%D0%B5-%D0%B7%D0%B0-%D0%B8%D1%80%D0%B8%D0%BD%D0%B0-%D0%BE%D1%82-%D1%80%D0%B5%D0%B9%D1%81%D0%B0-%D0%B7%D0%B0-%D1%84%D1%80%D0%B0%D0%BD%D1%86-news689348.html", "text": "Завършил е Френската гимназия през 2001-ва. На 26 години работи върху докторат по международно право в Париж, финансиран от френската държава. Дипломната му работа от магистратурата в Сорбоната през 2007 г. спечели голямата награда на Института по науки за отбраната на Франция. В хода на кампанията за парламентарните избори беше афиширан като особено близък и доверен човек на лидерката на БСП Корнелия Нинова. - За скорпионите има такава слава, но хапят само когато ги настъпиш. - Семейството ми е съвсем нормално, каквито са повечето в България. Не съм изкарвал дните си нито в редакцията на майка ми, нито в болницата на баща ми. Възпитаха ме така, че когато човек се прибира вкъщи, независимо колко е напрегнат, оставя работните проблеми в коридора и се отдава на семейството си. - И майка ми, и баща ми все още са много заети хора. В този ред на мисли това ми оставяше доста голяма свобода на действие. Но ние сме задружно семейство и като цяло прекарах едно хубаво детство с грижовни родители. Няма от какво да се оплача. - О, и аз съм имал своите проблеми с родителското тяло - особено като тийнейджър. Имали сме сериозни конфликти. Баща ми непрекъснато ме душеше за цигари. Майка ми ме възпитаваше по-малко. Тя беше по-заета. Така беше, защото работното време на хирурга е рано сутрин и свършва в ранния следобед, докато работното време на оперативния журналист започва по-скоро от ранния следобед и отива до късно вечер. - Израснал съм в квартал \"Младост\" 1. Този квартал през 90-те години беше град в града. Имахме квартална култура. Играли сме и на стражари и апаши, и на фунийки. Крадяхме рейките от антените на хората, за да си правим тръби за фунийките. Не съм  от поколението, което е израснало пред компютрите. Помня как повечето деца седяхме на улицата - нямаше още толкова коли. Наскоро минах през квартала и видях, че много се е променил. - Влязох в 9-а Френска езикова гимназия през 1997 г. Действително бяха години на хаос. Спомням си честата смяна на учителите. Нямаше кой знае каква дисциплина. Днес сестра ми  Катерина е учител по френски в това училище и виждам, че нещата са съвсем различни. Има и дисциплина, и ред. Тогава и не бяха толкова виновни учителите, колкото общата атмосфера. Всеки беше оставен да прави каквото си иска. Героите на това време бяха известни бандити. Когато се говореше за политика, беше през криминалните сводки. Коментираха се ганци, манци и всякакви прякори. Това бяха героите и на училищния коридор. Първите ми политически разговори бяха именно за този тип герои. Тогава излязоха и \"вулгарните романи\" на Христо Калчев. Четяхме ги и дори подражавахме на така зададения стереотип. Майка ми написа документалния сборник \"Големите убийства в България\". Това бяха критериите за поведение. Възпроизвеждахме ги в час. И невинаги учителите успяваха да ни овладеят. Може би тогава започна рушенето на учителския авторитет. - И да, и не. Не бях дисциплиниран ученик. По-скоро бях от непослушните в класа. Тогава цареше действително такава свобода, че в 12. клас не ни следяха особено колко ходим на училище. И ние се възползвахме от това. Но никога не съм мислил да избягам от \"гадната държава\". Напротив. Тогава всички мои съученици тръгнаха да излизат към Франция. И днес повечето завършващи езикови гимназии се ориентират да учат в чужбина. Аз бях по-скоро решен да остана да уча тук, в България. Повлечен обаче от общата атмосфера, от приятелите си, си подадох документите за френски университет, без да бъда сигурен, че ще бъда приет. Бях приет и заминах малко като на шега. Така останах във Франция 10 години. - Това е една шега. Първо, се събрахме с приятели в едно кафе, затворихме очите си и посочихме различни градове на френската карта. Така се озовах в Дижон, в тамошния университет. Качихме се в един рейс шест човека - пет момчета и едно момиче. За момичето по-късно се ожених. Спряхме там с по два куфара всеки, без да познаваме никого. Озовахме се в една туристическа спалня и малко по-късно аз участвах в първия селекционен курс по право. Тогава професорът ми зададе въпрос: \"Защо ще учите право?\". Тъй като не можах да измисля нищо друго, казах: \"По семейни причини\". Попита ме дали родителите ми са юристи, а аз казах, че баща ми е доктор, а майка ми е журналист, което са си семейни причини. - Нашите събраха каквото имаха. Тогава бяха още френски франкове. Дадоха ми няколко хиляди, което стигна за два или три месеца наем. След което всички - и аз, и моите приятели си намерихме работа. Аз попаднах в един магистрален \"Макдоналдс\", където работих заедно с един колега от Мавритания и един от Гана - по цяла нощ, петък, събота и неделя, за да можем през седмицата да ходим на лекции. Беше страхотна школа. Мисля, че в \"Макдоналдс\" ме научиха да работя. Дотогава не ми се беше случвало да се препитавам сам. Там видях какъв е животът на работника. Там действително е фабрика. - Не се изучава академично, но беше отличен и получи награда от всички дипломни работи на Института по висши науки във Франция за 2007 г. Още първата година, която прекарах във Франция, видях, че си заслужава да се чете, да се работи. Започнах практически от нулата. Четях учебниците по право с един отворен речник до мен. И малко по малко реализирах добри успехи. Благодарение на този успех ми предложиха да се преместя от Дижон в Париж - от Бургундския университет в Сорбоната. Там попаднах в един поток за международно право. Петата година трябваше да се пише такъв труд. Имах много добри научни ръководители. И с много работа се получи нещо качествено. Тогава бяха първите опити на Северна Корея да се сдобие с ядреното си оръжие. Беше много актуално. Затова се насочихме към тази тема. - Ами по малко от всичко. Имаше балкански инат. До голяма степен балканският инат, тъй като трябва да се знае - в Западна Европа към българите, румънците и други източноевропейци се гледа отвисоко. Това ме нервираше и до голяма степен ме амбицира. Тогава, когато писах труда, за който говорим, ме поканиха и в известното френско училище по политология, където паралелно следях няколко курса. Странно е обаче, че от една страна, ни гледат отвисоко, от друга страна - говоря за Франция, но имам наблюдения и от други държави, няма практически голям университет, където на челните места да няма българи. И ние трябва много сериозно да се замислим за потенциала, който изпращаме там, и какво се случва с тези хора, които успяват да се докажат сред най-добрите. Стари хора, като се прибирах тук лятото, ми казваха: \"Имай предвид, че като заминеш за там, знамето ти е зашито на гърба\". И българинът там обича да се доказва не само за себе си, но и за страната си. - Можех да продължа да се реализирам и там. Практически след образованието си останах като асистент в университета. Предложиха ми договор да остана там и да развия докторска степен след успеха на моята дипломна работа. Имах добри перспективи и за работа, и за живот. Но и през ум не ми е минавало някога, че ще живея на друго място, освен в България. Първата причина за това е, естествено, моето семейство. Имам шанса да имам здраво и сплотено семейство, което те тегли назад. Втората голяма причина е, че съм виждал страшно много успели българи в чужбина, но щастлив българин в чужбина не съм видял. За добро или за лошо, по-скоро за добро, българина го тегли в България, тази територия го привлича като магнит. Корените ни не са изсъхнали. И е жалко, че не се възползваме от това. За мен беше въпрос на време. И един ден, излизайки от библиотеката, вместо да завия наляво към квартирата, хванах надясно и се прибрах. - Не, с колата през Калотина. - Почти всяко лято, когато се прибирах, се опитвах да стажувам тук-там - и в кантори, и в държавни институции. Не мога да кажа, че съм научил нещо конкретно. Това са летни стажове. Не е нещо специално. - Първата ми сериозна работа, след като се прибрах в България, беше в Комисията за конфискация на незаконно имущество - т.нар. комисия \"Кушлев\". Попаднах там в един период, в който трябваше да се променя самият закон. Тогава се включих в една работна група, която беше към парламента. Харесаха ме и ме поканиха да остана като експерт, за да помагам на вътрешната комисия. Беше парламент, доминиран от ГЕРБ. Така се озовах в Народното събрание. Впоследствие ГЕРБ падна и дойде нов парламент, доминиран от БСП с правителството на Орешарски. До този момент аз нямах контакти с нито една политическа сила, но във Франция, където учех, практически всичките ми състуденти, с които се сприятелих, бяха леви и социалисти. Франция е много политизирано общество, там непрекъснато се говори за политика. Там се осъзнах като човек, който го тегли в ляво. Когато дойдоха БСП, шеф на комисията стана Атанас Мерджанов. В разговори с него му споделих, че имам симпатия. Той ми показа партията и ме показа на партията. - Нито едното, нито другото. Той няма отношение към политическия ми избор. Дядо ми е бил следовател и шеф на следствието. Работил е в МВР, бил е прокурор, съдия. И до ден-днешен е адвокат. Дори в условията на политизация обаче не е бил част от политическа сила. Няма контакти в БСП. Нито ми е помагал, нито ми е пречил. С него в последните месеци си говорим за това, че гледа скептично на политическата атмосфера, дебат и процес в България. Мисля, че този скепсис е споделян от страшно много хора. - БСП постигна висок изборен резултат по няколко причини. И всички, които работихме в кампанията, сме част от него. Първата причина е, че партията ясно се отдели и противопостави на управляващите от ГЕРБ. Защото хората в една демокрация имат нужда винаги да виждат алтернатива, изход - да знаят, че когато нещо не им харесва, то може да бъде променено. Не може да има действаща демокрация без силно ляво и силно дясно. Много често, когато говорим за консенсус, като че ли се разбира вид съглашателство. Съглашателството спомага на мантрата \"Всички са маскари!\". А \"Всички са маскари!\" е грешна мантра. Има маскари, бога ми, има маскари, но не всички са маскари. Маскарите най-много имат интерес хората да мислят, че всички са маскари. И ние се опитахме да кажем: има нужда от промяна, ние разбираме, че самите ние имаме нужда от промяна, затова ще направим усилия да се променим. И ако вие ни дадете доверие, ще променим и страната. Дадоха ни доверие, направихме добър изборен резултат, но не достатъчно, за да можем да реализираме нашите обещания. И ние всички, включително аз, носим както позитиви от големия ни изборен резултат, така и критика, че не успяхме да победим. - Корнелия Нинова ми гласува своето доверие. И аз работя всеки ден, за да го оправдая. БСП не е лидерска партия. Това ме привлече и мен. В нея има потоци, течения, хора, сблъсъци. Не може да се нарежда, хората трябва да бъдат убедени. Това е голямата сила на БСП. Но това понякога е и големият й проблем, защото това изисква време. Тя не може да е толкова гъвкава, колкото изисква хаотичният ни политически живот. Но мисля, че това е правилният път. Успее ли човек да убеди БСП, сигурно ще успее да убеди и по-голямата част от обществеността. - Това беше моя груба грешка. Политиката е достатъчно сериозно занимание, за да понася шеги. Особено по такава тема, която е отворена рана. Получих сериозен урок. Но в нито един момент не съм искал да нараня нечия памет или да се подиграя с нечия жертва. Опитах се да иронизирам начина, по който други хора дрънкат кости, за да правят политика. - Костадин е на четири години и половина. Много държи да се споменава половинката. Много се гордея със сина си и със съпругата си. Тя е детски психолог, завърши също във Франция. Има свой кабинет, където се опитва да помага на деца и техните родители, които имат проблеми. За съжаление, в България такива деца има доста. Тя ме държи информиран въобще за системата на психическото здраве. По улиците ежедневно виждаме хора, които явно не са добре. Стресът, конкуренцията, взривяването на семейни и всякакви взаимоотношения, непрекъснатото желание да си пръв, да си „най”, да си „по” са фактори, които водят до такива отклонения. Както и непрекъснатото сочене с пръст. Виждам го по сина си. От най-ранна детска възраст ги учим да се състезават. От все по-невръстна възраст им възлагаме изпити, задачи, конкурси. Той е обсебен от супергероите. Основното му занимание е да събира и да се превъплъщава в супергерои. Супермен, Спайдърмен, всичките „-мени”, за които даже не можем да се сетим. - До съвсем скоро много обичах да играя футбол. Всяка седмица ритахме с приятели. Цесекар съм. В \"Младост\" 1 повечето бяхме цесекари. Напоследък обаче нямам време. Може би моментът, в който си почивам най-добре, е когато късно вечер Костадин заспи и 5-6 минути преди да се унеса и аз, прочитам нещо от някоя книга. - Чета всичко, разнообразни неща. Опитвам се да си поддържам френския, защото нямам възможност да го практикувам тук, а като всеки друг език без употреба той се забравя. Поддържам се, като чета френска литература. Имам богата библиотека. Книгите са ми голяма страст. - Имам една рибка и това е максимумът, който мога да допусна. Тя се казва Гогол, не е свързано толкова с литературата. Взехме я за Коцето, когато беше само на година, и той й викаше Гого. И от Гого - Гогол. - Имам пежо, френска кола е, но не съм маниак.", "date": "2017.09.10", "title": "САМО В ПИК И \"РЕТРО\"! Крум Зарков от БСП в лична изповед: Ожених се за Ирина от рейса за Франция"}
{"url": "http://pik.bg/%D1%80%D0%B5%D0%BC%D0%BE%D0%BD%D1%82-%D1%87%D0%B0%D1%81%D1%82-%D0%BE%D1%82-%D0%B2%D0%B0%D1%80%D0%BD%D0%B0-%D0%BE%D1%81%D1%82%D0%B0%D0%B2%D0%B0-%D0%B7%D0%B0-%D0%BD%D1%8F%D0%BA%D0%BE%D0%BB%D0%BA%D0%BE-%D0%B4%D0%BD%D0%B8-%D0%B1%D0%B5%D0%B7-%D1%82%D0%BE%D0%BF%D0%BB%D0%B0-%D0%B2%D0%BE%D0%B4%D0%B0-news689369.html", "text": "Поради ремонтни дейности по част от топлопреносната мрежа във Варна, от тази нощ в продължение на няколко дни ще бъде спряно подаването на топла вода, съобщава Петел.бг. От дружеството \"Веолия Енерджи Варна\" ЕАД уточниха, че спирането е за периода от 0:00 часа на 11 септември до 14 септември, включително. Прекъсването на топлоподаването на битово-гореща вода се отнася за всички клиенти. „Предвидено е възстановяването на услугата да започне поетапно от 12:00 часа на 13 септември и да приключи на 14 септември.", "date": "2017.09.10", "title": "Ремонт! Част от Варна остава за няколко дни без топла вода"}
{"url": "http://pik.bg/%D0%B7%D0%B5%D0%BC%D0%B5%D0%BD-%D1%82%D1%80%D1%83%D1%81-%D1%81-%D0%BC%D0%B0%D0%B3%D0%BD%D0%B8%D1%82%D1%83%D1%82-57-%D0%BF%D0%BE-%D1%80%D0%B8%D1%85%D1%82%D0%B5%D1%80-%D0%B1%D0%B5-%D1%80%D0%B5%D0%B3%D0%B8%D1%81%D1%82%D1%80%D0%B8%D1%80%D0%B0%D0%BD-%D0%B2-%D1%81%D0%B5%D0%B2%D0%B5%D1%80%D0%BD%D0%B0-%D1%8F%D0%BF%D0%BE%D0%BD%D0%B8%D1%8F-news689379.html", "text": "Земен трус с магнитут 5,7 по скалата на Рихтер е било регистрирано на територията на Северна Япония, съобщата РИА Новости, цитирани от Фокус. Епицентърът е бил в южната част на най-северния японски остров Хокайдо. Трусът е бил регистриран в 17:44 часа местно време (11:44 часа българско време) на дълбочина 50 километра. Няма данни за жертви и разрушения. Не е обявена и тревога за цунами.", "date": "2017.09.10", "title": "Земен трус с магнитут 5,7 по Рихтер бе регистриран в Северна Япония"}
{"url": "http://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%BC%D0%B0%D0%B9%D0%BA%D0%B0-%D1%81-%D0%B4%D0%B2%D0%B5-%D0%B4%D0%B5%D1%86%D0%B0-%D0%BE%D1%81%D1%82%D0%B0%D0%BD%D0%B0-%D0%B1%D0%B5%D0%B7-%D0%B4%D0%BE%D0%BC-%D1%81%D0%BB%D0%B5%D0%B4-%D0%BF%D0%BE%D0%B6%D0%B0%D1%80-%D0%B2-%D1%81%D1%82%D0%B0%D1%80%D0%BE%D0%B7%D0%B0%D0%B3%D0%BE%D1%80%D1%81%D0%BA%D0%BE-%D1%81%D0%B5%D0%BB%D0%BE-news689366.html", "text": "Майка и двете й деца от старозагорското село Загоре останаха без дом, след като пожар унищожи почти напълно къщата им и ги остави буквално само с дрехите на гърба им, съобщи Би Ти Ви. Сега семейството нощува у близки. На 28 август пламъците поглъщат дома на 30-годишната Михаела Иванова, двете й деца и трудноподвижната й баба. Преди година жената тегли кредит, за да ремонтира къщата. Михаела работи в завод за ключове на минимална заплата, няма застраховка за къщата. Добри хора й порагат с дрехи, колеги събират пари за най-спешното, а книжарница в Стара Загора осигурява децата за първия учебен ден. „Тук иска много мъжка ръка, а при нас няма мъжка ръка”, казва Михаела. В помощ на семейството в социалните мрежи започна дарителска кампания. Снимка: Би Ти Ви", "date": "2017.09.10", "title": "Трагедия! Майка с две деца остана без дом след пожар в старозагорско село"}
{"url": "http://pik.bg/%D1%88%D0%BA%D1%83%D0%BC%D0%B1%D0%B0%D1%82%D0%B0-%D1%83%D1%81%D0%BC%D0%B8%D0%B2%D0%BA%D0%B0%D1%82%D0%B0-%D0%BD%D0%B8-%D0%B5-%D0%BF%D0%BE-%D0%BE%D0%B7%D1%8A%D0%B1%D0%B5%D0%BD%D0%B0-news689364.html", "text": "Времената се менят, но усмивката остава. Това заяви в „Събуди се” Димитър Тунджаров, по-известен като Шкумбата. \"До ден днешен гледам на нещата с усмивка\", призна той. „Усмивката е по-озъбена заради това, което става в целия свят. Трудни времена са. Тежки времена са”, каза той и добави: \"Изборите идват, предизборните обещания си отиват. За щастие смехът ни е останал\". Шкумбата допълни, че усмивката за него е начин на живот. \"Ако има човек усмивка в себе си, всичко може да преодолее\", заяви известният хуморист.", "date": "2017.09.10", "title": "Шкумбата: Усмивката ни е по-озъбена"}
{"url": "http://pik.bg/%D0%BA%D0%BD%D1%81%D0%B1-%D0%B0%D0%BB%D0%B0%D1%80%D0%BC%D0%B8%D1%80%D0%B0%D1%82-%D0%B7%D0%B0-%D0%BF%D1%80%D0%BE%D0%B1%D0%BB%D0%B5%D0%BC%D0%B8-%D0%B2-%D0%B4%D0%B0%D0%BD%D1%8A%D1%87%D0%BD%D0%B0%D1%82%D0%B0-%D1%81%D0%B8%D1%81%D1%82%D0%B5%D0%BC%D0%B0-news689367.html", "text": "КНСБ припомни, че промените в закона за местните данъци и такси може да доведат до по-големи разходи за домакинствата. Според синдиката това ще увеличи данъчната тежест като цяло, алармира синдикатът в становище, изпратено до НСТС и парламента. Притесненията на КНСБ са за нарушена справедливост на облагане. Като основна причина се изтъква, че в заможните страни са готови да плащат повече в името на околната среда, докато в по-бедните, като България, трябва да се отчита по-ниската покупателна способност. КНСБ припомнят и своите аргументи и предложения по повод цялостната данъчно-осигурителната тежест за следващата година. По Данък общ доход на физическите лица (ДОДФЛ) от синдикатите предлагат Двустепенна система на прогресивно облагане. Първата стъпка от системата е да им необлагаем минимум до размера на минималната работна заплата. За доходи превишаващи МРЗ, данък в размер на 10%. Второто стъпало прогресивно да се увеличи максималния осигурителен доход на сума, равна на 10 пъти установената минимална работна заплата за страната. За доходи превишаващи максималния осигурителен доход данъкът да бъде в размер на 20% От КНСБ настояват, успоредно с промяната на пропорционалния данък да се интегрира и семейното подоходно облагане като цялостен модел на прилагане. Синдикатът иска въвеждане на данък \"богатство\" по отношение на допълнителни жилища, скъпи автомобили, скъпи вили, яхти и др. Относно осигурителната тежест се иска максималният осигурителен доход (МОД) постепенно и на стъпки да нарасне до 10 пъти минималната работна заплата, установена за страната. Данъчно бреме за бизнеса се свързва с въвеждане на данък върху финансовите транзакции (0,1 на сто), повишаване на данъка върху приходите от дивиденти от 5 на 10% , допълнителни данъчни стимули за повишаване квалификацията и прилагане на т.нар. \"зелени данъци\", способстващи за намаляване енергоемкостта на производствата. Отсъствието на елементарна справедливост и солидарност на равнище общество вече не е само в съзнанието на гражданите, но и в гнева, предизвикал техните протести, изтъкват от КНСБ.", "date": "2017.09.10", "title": "КНСБ алармират за проблеми в данъчната система"}
{"url": "http://pik.bg/%D0%BF%D0%B0%D0%B7%D0%B8-%D0%B1%D0%BE%D0%B6%D0%B5-%D1%81%D0%BB%D1%8F%D0%BF%D0%BE-%D0%B4%D0%B0-%D0%BF%D1%80%D0%BE%D0%B3%D0%BB%D0%B5%D0%B4%D0%B0-%D0%B8%D0%BB%D0%B8-%D0%B4%D0%B0-%D1%81%D0%BF%D0%B5%D1%87%D0%B5%D0%BB%D0%B8-%D0%BC%D0%B8%D0%BB%D0%B8%D0%BE%D0%BD-%D0%BE%D1%82-%D0%BB%D0%BE%D1%82%D0%B0%D1%80%D0%B8%D1%8F%D1%82%D0%B0-%D0%B7%D0%B0-%D0%BA%D0%B0%D0%BA%D0%B2%D0%BE-%D1%81%D0%B8-%D0%BF%D0%B8%D0%BB%D0%B5%D0%B5-%D0%BF%D0%B0%D1%80%D0%B8%D1%82%D0%B5-%D0%BF%D1%8A-news689313.html", "text": "Пази Боже сляпо да прогледа... Или да спечели милион от лотарията! За какво си пилее парите първата родна милионерка. Това разказа самата тя - Доника Христова пред Нова телевизия. Девойката от Сливен е само на 19, когато срещу лотариен билет от кварталния магазин печели 1 милион лева. Неочакваната печалба променя живота на Доника. Прагматичността в нея си казва думата и тя си купува с парите два апартамента - единият на морето. Обзавежда се с луксозен автомобил и минава в друга \"житейска категория\". Тръгва да си харчи парите по скъпи туристически дестинации. В Гърция обаче й се случва нещо неочаквано - Доника получава паник атака. И тръгва по психолози, за да намери спокойствие. Очевидно парите се топят. Въпреки че сливналийката демонстрира лукс. Самата тя споделя, че първото, което направила с парите си, било да \"обнови гардероба си\", защото винаги била мечтала \"за скъпи и маркови дрехи\". В самозабравата си, че е милионерка \"от нищото\" Доника си купила дори блузка за 3000 лева. Хвали се, че ходи по скъпи курорти - като в Дубай в компанията на Моника Валериева. Плеймейтката е тази, която я подкрепя и в идеята й да се пробва на чалга сцената. \"В момента пиша книга и искам да я издам\", не скри писателските си амбиции новоизлюпената милионерка. На първо място обаче ще й се наложи да коригира диалекта си, който очевидно няма как да се скрие. Амбициите са едно, канавата съвсем друго. Която всъщност не се купува с милиони.", "date": "2017.09.10", "title": "Пази Боже сляпо да прогледа... Или да спечели милион от лотарията! За какво си пилее парите първата родна милионерка"}
{"url": "http://pik.bg/%D0%B1%D0%BB%D0%B8%D0%B7%D0%BE-270-000-%D0%B4%D1%83%D1%88%D0%B8-%D0%B2%D1%8A%D0%B2-%D1%84%D0%BB%D0%BE%D1%80%D0%B8%D0%B4%D0%B0-%D1%81%D0%B0-%D0%B1%D0%B5%D0%B7-%D1%82%D0%BE%D0%BA-%D0%B7%D0%B0%D1%80%D0%B0%D0%B4%D0%B8-%E2%80%9E%D0%B8%D1%80%D0%BC%D0%B0%E2%80%9C-news689365.html", "text": "Близо 270 000 души в американския щат Флорида са останали без електричество часове преди урагана „Ирма“ да удари щата, съобщават от компанията Florida Power & Light, цитирани от ТАСС. По информация на сайта на доставчика на електроенергия най-силно се очаква да бъдат повредени електрозахранващите линии в най-населения окръг в щата Маями-Дейд, където е разположен и втория по големина град в щата – Маями. Ураганът „Ирма“ продължава да приближава архипелага Флорида-Кис с около 9 километра в час. За момента стихията е от четвърта пкатегороя по петстепенната скала, като максималната скорост на вятъра достига до 210 километра в час.", "date": "2017.09.10", "title": "Близо 270 000 души във Флорида са без ток заради „Ирма“"}
{"url": "http://pik.bg/%D0%B0%D0%BF%D0%BE%D0%BA%D0%B0%D0%BB%D0%B8%D0%BF%D1%81%D0%B8%D1%81-%D1%82%D1%80%D1%8A%D0%BC%D0%BF-%D0%B8%D1%80%D0%BC%D0%B0-%D0%B8%D0%B4%D0%B2%D0%B0-%D0%B1%D0%BE%D0%B3-%D0%B4%D0%B0-%D0%BD%D0%B8-%D0%BF%D0%B0%D0%B7%D0%B8-%D1%81%D0%BD%D0%B8%D0%BC%D0%BA%D0%B8%D0%B2%D0%B8%D0%B4%D0%B5%D0%BE-news689353.html", "text": "Ураганът \"Ирма\", който помете Карибския басейн, приближава със страшна сила бреговете на Флорида. Американският президент Доналд Тръмп благослови американците часове преди \"Ирма\" да достигне САЩ. В Туитър Тръмп написа: \"Бреговата охрана на САЩ, всички храбри федерални и държавни служители са готови! \"Ирма\" приближава. Бог да ни пази!\". Часове преди урагана „Ирма“ да връхлети над континенталната част на Съединените щати само в щата Флорида над 70 000 души вече са настанени в убежища. Това обяви губернаторът на щата Рик Скот. Метеоролозите очакват в района на Флорида приливни вълни до 4,6 метра. „Работим с местните власти за осигуряване на възможно най-много убежища коментира губернатор Скот. – До момента сме организирали над 385 и ще има още“. Губернаторът специално предупреди, че отслабването на силата на вятъра не означава, че опасността е намаляла, тъй като стихията може бързо да върне мощта си. Рик Скот заяви още, че освен урагана, днес в южната и централната части на щата се очакват и торнада. Очакванията са урагана „Ирма“ да удари целия щат Флорида и последствията да са разрушителни. По информация на ръководителя на енергийната компания Florida Power & Light (FPL) Ерик Силоджи очакванията са стихията да остави без ток над 9 милиона жители. По-рано бе решено спирането на работа на две АЕЦ преди ураганът да удари Флорида. Силоджи добави, че в някои райони най-вероятно ще се наложи изграждането на ново на електропроводите, тъй като при очакваната скорост на вятъра е немислимо да се говори за възстановяването им.", "date": "2017.09.10", "title": "АПОКАЛИПСИС! Тръмп: \"Ирма\" идва! Бог да ни пази! (СНИМКИ/ВИДЕО)"}
{"url": "http://pik.bg/%D1%87%D0%BB%D0%B5%D0%BD%D0%BE%D0%B2%D0%B5%D1%82%D0%B5-%D0%BD%D0%B0-%D0%BF%D0%BE%D0%BB%D1%81%D0%BA%D0%B0-%D0%BC%D0%B5%D1%82%D1%8A%D0%BB-%D0%B3%D1%80%D1%83%D0%BF%D0%B0-%D0%B7%D0%B0%D0%B4%D1%8A%D1%80%D0%B6%D0%B0%D0%BD%D0%B8-%D0%B2-%D1%81%D0%B0%D1%89-%D0%BF%D0%BE-%D0%BF%D0%BE%D0%B4%D0%BE%D0%B7%D1%80%D0%B5%D0%BD%D0%B8%D0%B5-%D0%B2-%D0%BE%D1%82%D0%B2%D0%BB%D0%B8%D1%87%D0%B0%D0%BD%D0%B5-%D0%BD%D0%B0-%D0%B6%D0%B5%D0%BD%D0%B0-news689307.html", "text": "Членовете на полската дет и блек метъл-група Decapitated са били арестувани в Съединените щати по подозрение в отвличане на жена, съобщава Асошиайтед Прес. Според информацията жената се свързала с органите на реда и обявила, че е била отвлечена от музикантите на 31 август, след концерт на групата в град Спокан, щата Вирджиния. Членовете на групата били задържани по-късно в Калифорния. Адвокатът на музикантите твърди, че жената доброволно е отишла на среща с членовете на групата, след която безпроблемно си тръгнала. Членовете на Decapitated остават в ареста, като предстои да бъдат върнати в Спокан за продължаване на разследването.", "date": "2017.09.10", "title": "Членовете на полска метъл-група задържани в САЩ по подозрение в отвличане на жена"}
{"url": "http://pik.bg/%D1%83%D0%BD%D0%B8%D0%BA%D1%83%D0%BC-%D0%BA%D0%BE%D1%80%D0%B5%D0%B9%D1%86%D0%B8-%D1%81%D0%BD%D0%B8%D0%BC%D0%B0%D1%82-%D1%84%D0%B8%D0%BB%D0%BC-%D0%B7%D0%B0-%D0%B1%D0%B3-%D0%BB%D1%8E%D1%82%D0%B5%D0%BD%D0%B8%D1%86%D0%B0%D1%82%D0%B0-news689167.html", "text": "През миналата година куртовоконарската домашна лютеница пожъна успехи и в Брюксел. Тогава евродепутати се редяха на опашка по няколко пъти, за да получат намазана с българска лютеница филия. Участниците в „Куртово Конаре фест” обикновено надхвърлят 500 души. Сред тях са артисти, певци, фолклорни групи, фотографи и художници от цялата страна. Лютеничарките, както наричат в селото майсторките на вкусотията, са около 12-13 местни дами. Най-атрактивни по време на феста са конкурсите. Ще бъдат отново отличени: най-атрактивният щанд, най-големият домат, най-красивата кукла, изработена от домати, чушки или други плодове и зеленчуци. Ще има награда и за най-голям червен, жълт или зелен пипер, най-вкусни домашни консерви от зеленчуци, най-вкусни традиционни ястия в различни категории и най-добра фотография по темата на фестивала. Със сигурност обаче големият въпрос е коя от майсторките ще бъде отличена с приза „Царица на лютеницата”. Той се дава от компетентно и независимо жури за най-вкусната домашна лютеница. Още преди фестивала майсторките дават свои бурканчета с продукцията си, които биват номерирани от журито. Името на лютеничарката остава неизвестно до самия край на конкурса, което гарантира обективността на приза. По време на „Куртово Конаре фест” ще има пленери за художници и фотографи. В първия фестивален ден ще се прожектира българският филм „Истории като на кино” и ще се проведе среща с част от екипа. Във филма популярни актьори, като Филип Аврамов и Деси Бакърджиева, големите режисьори Теди Москов и Джеки Стоев, както и други интересни герои разказват своите спомени за старите наши кина - за първия филм с мама и татко, за първата целувка в тъмния салон, за емоцията от хубавите стари филми. Телевизионен екип от Южна Корея ще заснеме филм как се прави истинската домашна лютеница в пловдивското село Куртово Конаре. Селото е известно с вкусните сортове куртовска капия и розов домат, от които домакините правят стотици бурканчета от вкусотията. На 8 септември там започва и традиционният вече Фестивал на чушката, домата, традиционните храни и занаяти, който събира стотици гости от страната и чужбина. Телевизионерите от азиатската страна били привлечени от славата на вкусната домашна лютеница и искали да заснемат всяка подробност и да научат тайните на приготвянето й. Майсторките в направата на лютеницата си имат и своя онлайн платформа за доставки – „Продавница”, където от 1 октомври отново ще се приемат заявки.", "date": "2017.09.10", "title": "УНИКУМ! Корейци снимат филм за БГ лютеницата"}
{"url": "http://pik.bg/%D0%BA%D0%BE%D0%BD%D1%82%D1%80%D0%B0-%D1%83%D0%B5%D0%BB%D1%81-%D0%B8-%D1%88%D0%BE%D1%82%D0%BB%D0%B0%D0%BD%D0%B4%D0%B8%D1%8F-%D1%81%D0%BA%D0%B0%D1%87%D0%B0%D1%82-%D1%81%D1%80%D0%B5%D1%89%D1%83-%D0%BF%D0%BB%D0%B0%D0%BD%D0%BE%D0%B2%D0%B5%D1%82%D0%B5-%D0%BD%D0%B0-%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82-news689298.html", "text": "Уелс и Шотландия планират официално да оспорят плановете на британския премиер Тереза Мей относно Брекзит,  съобщава The Indipendent, цитирани от Фокус. Те предупреждават, че ако не бъдат направени промени, може да се стигне до конституционна криза в страната. Очаква се правителствата в Уелс и Шотландия да представят документи, потвърждаващи тяхното намерение да оттеглят подкрепата си за подхода на премиера. Министри от консерваторите са заявили пред британското издание, че без подкрепата на Уелс и Шотландия Брекзитът може да се забави.", "date": "2017.09.10", "title": "Контра: Уелс и Шотландия скачат срещу плановете на Тереза Мей за Брекзит"}
{"url": "http://pik.bg/%D1%83%D0%B6%D0%B0%D1%81%D1%8A%D1%82-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%BD%D0%BE%D0%B2%D0%BE-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5-%D0%B2-%D0%BC%D0%B5%D0%BA%D1%81%D0%B8%D0%BA%D0%BE-news689306.html", "text": "Земен трус с магнитут 5,7 по скалата на Рихтер е било регистрирано тази сутрин край бреговете на Мексико, в залива Теунатапек, съобщават от Геоложката служба на Съединените щати, цитирани от РИА Новости. Трусът е бил регистриран снощи в 22:07 часа местно време (б.р 06:07 часа днес българско време). Епицентърът е бил на 80 километра югозападно от населения пункт Паредон, на 53 километра дълбочина. Няма данни за жертви и разрушения.", "date": "2017.09.10", "title": "Ужасът продължава! Ново земетресение в Мексико"}
{"url": "http://pik.bg/%D0%B2%D0%B0%D0%B6%D0%BD%D0%BE-%D0%BC%D0%B0%D0%B3%D0%BD%D0%B8%D1%82%D0%BD%D0%B8%D1%82%D0%B5-%D0%B1%D1%83%D1%80%D0%B8-%D1%89%D0%B5-%D0%BD%D0%B8-%D1%82%D0%BE%D1%80%D0%BC%D0%BE%D0%B7%D1%8F%D1%82-%D0%B8-%D0%B4%D0%BD%D0%B5%D1%81-news689289.html", "text": "Нов цикъл от магнитни бури започна снощи ще продължи и днес. Те са резултат от силното слънчево изригване на 6 септември. На географските ширини, в които попада България, магнитната буря е със сила от шеста степен, докато в полярните ширини и на Екватора е регистрирана максималната й сила от седма и осма степен. Слънчевото изригване от 6 септември е рекордно за последните 12 години, отчитат астрономи от Русия. То е било последвано от второ мощно изригване на 7 септември, а магнитните бури са започнали снощи. Магнитната буря е резултат от смущенията в земното магнитно поле, причинени от изригналите слънчеви частици. Хората, които са чувствителни към промените на времето, ще усетят и магнитната буря. Те могат да усетят промени в кръвното си налягане и пулса.", "date": "2017.09.10", "title": "ВАЖНО! Магнитните бури ще ни тормозят и днес"}
{"url": "http://pik.bg/%D0%B4%D1%83%D0%B5%D0%BB%D1%8A%D1%82-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%B4%D0%B6%D0%B0%D0%BC%D0%B1%D0%B0%D0%B7%D0%BA%D0%B8-%D1%81%D0%BA%D0%BE%D1%87%D0%B8-%D0%BD%D0%B0-%D1%85%D0%BE%D0%BB%D0%B0%D0%BD%D0%B4%D1%81%D0%BA%D0%B0%D1%82%D0%B0-%D0%B4%D0%B5%D0%BF%D1%83%D1%82%D0%B0%D1%82%D0%BA%D0%B0-%D0%B4%D0%B0-%D0%B4%D0%BE%D0%B9%D0%B4%D0%B5-%D0%B8-%D0%B2%D0%B8%D0%B4%D0%B8---%D0%BD%D0%B0-%D0%B2%D1%81%D1%8F%D0%BA%D0%B0-%D0%B1%D0%B5%D0%BD%D0%B7-news689309.html", "text": "Обобщението да кажеш, че българските гранични полицаи нарочно правят опашки, означава две неща - че първо не познаваш ситуацията в България и второ, че Холандия опитва да пренесе своите неща на българска територия. Това коментира пред \"Събуди се...\" евродепутатът Ангел Джамбазки. Така той отговори на холандската си колежка редставителят на ВМРО реагира остро на позицията на Пири, която обиди родните митничари, за това, че не работят и \" \"Всяка година през лятото на българо-турската и другите съседни балкански граници граница има огромни опашки. Защото тези хора трябва да бъдат проверени\", заяви Джамбазки. \"Твърденията на Пири са меко казани странни. Че слагали 5 евро в паспорта са толкова нелепи, че няма смисъл да ги коментирам. Защо отправят тези твърдения? Преди два месеца имаше референдум в Турция, както и в Холандия. Но в Холандия много ги набиха местните граждани от турски произход. Трябва ли за този случай ние да кажем, че Холандия трябва да бъде поставена под наблюдение?! Ако ние например кажем, че холандците са виновни за Сребреница, когато са танцували кан-кан, вместо да ги пазят местните?!\", попита Джамбазки. Той изтъкна, че в отношението на \"старите\" европейски държави към тези от Източна Европа има \"двойни стандарти и лицемерие\". \"Няма да позволя България да бъде боксова круша! Ако има случаи на корупция, има  прокуратура... Минете през България и вижте - тези хора се държат грубо и арогантно, на всяка бензиностанция оставят свинщина и Кербала!\", възмути се евродепутатът. Запитан как ще коментира поведението на депутата Марешки, който не спира да атакува управляващите, изтъквайки основно своя накърнен бизнес интерес, Джамбазки отговори: \"Ако сега има избори, господин Марешки нямаше да бъде в това Народно събрание. Прави се на интересен. БСП от ден първи скачат срещу управлението, защото загубиха избори, които можеха да спечелят и не могат да си го простят. В момента искат да го компенсират по някакъв начин. ДПС - защото ние спечелихме и фактът, че не са в управлението, ги потиска много\". \"Управлението ще издържи. Има много неща, които могат да се направят и да се случат. А колегата Пири като дойде на гости, ще отидем на границата\", заяви Ангел Джамбазки. Кати Пири. П заплашват холандски граждани от турски произход\".", "date": "2017.09.10", "title": "ДУЕЛЪТ ПРОДЪЛЖАВА! Джамбазки скочи на холандската депутатка: Да дойде и види - на всяка бензиностанция турците оставят свинщина и Кербала!"}
{"url": "http://pik.bg/%D1%86%D0%B8%D0%B3%D0%B0%D0%BD%D0%B8%D0%BD-%D0%BF%D0%BE%D0%B2%D0%B0%D0%BB%D0%B8-%D1%81-%D1%8E%D0%BC%D1%80%D1%83%D0%BA-%D0%BF%D0%BE%D0%BB%D0%B8%D1%86%D0%B0%D0%B9-%D0%BE%D0%BF%D0%B8%D1%82%D0%B0%D0%BB-%D0%B4%D0%B0-%D1%83%D1%81%D0%BC%D0%B8%D1%80%D0%B8-%D0%BF%D1%80%D0%B0%D0%B7%D0%BD%D1%83%D0%B2%D0%B0%D1%89%D0%B8-%D1%80%D0%BE%D0%BC%D0%B8-news689301.html", "text": "Униформен служител на РУ „Полиция“ Ямбол е пострадал при опит да усмири видимо пияна тълпа роми, празнуващи в аванс Малка Богородица под акомпанимента на чалга, носеща се от мощни високоговорителите на улица „Резовска“ в квартал „Райна Княгиня“. Полицейският патрул е откликнал на сигнали за нарушаване на общинската наредба, която повелява във времето между 15 и 16,00 часа в делничните дни да не се пускат силно музикални уредби, съобщава \"Монитор\". Дежурните пристигнали към 15,20 часа на 7 септември, опитите им да вразумят с думи пияната тълпа останали безрезултатни, наложило се да закопчаят с белезници най-буйните. Докато закопчавали тартора, 37-годишния Али М., негов родственик, 25-годишен наскоро излязал от затвора мъж нанесъл тежък удар с юмрук върху лицето единия от полицаите и успял да го събори. Само бързата намеса на повикани в подкрепление униформени спасили колегата им от по-тежки наранявания. Биячът е задържан за 72 часа с прокурорско разпореждане, повдигнато му е обвинение по член 131 ал 2 от НК. Районът около улица „Резовска“ стана известен със сагата около многоетажния блок №20, завзет преди време от цигани, който се наложи да бъде съборен през 2012 година. Само за седмица служителите на РУ – Ямбол са посетили 37 адреса по сигнали за нарушаване на обществения ред, съставени са били 21 протокола за предупреждение на основание чл. 65 от ЗМВР и 15 акта по Наредба № 1 на ОбС – Ямбол. Основната част от сигналите са дошли от жители в североизточната част на областния град, където е и ромската махала.", "date": "2017.09.10", "title": "Циганин повали с юмрук полицай, опитал да усмири празнуващи роми"}
{"url": "http://pik.bg/%D0%BE%D0%BF%D0%B5%D1%80%D0%B0%D1%86%D0%B8%D1%8F-42-%D0%BC%D0%B0-%D0%BD%D0%B5%D0%BB%D0%B5%D0%B3%D0%B0%D0%BB%D0%BD%D0%B8-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%B7%D0%B0%D0%B4%D1%8A%D1%80%D0%B6%D0%B0%D0%BD%D0%B8-%D0%BE%D1%82-%D1%82%D1%83%D1%80%D1%81%D0%BA%D0%B8%D1%82%D0%B5-%D0%B2%D0%BB%D0%B0%D1%81%D1%82%D0%B8-%D0%BF%D1%80%D0%B8-%D0%BE%D0%BF%D0%B8%D1%82-%D0%B4%D0%B0-%D0%B2%D0%BB%D1%8F%D0%B7%D0%B0%D1%82-%D0%B2-%D0%B3%D1%8A%D1%80%D1%86%D0%B8%D1%8F-news689302.html", "text": "42-ма нелегални мигранти, планирали да достигнат Гърция през Егейско море, са били заловени от турските власти в западните провинции Айдън и Измир, съобщава Daily Sabah, цитирани от Фокус. Операцията е била проведена в петък, след като хеликоптер е забелязал лодка, пълна с мигранти, съобщиха от крайбрежната охрана. По-късно властите са установили, че сред мигрантите е имало граждани на Сирия, Иран, Афганистан и Германия.", "date": "2017.09.10", "title": "Операция! 42-ма нелегални мигранти задържани от турските власти при опит да влязат в Гърция"}
{"url": "http://pik.bg/%D0%BA%D0%BE%D0%BB%D0%B5%D0%B1%D0%B0%D0%BD%D0%B8%D1%8F-%D0%BA%D0%BC%D0%B5%D1%82%D1%8A%D1%82-%D0%BD%D0%B0-%D0%B1%D0%B0%D1%80%D1%81%D0%B5%D0%BB%D0%BE%D0%BD%D0%B0-%D0%BE%D0%B1%D0%BC%D0%B8%D1%81%D0%BB%D1%8F-%D0%BF%D1%80%D0%BE%D0%B2%D0%B5%D0%B6%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC%D0%B0-%D0%B7%D0%B0-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82-%D0%BD%D0%B0-%D0%BA%D0%B0%D1%82%D0%B0%D0%BB-news689300.html", "text": "Кметът на Барселона Ада Калау и други служители от големите общини в Каталония се колебаят относно провеждането на референдума за независимостта на провинцията, планиран за 1 октомври, съобщава Politico, цитирани от Фокус. Причината за това са притесненията, че испанският съд може да санкционира политиците и служителите. Този ход на местните правителства, които представляват една трета от населението на Каталония, може да затрудни усилията на регионалния президент Карлес Пуигдемонт да проведе вота. Особено след като Конституционният съд на Испания забрани референдума. Около 650 общини, които са около 40% от населението на региона, до момента са се съгласили да сътрудничат при провеждането на гласуването.", "date": "2017.09.10", "title": "Колебания! Кметът на Барселона обмисля провеждането на референдума за независимост на Каталония"}
{"url": "http://pik.bg/%D1%89%D0%B5-%D0%B3%D0%B8-%D1%81%D1%82%D0%B8%D0%B3%D0%BD%D0%B5%D0%BC-%D0%BB%D0%B8-%D1%80%D0%BE%D0%B1%D0%BE%D1%82%D0%B8-%D1%81%D0%B5-%D0%B3%D1%80%D0%B8%D0%B6%D0%B0%D1%82-%D0%B7%D0%B0-%D0%B4%D0%B5%D1%86%D0%B0-%D0%B2-%D1%8F%D0%BF%D0%BE%D0%BD%D1%81%D0%BA%D0%B8%D1%82%D0%B5-%D0%B3%D1%80%D0%B0%D0%B4%D0%B8%D0%BD%D0%B8-news689304.html", "text": "Роботи, разработени специално да се грижат за деца, увеличиха персонала на детски градини в Токио, съобщи Нюзру, позовавайки се на в. \"Дейли телеграф\", цитиран от БТА. Хуманоидните роботи Вево са с добродушен вид - главата им напомня на плюшено мече. Те могат да разпознават децата, да разговарят с тях, да мерят температурата им, да усещат, когато малките не спят спокойно. Роботите вече са изпробвани в една детска градина и предстои да бъдат внедрени в още 26. Групировката планира пре з пролетта на следващата година да започне продажбата на роботите, като един ще струва около 37 хиляди щатски долара. В Япония има голям недостиг на места в детските градини . В Токио в списъка на чакащите са десетки хиляди семейств а. Щатът на служителите в детските градини пък постоянно се съкращава заради недостиг на средства. В същото време броят на м айките, които предпочитат да започнат работа, се увеличава. Създатели на роботите-детегледачи са групировката \"Глоубъл бридж холдингс\", която управлява детски градини, и учени от университета на префектурата Гума.", "date": "2017.09.10", "title": "ЩЕ ГИ СТИГНЕМ ЛИ? Роботи се грижат за деца в японските градини"}
{"url": "http://pik.bg/%D0%BD%D0%B0%D0%B3%D0%BB%D0%B0%D1%81%D0%B8-%D0%BF%D0%B0%D1%80%D1%82%D0%B8%D1%8F%D1%82%D0%B0-%D0%BD%D0%B0-%D0%B0%D0%BD%D0%B3%D0%B5%D0%BB%D0%B0-%D0%BC%D0%B5%D1%80%D0%BA%D0%B5%D0%BB-%D1%81%D1%8A%D1%81-%D1%81%D0%B5%D1%80%D0%B8%D0%BE%D0%B7%D0%BD%D0%B0-%D0%BF%D1%80%D0%B5%D0%B4%D0%BD%D0%B8%D0%BD%D0%B0-%D0%B4%D0%B2%D0%B5-%D1%81%D0%B5%D0%B4%D0%BC%D0%B8%D1%86%D0%B8-%D0%BF%D1%80%D0%B5%D0%B4%D0%B8-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D0%B3%D0%B5%D1%80%D0%BC%D0%B0-news689303.html", "text": "Партията на настоящия канцлер на Германия Ангела Меркел Християндемократическия съюз (ХДС) и нейните партньори от баварския Християнсоциален съюз (ХСС) изпреварват с 13% своите опоненти две седмици преди изборите, предава Deutsche Welle, цитиарни от Фокус. Това показа публикувано днес проучване на Emnid. Според изследването блокът на ХДС и ХСС ще получи 37% от гласовете на избирателите, което е с 1% по-малко спрямо миналата седмица. От друга страна социалдемократите ще бъдат подкрепени от 24% от гражданите. Разликата между персоналния рейтинг на Ангела Меркел и на нейния основен опонент Мартин Шулц е 4%. Ако изборите в Германия бяха преки, то настоящият канцлер щеше да получи 48% от гласовете, докато за Шулц щяха да гласуват едва 27% от гражданите.", "date": "2017.09.10", "title": "Нагласи! Партията на Ангела Меркел със сериозна преднина две седмици преди изборите в Германия"}
{"url": "http://pik.bg/%D0%BB%D0%B8%D0%B4%D0%B5%D1%80%D1%8A%D1%82-%D0%BD%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%B5-%D0%BE%D0%B1%D1%8F%D0%B2%D0%B8%D0%BB-%D0%BF%D0%BE%D0%BB%D0%B8%D1%82%D0%B8%D0%BA%D0%B0-%D0%BD%D0%B0-%D1%83%D0%B2%D0%B5%D0%BB%D0%B8%D1%87%D0%B0%D0%B2%D0%B0%D0%BD%D0%B5-%D0%BD%D0%B0-%D1%8F%D0%B4%D1%80%D0%B5%D0%BD%D0%B8%D1%8F-%D0%BF%D0%BE%D1%82%D0%B5%D0%BD%D1%86%D0%B0%D0%BB-%D0%BD%D0%B0-%D1%81%D1%82%D1%80%D0%B0%D0%BD%D0%B0%D1%82%D0%B0-news689299.html", "text": "Лидерът на Северна Корея Ким Чен Ун е наредил научните разработки да продължат, за да се повиши ядрения потенциал за сдържане на страната, предава ТАСС, позовавайки се на Корейската централна информационна агенция (КЦИА). Този коментар е бил направен по време на тържествен прием за учените, участващи в разработването на водородната бомба, с която беше направено изпитание на 3 септември. „Трябва да продължим с научните разработки за засилване на ядрения потенциал за сдържане, необходим за самоотбрана“, е отбелязал лидерът. Шестото ядрено изпитание е „голяма победа за корейския народ и е доказателство за това, че Северна Корея е ядрена държава, разполагаща с междуконтинентална балистична ракета с водорона бомба“, е допълнил Ким Чен Ун. Фокус", "date": "2017.09.10", "title": "Лидерът на Северна Корея е обявил политика на увеличаване на ядрения потенцал на страната"}
{"url": "http://pik.bg/%D1%82%D1%80%D1%83%D1%81-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5-36-%D0%BF%D0%BE-%D1%81%D0%BA%D0%B0%D0%BB%D0%B0%D1%82%D0%B0-%D0%BD%D0%B0-%D1%80%D0%B8%D1%85%D1%82%D0%B5%D1%80-%D0%B1%D0%B5-%D1%80%D0%B5%D0%B3%D0%B8%D1%81%D1%82%D1%80%D0%B8%D1%80%D0%B0%D0%BD%D0%BE-%D0%B2-%D0%B0%D0%B7%D0%B5%D1%80%D0%B1%D0%B0%D0%B9%D0%B4%D0%B6%D0%B0%D0%BD-news689320.html", "text": "Земен трус с магнитут 3,6 по скалата на Рихтер е било регистрирано в Азербайджан, съобщава Асошиайтед Прес, цитирани от Фокус. Според информация на Министерството на извънредните ситуации на Азербайджан, трусът е бил регистриран в 06:32 часа местно време (б.р 07:32 часа българско време) на 20 километра западно от град Ленкоран, разположен на Каспийско море край границата с Иран. Дълбочината на земетресението е 16 км. Местните жители са усетили труса слабо. Няма данни за жертви и разрушения.", "date": "2017.09.10", "title": "Трус! Земетресение 3,6 по скалата на Рихтер бе регистрирано в Азербайджан"}
{"url": "http://pik.bg/%D0%B2-%D0%BE%D1%87%D0%B0%D0%BA%D0%B2%D0%B0%D0%BD%D0%B5-%D0%BD%D0%B0-%E2%80%9E%D0%B8%D1%80%D0%BC%D0%B0%E2%80%9C-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE%D1%82%D0%BE-%D0%BF%D0%BE%D1%81%D0%BE%D0%BB%D1%81%D1%82%D0%B2%D0%BE-%D0%B2-%D1%81%D0%B0%D1%89-%D1%81-%D0%B4%D0%BE%D1%81%D1%82%D0%B0-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%BD%D1%8F%D0%BC%D0%B0%D0%BC%D0%B5-%D0%B2%D1%80%D1%8A%D0%B7%D0%BA%D0%B0-news689322.html", "text": "С доста българи, особено с тези в районите, откъдето „Ирма” вече е минала, нямаме връзка. Това заяви пред Би Ти Ви представителят на българското посолство в САЩ Любомир Грънчаров. Той побърза да уточни, че причината за това са сериозните проблеми с комуникациите в САЩ в момента. Любомир Грънчаров припомни, че в българската мисия е създаден кризисен щаб, който да помага на наши сънародници по време на природното бедствие. „Засега няма данни за пострадали българи. Много техни близки се обаждат в посолството, за да търсят информация”, заяви Грънчаров. Очаква се скоро бурята да връхлети Флорида, където също живеят много наши сънародници. Там е обявена и най-голямата евакуация в историята на щата. „Много е важно хората да не се евакуират след настъпването на бурята. Властите предупредиха и да не се звъни на спешния телефон 911 докато трае стихията, защото няма да могат да помогнат”, уточнява Грънчаров. Телефонът за връзка с посолството ни е +1 (202) 387 5770 Българката Маги Чукурлиева, която живее във Форт Лодърдейл разказа, че при тях положението към момента е спокойно. „Добрата новина за нас на източния бряг е, че „Ирма” се движи по западното крайбрежие на Флорида. Вятърът при нас ще бъде може би около 200 км/ч, не повече”, посочва тя. Тя показа къщите във Форт Лодърдейл, които са укрепени със специални метални щори, за да бъдат предпазени от ураганните ветрове. Чукурлиева посочи, че тя лично няма да се евакуира, тъй като положението с пътуването е много тежко заради милионите хора, които напускат Флорида. Очаква се ураганът „Ирма” да удари с пълна сила Флорида в ранните сутрешни часове местно време.", "date": "2017.09.10", "title": "В очакване на „Ирма“! От българското посолство в САЩ: С доста от българите нямаме връзка"}
{"url": "http://pik.bg/%D0%B0%D0%BF%D0%BE%D0%BA%D0%B0%D0%BB%D0%B8%D0%BF%D1%82%D0%B8%D1%87%D0%BD%D0%BE-%E2%80%9E%D0%B8%D1%80%D0%BC%D0%B0%E2%80%9C-%D0%B8%D0%B7%D1%81%D0%BC%D1%83%D0%BA%D0%B0-%D0%B2%D0%BE%D0%B4%D0%B0%D1%82%D0%B0-%D0%BA%D1%80%D0%B0%D0%B9-%D0%BF%D0%BB%D0%B0%D0%B6%D0%BE%D0%B2%D0%B5%D1%82%D0%B5-%D0%BD%D0%B0-%D0%B1%D0%B0%D1%85%D0%B0%D0%BC%D0%B8%D1%82%D0%B5-news689311.html", "text": "Ураганът „Ирма” е толкова мощен, че е изсмукал водата край плажовете на Бахамите, съобщават световните агенции, цитирани от Би Ти Ви. Стотици снимки и видеоклипове, на които се вижда оголеното океанско дъно, бяха споделени в социалните мрежи. Това е изключително рядък природен феномен, който се наблюдава само при изключително силни бури. Причината за отдръпването на водата толкова навътре е много ниското атмосферно налягане в окото на бурята, което предизвиква „засмукващ” ефект. Това кара водата да се отдръпва от плажовете и да се насочва към центъра на стихията. Веднъж стигнала до окото на бурята, водната маса се засмуква нагоре като във фуния. Американски метеоролози предупредиха, че отдръпването на водата може да продължи часове наред, но въпреки това местните хора трябва да внимават, защото океанът ще се завърне много бързо и с много по-голяма дълбочина от преди.", "date": "2017.09.10", "title": "Апокалиптично! „Ирма“ изсмука водата край плажовете на Бахамите"}
{"url": "http://pik.bg/%D1%83%D0%B6%D0%B0%D1%81%D1%8A%D1%82-%D0%B8%D1%80%D0%BC%D0%B0-%D1%82%D0%BE%D0%B4%D0%BE%D1%80-%D1%82%D1%80%D0%B0%D0%B9%D1%87%D0%B5%D0%B2-%D0%BE%D1%82-%D1%84%D0%BB%D0%BE%D1%80%D0%B8%D0%B4%D0%B0-%D1%82%D0%BE%D0%B7%D0%B8-%D0%BF%D1%8A%D1%82-%D0%B5-%D1%81%D1%82%D1%80%D0%B0%D1%88%D0%BD%D0%BE-news689296.html", "text": "В очакване на потопа! Това пише във Фейсбук една от легендите на българската попмузика - Тодор Трайчев. Музикантът над 30 години живее в САЩ. Ето какво разказва той за приближаващия ураган: Избрахме да не мърдаме от вкъщи. Тук сме Теодора, Пит и аз. Всички съседи се изнесоха нанякъде. Улиците са пусти. Сутринта само аз разходих кучката Лиза до църквата и обратно. Дано ни се размине. Този път е страшно... Размерите и посоката на бурята накараха властите да наредят евакуации и по двете крайбрежия на Флорида , включително в някои от най-големите населени места в щата. Флорида е третият по население американски щат с 21 млн. жители. Над 50 000 души потърсиха убежище в училища, общински сгради и църкви. Федералните власти на САЩ също са разкрили убежища - който няма къде да отиде, отива натам, а други са по хотели или при роднини. Властите в американски я щат Флорида п ризоваха още 700 хиляди души да се евакуират преди идването на урагана Ирма. Така общият брой н а призованите да сторят това доближи 7 милиона души , предаде Асошиейтед прес, цитирана от БТА. По-рано през деня властите обявиха, че са издали н ареждания както за задължителна, така и за доброволна евакуация, отнасящи се до 6,3 млн. души . Броят обаче нарасна, тъй като прогнозираната траектория на Ирма се смени в западна посока.", "date": "2017.09.10", "title": "УЖАСЪТ \"ИРМА\"! Тодор Трайчев от Флорида: Този път е страшно!"}
{"url": "http://pik.bg/%D0%B2-%D0%BE%D1%87%D0%B0%D0%BA%D0%B2%D0%B0%D0%BD%D0%B5-%D0%BD%D0%B0-%E2%80%9E%D0%B8%D1%80%D0%BC%D0%B0%E2%80%9C-%D0%BD%D0%B0%D0%B4-%D0%BF%D0%BE%D0%BB%D0%BE%D0%B2%D0%B8%D0%BD%D0%B0%D1%82%D0%B0-%D0%B1%D0%B5%D0%BD%D0%B7%D0%B8%D0%BD%D0%BE%D1%81%D1%82%D0%B0%D0%BD%D1%86%D0%B8%D0%B8-%D0%B2-%D1%8E%D0%B6%D0%BD%D0%B0-%D1%84%D0%BB%D0%BE%D1%80%D0%B8%D0%B4%D0%B0-%D0%BE%D1%81%D1%82%D0%B0%D0%BD%D0%B0%D1%85%D0%B0-%D0%B1%D0%B5%D0%B7-%D0%B3%D0%BE%D1%80%D0%B8%D0%B2%D0%BE-news689308.html", "text": "Над половината от бензиностанциите в Южна Флорида останаха без гориво, съобщава Си Ен Ен, цитирани от Би Ти Ви. Причината е увеличението в продажбите на бензин и дизел, нужни за евакуацията на около една трета от населението на щата заради урагана „Ирма”. Телевизионният канал се позовава на данни в реално време на интернет платформата \"Газ бъди\" (Gas Buddy). Около 65% от бензиностанциите в района на градовете Маями и Форт Лодърдейл са продали всичкото си гориво. Аналогична е ситуацията в над половината от бензиностанциите в градовете Уест Палм Бийч, Форт Пиърс и Форт Майърс. Гориво нямат и 43,5% от бензиностанциите в района на Тампа и Сейнт Питърсбърг. Във Флорида към момента над 75 000 души са настанени в убежища заради урагана, предаде Асошиейтед Прес. Властите в щата заявиха, че са разкрити над 400 такива настанителни центрове, предимно в училища, църкви и общински сгради.", "date": "2017.09.10", "title": "В очакване на „Ирма“! Над половината бензиностанции в Южна Флорида останаха без гориво"}
{"url": "http://pik.bg/%D0%B2-%D0%BF%D0%B5%D1%82-%D0%BE%D0%B1%D1%89%D0%B8%D0%BD%D0%B8-%D0%B7%D0%B0-%D0%BF%D0%B5%D1%82%D0%B8-%D0%BF%D1%8A%D1%82-%D1%89%D0%B5-%D1%81%D0%B5-%D0%BF%D1%80%D0%BE%D0%B2%D0%B5%D0%B4%D0%B5-%D0%B5%D0%BA%D0%BE%D0%BA%D0%B0%D0%BC%D0%BF%D0%B0%D0%BD%D0%B8%D1%8F%D1%82%D0%B0-%E2%80%9E%D1%81%D1%82%D0%B0%D1%80%D0%B0-%D1%85%D0%B0%D1%80%D1%82%D0%B8%D1%8F-%D0%B7%D0%B0-%D0%BD%D0%BE%D0%B2%D0%B0-%D0%BA%D0%BD%D0%B8%D0%B3%D0%B0%E2%80%9C-news689312.html", "text": "За пета поредна година в пет града от страната ще се проведе националната екокампания „Стара хартия за нова книга“. Общините София, Хасково, Русе, Пловдив и Бургас ще бъдат домакини на инициативата, която дава възможност на децата да научат повече за рециклирането, да разберат как да пазят природата и да събират разделно отпадъците, съобщава Фокус. Всяко дете, което доведе възрастен придружител с поне 5 кг стара хартия за рециклиране, ще получи нова детска книга по избор както и подаръци от партньорите на празника, съобщиха от пресцентъра на Столична община. Под надслов „Почисти и прочети“ кампанията ще се реализира в София от 10:30 до 19:00 часа на бул. „Витоша“ 37 пред Книжен център „Гринуич“. „Стара хартия за нова книга“ в столицата е част от Календара на културните събития на Столична община за 2017 г. и ще премине под патронажа на кмета на София – Йорданка Фандъкова. Талисман на кампанията „Стара хартия за нова книга“ тази година е един от най-обичаните съвременни фентъзи герои – Пърси Джаксън – син на Посейдон, похитител на мълнии и племенник на Зевс. 12-годишният тийнейджър с талант да се забърква в неприятности е познат на българските читатели от поредицата на американския писател Рик Риърдън „Пърси Джаксън и Боговете на Олимп“. За участниците в петте града ще бъдат подготвени викторини и игри в духа на книгите за Пърси Джаксън. За да остане празникът незабравим, в София всички деца, които са предали старата си хартия, ще имат възможност да си направят снимка за спомен в стил „Боговете на Олимп“. Празникът ще протече с много музика и танци. За настроението на всички присъстващи ще се погрижат детски и тийнейджърски вокални групи и танцови състави. Програмата ще включва още спектакъла „Цирк“ – музикално куклено шоу с марионетки, което забавлява и деца, и възрастни, както и постановка на екотематика от „Театъра на приказките – София“. За да има за всички достатъчно книги, всеки, който изпълни условието да донесе 5 кг стара хартия за рециклиране, ще може да получи само една книга, но не повече. Децата, донесли допълнителни 5 кг хартия, ще получат втора книжка на екотематика – изданието „Ти можеш да спасиш планетата“. Началото на каузата „Стара хартия за нова книга“ бе поставено на 15 септември 2013 г. За четирите години в инициативата се включиха близо 18 000 деца. Малчуганите, заедно със своите родители, предадоха за рециклиране 90 тона хартия и получиха над 20 000 книжки. Така са спасени от изсичане 1 170 дървета.", "date": "2017.09.10", "title": "В пет общини за пети път ще се проведе екокампанията „Стара хартия за нова книга“"}
{"url": "http://pik.bg/35-%D0%B3%D0%BE%D0%B4%D0%B8%D1%88%D0%B5%D0%BD-%D0%BC%D1%8A%D0%B6-%D1%81-%D0%BE%D0%BF%D0%B0%D1%81%D0%BD%D0%BE%D1%81%D1%82-%D0%B7%D0%B0-%D0%B6%D0%B8%D0%B2%D0%BE%D1%82%D0%B0-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D0%B5-%D1%83%D0%B4%D0%B0%D1%80%D0%B5%D0%BD-%D0%BE%D1%82-%D0%B4%D0%B6%D0%B8%D0%BF-%D0%B2-%D0%BA%D0%B2-%E2%80%9E%D0%BC%D0%BE%D0%B4%D0%B5%D1%80%D0%BD%D0%BE-%D0%BF%D1%80%D0%B5%D0%B4%D0%B3%D1%80%D0%B0%D0%B4%D0%B8%D0%B5%E2%80%9C-news689327.html", "text": "35-годишен мъж е бил приет в болница с опасност за живота, след като е бил блъснат от джип в кв. „Модерно предградие“ в столицата, съобщава Фокус, като се позовава на  пресцентъра на МВР. Сигналът за инцидента е подаден снощи, към 22:30 часа. Пътното произшествие е станало на ул. „Връх Манчо“, в близост до бул. „Сливница“. Лекият автомобил е с марка „Фолксваген Туарег“. Водачът му е тестван за алкохол, като пробата е отрицателна. По случая е образувано досъдебно производство. Причините, довели до инцидента, се разследват.", "date": "2017.09.10", "title": "35-годишен мъж с опасност за живота, след като е ударен от джип в кв. „Модерно предградие“"}
{"url": "http://pik.bg/%D0%BD%D0%BE%D0%B2%D0%B8%D1%8F%D1%82-%D0%BF%D1%80%D0%B5%D0%BC%D0%B8%D0%B5%D1%80-%D0%BD%D0%B0-%D0%BA%D0%BE%D1%81%D0%BE%D0%B2%D0%BE-%D0%B5-%D1%80%D0%B0%D0%BC%D1%83%D1%88-%D1%85%D0%B0%D1%80%D0%B0%D0%B4%D0%B8%D0%BD%D0%B0%D0%B9-news689310.html", "text": "Парламентът на Косово избра с 61 гласа „за“ и с един въздържал се Рамуш Харадинай за министър-председател на страната, съобщава МКД. След избора депутатите от партиите „Самоопределение“ от Демократичния съюз на Косово напуснаха залата и не присъстваха на клетвата на новия премиер и на членовете на правителството. В първото свое изявление след избирането си Харадинай обяви, че ще „създаде ново Косово“. „Ще говорим по-малко и ще работим повече. Прочетох правителствената програма в парламента и ви казвам да се подготвите за ново Косово“ , заяви той, като отбеляза, че ще „мобилизира правителството и по този начин ще се въведе държавност в Косово \". Харадинай подчерта, че точно заради това Демократичният съюз на Косово и „Самоопределяне“ трябва да участват в работата на парламента и че \"Косово ще поеме нов път на развитието\".", "date": "2017.09.10", "title": "Новият премиер на Косово е Рамуш Харадинай"}
{"url": "http://pik.bg/%D1%80%D1%83%D1%81%D0%B8%D1%8F-%D0%B3%D0%BE%D1%82%D0%BE%D0%B2%D0%B0-%D0%B4%D0%B0-%D0%BF%D0%BE%D0%BC%D0%BE%D0%B3%D0%BD%D0%B5-%D0%BD%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8%D1%82%D0%B5-%D0%BE%D1%82-%D1%83%D1%80%D0%B0%D0%B3%D0%B0%D0%BD%D0%B0-%E2%80%9E%D0%B8%D1%80%D0%BC%D0%B0%E2%80%9C-%D1%81%D1%82%D1%80%D0%B0%D0%BD%D0%B8-news689204.html", "text": "Ръководителят на Министерството на извънредните ситуации на Русия Владимир Пучков обяви пред ТАСС, че страната е готова да окаже помощ на държавите от Карибския басейн, пострадали от урагана „Ирма“. „Пострадалите от урагана „Ирма“ могат да разчитат на наши спасителни екипи, на техника и на извънредния ни корпус за хуманитарна реакция, стига да потърсят помощ и подкрепа в наистина много тежката ситуация“, заяви Пучков. Междувременно от посолството на Русия в Куба обявиха, че във връзка с приближаващия острова ураган „Ирма“, са били евакуирани руски туристи от островите Кайо Коко и Кайо Санта Мария, които са разположени край крайбрежието на Куба.", "date": "2017.09.10", "title": "Русия готова да помогне на пострадалите от урагана „Ирма“ страни"}
{"url": "http://pik.bg/%D0%B0%D0%BF%D0%BE%D0%BA%D0%B0%D0%BB%D0%B8%D0%BF%D1%81%D0%B8%D1%81%D1%8A%D1%82-%D0%B8%D0%B4%D0%B2%D0%B0-%D0%BE%D0%BF%D1%80%D0%B5%D0%B4%D0%B5%D0%BB%D0%B8%D1%85%D0%B0-%D1%82%D0%BE%D1%87%D0%BD%D0%B0%D1%82%D0%B0-%D0%B4%D0%B0%D1%82%D0%B0-news688570.html", "text": "Известният американски футуролог и автор на теории за конспирацията Дейвид Мид е убеден, че на 23 септември ще настане краят на света. По думите му, именно в този ден животът на нашата планета ще свърши. Апокалиптичната си прогноза Дейвид прави, както се казва, не на празно място. В много отношения той се основава на Библията, която явно добре е изучил. В \"Откровенията на Йоан Богослов\" той открива някакъв намек за предстоящ апокалипсис и нещо повече - дори точната му дата - 23 септември 2017 година. Мид е направил сложни изчисления, за да потвърди хипотезата си. Той е разшифровал посланието до съвременниците, скрито в апостолския стих. От \"изследванията\" на футуролога следва, че Земята ще бъде погубена от планетата Нибиру. (Въпреки че астрофизиците напълно отричат този факт). Струва си да отбележим, че от началото на века различни \"експерти\" предсказаха над 30 \"краища на света\". И нито един, както виждаме, не се случи. Между другото, през януари тази година американецът твърдеше, че същата тази Нибиру ще порази третата планета от Слънцето през октомври. Интересно, кое го е накарало да промени тогавашната си прогноза?", "date": "2017.09.10", "title": "АПОКАЛИПСИСЪТ ИДВА! Определиха точната дата! "}
{"url": "http://pik.bg/%D0%BF%D0%BE-%D1%87%D0%B8%D1%81%D1%82-%D0%BE%D1%82-%D1%81%D1%8A%D0%BB%D0%B7%D0%B0-%D0%B6%D0%B8%D0%B2%D0%BA%D0%BE-%D1%81%D1%83%D0%B4%D0%B6%D1%83%D0%BA%D0%B0-%D1%82%D1%8A%D1%80%D1%81%D1%8F%D1%82-%D1%81%D0%BC%D0%B5%D1%85%D0%BE%D1%82%D0%B2%D0%BE%D1%80%D0%BD%D0%B8-%D0%BD%D0%B0%D1%87%D0%B8%D0%BD%D0%B8-%D0%B4%D0%B0-%D0%BC%D0%B5-%D0%BE%D0%BB%D0%B5%D0%BF%D1%8F%D1%82-%D1%81-%D0%BF%D1%80%D0%B5%D0%BC%D0%B8%D0%B5%D1%80%D0%B0-%D1%81%D0%BC%D0%B5-%D1%81%D0%B5-%D1%87%D1%83-news689315.html", "text": "Каквато ни е политиката, такива са ни и политическите скандали - с мирис на суджук. Това коментира новата неделна водеща на \"Събуди се...\" Лора Крумова. Виновникът за \"Суджукгейт\" Живко Мартинов се съгласява да говори пред Галя Щърбева и огласява за пръв път своята версия. \"Няма такава фирма в Добрич, която да произведе такова количество суджук - 4 тона. Този, който ме натопи, ми дължи неизплатени наеми за 2009-2012 г. Трите фирми обаче той е продал на хора в неравностойно положение\", разкри Мартинов. Адвокатът му отбеляза, че за въпросните 4 тона суджук трябвало да се намерят 300 кг еленско месо. \"Откъде, Живко, ще се намерят толкова килограми еленско? Няма откъде\", попита и си отговори сам адвокатът. Тихомир Атанасов, един от двадесетте свидетели срещу Мартинов, твърди, че останалите свидетели са \"хора на държавни позиции, които едва ли ще се съгласят да лъжат\". Младият мъж твърди, че Мартинов е искал целенасочено да съсипе бизнеса му. Живко обаче е на полюсното мнение: \"Няма такова нещо. Това са подставени хора\". \"В полицията всички хора са назначени с негова протекция\", твърди Тихомир. \"Няма такова нещо\", заявява Живко. Живко Мартинов казва, че обича суджук, но не знае дали премиерът Борисов обича. Не крие - обиден е, че след \"11 години работа в полза на партията\", е изритан от ГЕРБ. \"Не съм имал полицейска проверка, нито някакви фишове. Не съм оказвал натиск на полицията. И не съм се опитвал да оневиня бивш зам.-министър, причинил катастрофа с две жертви. При окръжния прокурор съм ходил само веднъж - за 15 минути, когато започна работа. И по тази тема не съм говорил никога. Всичко, което е направено, е скалъпено. Търсят смехотворни начини да ме олепят. С премиера сме се \"чули\" само в писмена форма. Казах, че не искам да злоупотребяват с името ми и ще си подам оставка. Обидно ми е, защото по никакъв начин не съм засегнал премиера или накърнил името му\", заявява Живко Мартинов. На въпрос дали е опитал да си купи депутатско място, той отговаря: \"Около София може интересът да е голям, ние сме на 500 километра. Аз съм разумен човек и искам да търгувам, не ми се занимава с политика. За мен политиката вече е затворена страница\", заявява добричкият бизнесмен. Въпросният анонимен засега бизнесмен, който твърди, че е рекетиран за 4 тона суджук, е категоричен, че е имало мощности за производството не само за такова, но и за още по-голямо количество. Бизнесменът обмисля дали да застане пред камерата и да разкрие своята версия за разразилия се \"Суджукгейт\".", "date": "2017.09.10", "title": "ПО-ЧИСТ ОТ СЪЛЗА! Живко Суджука: Търсят смехотворни начини да ме олепят! С премиера сме се \"чули\" само в писмена форма"}
{"url": "http://pik.bg/%D0%B2%D1%8A%D0%B2-%D0%B2%D0%B0%D1%80%D0%BD%D0%B0-%D1%89%D0%B5-%D0%B4%D0%B5%D0%B1%D0%B0%D1%82%D0%B8%D1%80%D0%B0%D1%82-%D0%B7%D0%B0-%D1%87%D0%B5%D1%80%D0%BD%D0%BE%D0%BC%D0%BE%D1%80%D1%81%D0%BA%D0%B8%D1%8F-%D1%82%D1%83%D1%80%D0%B8%D0%B7%D1%8A%D0%BC-news689282.html", "text": "Десети юбилеен Черноморски туристически форум ще се проведе във Варна в края на месец септември. Това каза за Фокус проф. Стоян Маринов, член на Управителния съвет на Варненската туристическа камара. Събитието ще се състои от 27 до 29 септември в Двореца на културата и спорта във Варна. Тази година форумът ще бъде посветен основно на културно-историческия туризъм и на алтернативните видове туризъм. „Форумът има за цел да допринесе за предлагането на продукти, които водят до удължаването на туристическия сезон и до предлагането на видове и форми на туризъм, свързани с повече приходи. Мотото на изданието тази година е „Местната идентичност и глобалният туризъм“, тоест как в контекстна на глобалния туризъм да използваме местната идентичност, за да предлагаме уникални, различни и атрактивни туристически продукти, свързани с по-високи цени и по-високи приходи“, отбеляза проф. Стоян Маринов.", "date": "2017.09.10", "title": "Във Варна ще дебатират за Черноморския туризъм"}
{"url": "http://pik.bg/%D1%81%D0%BE%D1%84%D0%B8%D1%8F-%D0%B3%D1%80%D0%B5%D0%B9%D0%BD%D0%B0-%D1%81-%E2%80%9E%D0%BF%D0%B0%D1%80%D0%B0%D0%B4-%D0%BD%D0%B0-%D1%88%D0%B0%D0%BF%D0%BA%D0%B8%D1%82%D0%B5%E2%80%9C-news689278.html", "text": "Сред дънково-тийнейджърското общество, разположено в кафенетата и ресторантите на столичния бул. „Витоша”, от паметника на Алеко започна днес есенният „Парад на шапките”. И както се казва на жаргон - дамите с капелите „обраха точките”. Но не в ироничния смисъл, а в буквалния, в полза на женствеността, съобщава БГНЕС. „Парадът на шапките” на дизайнерката Ирина Сардарева винаги предизвиква оживление, то не липсваше и днес. Като за пореден път убеди и млади, и стари, че шапките са винаги на мода, стига да имаш самочувствието да ги носиш.", "date": "2017.09.10", "title": "София грейна с „Парад на шапките“"}
{"url": "http://pik.bg/%D0%B4%D0%BE%D0%B1%D1%80%D0%B0-%D0%B8%D0%B4%D0%B5%D1%8F-%D0%BF%D1%80%D0%B0%D0%B2%D1%8F%D1%82-%D0%BD%D0%BE%D0%B2-%D1%82%D1%83%D1%80%D0%B8%D1%81%D1%82%D0%B8%D1%87%D0%B5%D1%81%D0%BA%D0%B8-%D0%BC%D0%B0%D1%80%D1%88%D1%80%D1%83%D1%82-%D0%BC%D0%B5%D0%B6%D0%B4%D1%83-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D1%80%D1%83%D0%BC%D1%8A%D0%BD%D0%B8%D1%8F-news689281.html", "text": "Асоциацията на дунавските общини „Дунав“ и Фондация „Жива природа“ от румънския град Кълъраш ще представят в Русе през идната седмица резултатите от проучване на природни обекти с различен статут на защита според националното и европейското природозащитно законодателство в трансграничния регион. То е проведено на територията на 8 области в България и 7 окръзи в Румъния. Те ще бъдат в основата на нов туристически маршрут по река Дунав, предава БНТ Русе. Той ще включва общо 60 специфични места в двете държави – блата, острови и природни паркове.", "date": "2017.09.10", "title": "ДОБРА ИДЕЯ! Правят нов туристически маршрут между България и Румъния"}
{"url": "http://pik.bg/%D0%BA%D0%B8%D1%82%D0%B0%D0%B9-%D0%BF%D0%BE%D1%81%D1%8F%D0%B3%D0%B0-%D0%BD%D0%B0-%D1%80%D0%B5%D0%BB%D0%B8%D0%B3%D0%B8%D1%8F%D1%82%D0%B0-%D0%B2%D1%8A%D0%B2%D0%B5%D0%B6%D0%B4%D0%B0-%D0%BD%D0%BE%D0%B2%D0%B8-%D0%BF%D1%80%D0%B0%D0%B2%D0%B8%D0%BB%D0%B0-news689241.html", "text": "Китайските власти публикуваха нови правила за религиозната свобода в страната с цел гарантиране на националната сигурност, ограничаване на неразрешените практики и възпиране на екстремизма, предаде Франс прес. Агенцията отбелязва, че управляващата Китайска комунистическа партия (ККП) се опитва да предотврати появата на каквото и да било организирано движение, което убягва от нейния контрол. Това се отнася и за религиите, включително за християнството и исляма, които са подложени на строго наблюдение от страна на китайските власти. Новите правила по-конкретно забраняват приемането на дарения от чужбина и предвиждат глоби до 300 000 юана (39 000 евро) за организиране на неразрешено събитие. Ще бъдат затегнати освен това правилата за откриване на религиозни училища. Новите правила ще влязат в сила на 1 февруари 2018 г. Китайските власти редовно твърдят, че страната е изправена пред нарастваща заплаха от секти и радикалния ислям, отбелязва Франс прес. Те са особено обезпокоени от ситуацията в Синцзян-Уйгурския автономен район, където живеят много представители на уйгурското мюсюлманско малцинство.", "date": "2017.09.10", "title": "Китай посяга на религията, въвежда нови правила"}
{"url": "http://pik.bg/%D1%83%D0%BD%D0%B8%D0%BA%D1%83%D0%BC-%D0%BE%D0%B1%D1%80%D0%B0%D0%B7%D1%8A%D1%82-%D0%BD%D0%B0-%D0%B1%D0%BE%D0%B3%D0%BE%D1%80%D0%BE%D0%B4%D0%B8%D1%86%D0%B0-%D1%81%D0%B5-%D1%8F%D0%B2%D0%B8-%D0%BA%D1%80%D0%B0%D0%B9-%D0%BB%D0%BE%D0%BC-news689173.html", "text": "„Чудото стана и при нас! Появи се Света Богородица на черквата! Ще има изцеление, годината ще е добра и здрава”, радват се жителите на рибарския квартал “Боруна” в Лом. Образът на Божията майка се явил върху оградата на църквата “Св. Николай Чудотворец”. Падащите мазилки от неремонтирания от години храм разкрили силует, удивително напомнящ “Богородица Умиление”, или Елеуса, по-известна сред българите като Богородица с младенеца. Такава чудотворна икона има в Бачковския манастир, разказа енорийският свещеник Михаил. Новото чудо осенило вярващите в Лом преди седмици.  Бялата мазилка на черковната ограда се рушала от влагата, падали парчета, а на места отдолу оставал само хоросанът. Младо семейство минавало оттам и мъжът забелязал очертанията на образа на Света Богородица с младенеца. Приближил се, за да се увери. “Прекръстих се 3 пъти и се затичах да повикам попа. Самият той нищо не знаеше и веднага отправи молитва”, разказва развълнуван той. “Дори и аз нищо не подозирах. Но от векове това място е чудотворно”, признава отец Михаил. Мълвата за знамението бързо се разнесла. Стигнало се дотам, че хора, тръгнали на сутрешната служба в големия храм в центъра на Лом, се отправили към малката черквица. Според отец Михаил да видят силуета, идвали дори неверници. Някои мърморели, че трябва да имаш много голямо въображение, за да видиш подобието на Божията майка. “Как ще я видят, като не обръщат поглед към духовното”, коментират вярващи.  “Храмът от векове приютява млади и стари, болни и здрави, бедни и богати, дошли да търсят просветление и успокоение на душата”, разказва отец Михаил. Сега жителите на Лом идват и с дарове към мястото с божия знак. Те оставят цветя и дори по някоя дрешка или кърпа на болен, който търси лек. “Никой не смее да пипне даровете пред това божие знамение”, казва отец Михаил.  Чудотворната икона на Богородица в Бачковския манастир, на която много прилича силуетът на оградата, лекувала рак и може би затова миряните от Лом се надяват на изцеление, като оставят дарове пред новото чудо, разсъждава отецът.", "date": "2017.09.10", "title": "УНИКУМ! Образът на Богородица се яви край Лом"}
{"url": "http://pik.bg/%D1%89%D0%B5-%D0%B8%D0%BC%D0%B0-%D0%BB%D0%B8-%D0%BE%D0%B1%D1%80%D0%B0%D1%82-%D0%B4%D0%B5%D1%81%D0%B5%D1%82%D0%BA%D0%B8-%D1%85%D0%B8%D0%BB%D1%8F%D0%B4%D0%B8-%D0%BD%D0%B0-%D0%B4%D0%B5%D0%BC%D0%BE%D0%BD%D1%81%D1%82%D1%80%D0%B0%D1%86%D0%B8%D1%8F-%D0%B2-%D0%BB%D0%BE%D0%BD%D0%B4%D0%BE%D0%BD-%D1%81%D1%80%D0%B5%D1%89%D1%83-%D0%B1%D1%80%D0%B5%D0%BA%D0%B7%D0%B8%D1%82-news689266.html", "text": "Десетки хиляди хора излязоха по улиците на Лондон, за да протестират срещу плановете на Великобритания да напусне Европейския съюз, предадоха световните агенции. Демонстрацията, която бе подкрепена от ирландския певец, текстописец и политически активист Боб Гелдоф, премина през центъра на града и се отправи към британския парламент, където се спря на Парламентарния площад. Демонстрантите, събрали се пред сградата на парламента, бяха облечени в синьо и жълто - цветовете на ЕС, и размахваха знамена на ЕС, посочва ДПА. Организаторите оценяват участието на около 50 000 души. Целта на т. нар. Народен марш за Европа е да \"се обединим, да преосмислим и отхвърлим\" Брекзит, според организаторите. Протестът е в неудобен момент за правителството, тъй като в понеделник за първи път долната камара на парламента трябва да гласува закон за излизане от ЕС, отбелязва ДПА.", "date": "2017.09.10", "title": "ЩЕ ИМА ЛИ ОБРАТ! Десетки хиляди на демонстрация в Лондон срещу Брекзит"}
{"url": "http://pik.bg/%D1%81%D1%82%D1%80%D0%B0%D1%85%D0%BE%D0%B2%D0%B8%D1%82%D0%BE-%D0%B3%D1%80%D0%BE%D0%B1%D0%B8%D1%89%D0%B5-%D1%81%D1%82%D0%B0%D0%BD%D0%B0-%D1%81%D0%B2%D1%8A%D1%80%D1%82%D0%B0%D0%BB%D0%B8%D1%89%D0%B5-%D0%BD%D0%B0-%D0%B4%D1%83%D1%85%D0%BE%D0%B2%D0%B5-news689184.html", "text": "Страховити кадри успя да запечата камера за видеонаблюдение в Ливърпул. Устройството, което се намира в местен гробищен парк, записа движението на мистериозно създание, оприличавано на призрак. Камерата е в гробище, в което се намират останките на 58 000 души. На кадрите, които са направени с нея, се вижда прозрачен силует, наподобяващ светло петно, който се разхожда в непрогледната нощ. Образът е прекалено размазан, за да се изясни точният му произход, но като се има предвид колко прозрачен е, едва ли принадлежи на човешко същество. Според ловците на духове по-вероятно е в действителност камерата да е заснела бродещ сред гробовете призрак. На това място почиват доста необикновени хора, преживели драматични обрати в живота си и е напълно възможно някои от тях все още да не могат да намерят покой. Сред покойниците, погребани в ливърпулския гробищен парк, е мистериозен морски капитан. За него не се знае много, но според историците е бил жестоко убит при Бискайския залив. Сред необикновените покойници е и знаменит художник, играл във викторианско цирково шоу заради извънредно ниския си ръст. Гробището е и мястото, където се намират останките на моряк от САЩ, воювал в битка при Трафалгар. На територията му са погребани и малчугани, издъхнали по време на епидемия от холера. Според местните хора това не е първият случай, в който се говори за дух на въпросното гробище. Някои твърдят, че щом падне мрак от, него започват да се носят тихи, но зловещи стонове. Други пък стигат по-далеч в твърденията си, като посочват, че са виждали призрака на Уилям Хаскисън. Политикът бил погребан тук през 1830, след като влак отнел живота му. Доста години след това легенда разказва, че призракът му се появява нощем и започва да куцука сред гробовете.", "date": "2017.09.10", "title": "Страховито! Гробище стана свърталище на духове"}
{"url": "http://pik.bg/%D0%BC%D0%B0%D0%B4%D0%B0%D0%BC-%D0%BC%D0%B0%D0%BA%D1%80%D0%BE%D0%BD-%D1%81%D0%B5-%D1%81%D1%82%D1%80%D0%B0%D1%85%D1%83%D0%B2%D0%B0%D0%BB%D0%B0-%D0%B4%D0%B0-%D1%81%D1%82%D0%B0%D0%BD%D0%B5-%D0%BF%D1%8A%D1%80%D0%B2%D0%B0-%D0%B4%D0%B0%D0%BC%D0%B0-news689202.html", "text": "Идеята да види съпруга си в Елисейския дворец първоначално предизвиквала притеснения у Брижит Макрон. Списанието \"Нувел Обсерватьор\" публикува първите страници от последната книга на Филип Бесон \"Личност от роман\". Авторът на книгата, който е много близък до президентското семейство, беше близо до тях по време на цялата президентска кампания. Той споменава за телефонен разговор с Брижит Макрон през февруари, когато допитванията за Еманюел Макрон като кандидат за президент сочеха, че е в добра позиция и Брижит започваше да осъзнава, че наистина един ден може да се премести в Елисейския дворец. \"До този момент дълбоко в себе си отказвах да повярвам, т.е. отказвах да планирам подобно нещо. Но с всичките тези изследвания разбирах, че това става възможно и ме побиваха студени тръпки, не знаех за какво става дума. Ами ако това се случи, ще се справя ли? Представях си всичко, което ще трябва да променя и науча\", преразказва случилото се Бесон, съобщава БГНЕС. След избора на Еманюел Макрон Брижит успя да се впише в ролята си на първа дама на Франция. Стана много известна и се превърна в модна икона. Тя получава всеки ден рекорден брой писма в крилото на Госпожата на Елисейския дворец. На няколко пъти тя изгря на международната сцена до съпругите на други държавни глави. И все пак пред списание \"Ел\" миналия месец Брижит Макрон сподели, че не се чувства първа дама. \"Когато чуя първата дама, винаги имам желанието да се обърна и да погледна зад мен: не съм нито първа, нито последна, нито дама. Аз съм Брижит Макрон\".", "date": "2017.09.10", "title": "Мадам Макрон се страхувала да стане първа дама"}
{"url": "http://pik.bg/%D0%BA%D0%B0%D0%BB%D1%84%D0%B8%D0%BD-%D1%83%D0%B2%D0%B5%D1%80%D0%B5%D0%BD-%D1%87%D0%B5-%D0%BD%D0%B8%D0%BA%D0%BE%D0%B9-%D0%BD%D1%8F%D0%BC%D0%B0-%D0%BF%D0%BE%D0%BB%D0%B7%D0%B0-%D0%BE%D1%82-%D1%83%D0%BF%D0%BE%D1%82%D1%80%D0%B5%D0%B1%D0%B0%D1%82%D0%B0-%D0%BD%D0%B0-%D1%8F%D0%B4%D1%80%D0%B5%D0%BD%D0%BE-%D0%BE%D1%80%D1%8A%D0%B6%D0%B8%D0%B5-news689267.html", "text": "Руската политика не се е променила. Проблемът с ядреното оръжие е голям. Реакцията на Путин е нормална. Моята прогноза е, че там няма да видим единодействие между Русия САЩ и Китай. Страните няма интерес от война и тежки кризи в следствие не ембарго. Това коментира бившият вицепремиер и социален министър Ивайло Калфин пред Канал 3. Според него никоя страна не може да се намесва в Северна Корея, защото не иска толкова остри противоречия. \"Никой няма полза от ядрена война. Външна страна не би се намесила в политиката на Северна Корея, но и те няма да излязат навън. Има геополитически интереси. Тя е буфер между Китай и американските войски. Доналд Тръмп е съсредоточен във вътрешната политика. Има затопляне в отношенията на Америка и Русия, но те имат много различия. Никой не го е страх от много близки връзки\", посочи още той.", "date": "2017.09.10", "title": "Калфин уверен, че никой няма полза от употребата на ядрено оръжие"}
{"url": "http://pik.bg/%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BD%D0%B0-%D1%83%D0%BD%D0%B3%D0%B0%D1%80%D0%B8%D1%8F-%D0%BD%D1%8F%D0%BC%D0%B0-%D0%B4%D0%B0-%D0%BF%D0%BE%D0%B7%D0%B2%D0%BE%D0%BB%D1%8F-%D0%B4%D0%B0-%D1%81%D0%B5-%D0%BF%D1%80%D0%B5%D0%B2%D1%8A%D1%80%D0%BD%D0%B5%D0%BC-%D0%B2-%D1%81%D1%82%D1%80%D0%B0%D0%BD%D0%B0-%D0%BD%D0%B0-%D0%BC%D0%B8%D0%B3%D1%80%D0%B0%D0%BD%D1%82%D0%B8-news689147.html", "text": "Премиерът на Унгария Виктор Орбан заяви в интервю пред радио „Лайош Кошут“, че никога няма да позволи Унгария да се превърне в страна на мигранти, съобщава  Magyar Hirlap, цитирани от Фокус. Той посочи, че е упълномощен от унгарските избиратели да запази унгарските култура и идентичност, като ще направи всичко по силите си това да стане. Орбан подчерта, че Унгария се бори срещу политиката на Брюксел, от където искат да заселят мигранти срещу волята на националните държави. Той определи това действие като абсурдно и недопустимо, като добави, че не може бюрократите в Брюксел да решават \"кой да живее в Будапеща\". „Единствено унгарците могат да решат с кого да живеят - подчерта той. - Ако една страна смята, че решение на Европейския съюз засяга националната ѝ идентичност, тя трябва да се изправи\". Според Виктор Орбан истинската битка тепърва започва , защото според съдебната присъда на Европейския съюз Унгария не е задължена да направи нищо, а единствено, че квотата за заселване на мигранти се счита за легитимна. \"Досега се борихме по правен път, а сега трябва да се борим с политически методи, за да променим това решение на Европейския съюз. Трябва да се каже пред различните организации на Европейския съюз, че решението за квотите е грешно и неприложимо и че трябва да се промени“, обясни унгарският премиер.", "date": "2017.09.10", "title": "Премиерът на Унгария: Няма да позволя да се превърнем в страна на мигранти!"}
{"url": "http://pik.bg/%D0%BC%D0%B5%D1%80%D0%BA%D0%B5%D0%BB-%D0%B2-%D0%B5%D1%81-%D0%B8%D0%BC%D0%B0-%D0%BD%D0%B5%D0%B4%D0%BE%D1%81%D1%82%D0%B8%D0%B3-%D0%BD%D0%B0-%D1%81%D0%BE%D0%BB%D0%B8%D0%B4%D0%B0%D1%80%D0%BD%D0%BE%D1%81%D1%82-news689265.html", "text": "Европейският съюз трябва да проявява солидарност, за да има съществено влияние на международната арена, за да се бори с тероризма и нелегалната миграция. Това заяви днес германският канцлер Ангела Меркел на предизборна проява в град Ройтлинген, предаде ТАСС. \"Има недостиг на солидарност. Ще обсъдим това с нашите партньори от ЕС. Ако не постигнем съгласие, ще обсъдим противоречията помежду ни\", заяви тя на митинг преди парламентарните избори на 24 септември. Меркел отново посочи, че съжалява за решението на британците да напуснат ЕС. \"Оставаме 27, но пак ще имаме достатъчно сили, за да постигаме необходимото. Става дума за свободата на изразяване на мнение, свободата на вероизповедание, на движение, за независимото правосъдие\", каза тя. \"Не можем сами да решим трудните задачи\", добави канцлерът на Германия и уточни, че има предвид борбата с международния тероризъм и действията срещу нелегалната миграция.", "date": "2017.09.10", "title": "Меркел: В ЕС има недостиг на солидарност"}
{"url": "http://pik.bg/%D0%B5%D0%B2%D0%B0%D0%BA%D1%83%D0%B0%D1%86%D0%B8%D1%8F-63-%D0%BC%D0%BB%D0%BD-%D1%81%D1%83%D1%88%D0%B8-%D0%BD%D0%B0%D0%BF%D1%83%D1%81%D0%BD%D0%B0%D1%85%D0%B0-%D1%84%D0%BB%D0%BE%D1%80%D0%B8%D0%B4%D0%B0-%D0%B7%D0%B0%D1%80%D0%B0%D0%B4%D0%B8-%E2%80%9E%D0%B8%D1%80%D0%BC%D0%B0%E2%80%9C-news689273.html", "text": "Броят на хората в американския щат Флорида, които са получили заповед от властите да се евакуират преди пристигането на урагана „Ирма“ е стигнал до 6,3 милиона, предаде AFP, позовавайки се на съобщение от властите във Флорида. Увеличението, спрямо предишните данни от местните данни, е от 700 хиляди души, които са получили заповед да се придвижат извън зоната на евентуалния път на урагана „Ирма“, която се очаква да пристигне във Флорида тази нощ, или утре рано сутринта.", "date": "2017.09.10", "title": "ЕВАКУАЦИЯ! 6,3 млн. суши напуснаха Флорида заради „Ирма“"}
{"url": "http://pik.bg/%D0%BD%D0%B0-%D0%B2%D0%B8%D1%81%D0%BE%D0%BA%D0%BE-%D0%BD%D0%B8%D0%B2%D0%BE-%D1%80%D1%83%D1%81%D0%B8%D1%8F-%D0%B8-%D1%81%D0%B0%D1%89-%D1%81-%D0%B3%D0%BE%D1%80%D0%B5%D1%89%D0%B8-%D1%80%D0%B0%D0%B7%D0%B3%D0%BE%D0%B2%D0%BE%D1%80%D0%B8-%D0%B2%D1%8A%D0%B2-%D1%84%D0%B8%D0%BD%D0%BB%D0%B0%D0%BD%D0%B4%D0%B8%D1%8F-news689275.html", "text": "Високопоставени представители на САЩ и Русия ще се срещнат идната седмица във Финландия в опит да успокоят \"горещото\" дипломатическо напрежение, достигнало нивата от Студената война, предаде Асошиейтед прес. Информацията, разпространена по-рано от източници, бе потвърдена от Държавният департамент на САЩ. Заместник-министърът на външните работи на Русия Сергей Рябков ще разговаря в понеделник и вторник (11-12 септември) в Хелзинки със заместник-държавния секретар на САЩ Томас Шанън. Тази година двамата вече имаха срещи, посветени на преодоляване на дразгите в руско-американските отношения като например ответното затваряне на дипломатически мисии и експулсиране на дипломати, припомня АП. Очаква се този път Шанън и Рябков да се заемат с по-широките стратегически отношения, както с и контрола над оръжията. Предишните два преговорни кръга между тях приключиха без окончателен резултат. При оповестяването на новите преговори Държавният департамент уточни, че докато е в Хелзинки, Шанън ще се срещне също с финландския президент Саули Нинистьо и други официални представители.", "date": "2017.09.10", "title": "НА ВИСОКО НИВО! Русия и САЩ с \"горещи\" разговори във Финландия  "}
{"url": "http://pik.bg/%D0%B2%D0%BE%D0%BF%D1%8A%D0%BB-%D0%B1%D0%B0%D0%BB%D1%82%D0%B8%D0%B9%D1%81%D0%BA%D0%B8%D1%82%D0%B5-%D1%81%D1%82%D1%80%D0%B0%D0%BD%D0%B8-%D0%BD%D0%B5-%D0%B8%D1%81%D0%BA%D0%B0%D1%82-%D0%B4%D0%B0-%D0%B1%D0%B8%D0%B2%D0%B0%D1%82-%D0%BD%D0%B0%D1%80%D0%B8%D1%87%D0%B0%D0%BD%D0%B8-%E2%80%9E%D0%B1%D0%B8%D0%B2%D1%88%D0%B8-%D1%81%D1%8A%D0%B2%D0%B5%D1%82%D1%81%D0%BA%D0%B8-%D1%80%D0%B5%D0%BF%D1%83%D0%B1%D0%BB%D0%B8%D0%BA%D0%B8%E2%80%9C-news689244.html", "text": "Балтийските страни се обърнаха към френския вестник Льо Монд с молбата да не бъдат наричани повече „бивши съветски републики“ на страниците на изданието, предава ТАСС, позовавайки се на писмо, написано от посланиците на Литва, Латвия и Естония в Париж, адресирано до редакционния директор на вестника – Люк Бронер. „Поводът за това писмо е статия, публикувана във вестник Льо Монд на трети септември, в която става въпрос за противодействието на Финландия срещу хибридната заплаха от страна на Русия, където Балтийските страни са наречени „бивши съветски републики“, пише в съобщението, публикувано на официалната интернет страница на посолството на Латвия във Франция, допълва Фокус. В писмото си, балтийските държави са приветствали интереса на Le Monde към региона, но са призовали да бъде избягвана формулата „бивша съветска република“. Посланиците са се позовали на факти от историята на Балтийския регион, „незаконната окупация и присъединяване към СССР през 1940 година“, което „повечето от страните по света, включително Франция, са възприели като незаконно и не са го признали.“ Посланиците са добавили, че ще продължат да следят публикациите във френската преса, за да се убедят, че в тях „правилно са отразени страните от Балтика, от гледна точка на историята и международното право.“ Балтийските републики настояват, че са били присъединени към СССР насилствено, а за своето пребиваване в състава на Съветския съюз те използват термина „окупация“. През 2015-а година, Министрите на правосъдието на трите страни даже са подписали декларация, в която са изразили намерението си да проведат окончателни изчисления на щетите от „съветската окупация“, след което да поискат съответстващото обезщетение от Русия.", "date": "2017.09.10", "title": "ВОПЪЛ! Балтийските страни не искат да биват наричани „бивши съветски републики“"}
{"url": "http://pik.bg/%D0%BE%D0%B1%D1%89%D0%B8%D0%BD%D0%B8%D1%82%D0%B5-%D0%B2-%D0%BA%D0%B0%D1%82%D0%B0%D0%BB%D0%BE%D0%BD%D0%B8%D1%8F-%D1%81%D0%B5-%D0%BF%D0%BE%D0%B4%D0%B3%D0%BE%D1%82%D0%B2%D1%8F%D1%82-%D0%B7%D0%B0-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC%D0%B0-%D0%B7%D0%B0-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82-%D0%B2%D1%8A%D0%BF%D1%80%D0%B5%D0%BA%D0%B8-%D1%87%D0%B5-%D1%81%D1%8A%D0%B4%D1%8A%D1%82-%D1%81%D0%B5-%D0%BF%D1%80%D0%BE%D1%82%D0%B8-news689239.html", "text": "Кметът на Барселона поиска гаранции, че общинския персонал няма да бъде подложен на юридическо преследване, или да загуби работата си, ако помогне за организацията на референдума за независимост на Каталония,който трябва да се проведе на 1 октомври, съобщи Ройтерс, цитирани от Фокус. Независимо от това, повечето от кметовете в автономната област, които наброяват близо хиляда души, са заявили, че ще продължат с организацията на гласуването, въпреки че то беше обявено за незаконно от властите в Мадрид. След първоначалното предложение да се позволи помещенията в града да бъдат използвани като избирателни секции, кметът на Барселона Ада Колау поиска от каталoнското правителство допълнителни уверения, че замесените държавни служители ще бъдат защитени. Парламентът на Каталония гласува за провеждането на референдум за независимост на областта от Испания на първи октомври, което предизвика сблъсък с испанското правителство, което се зарече да спре гласуването, което бе обявено за нелегално от Мадрид. Анкетите, направени в североизточния район, показват, че подкрепата за отделяне от Мадрид намалява, като според агенцията, това се дължи на растежа на испанската икономика. Все пак мнозинството от каталонците искат да се възползват от възможността да гласуват, дали да се отделят от Испания. До петъчната вечер, 647 от 948-те общини в Каталония, са информирали местното правителство, че имат намерение да позволят провеждането на плебисцита. Във видео, публикувано в Туитър, се вижда как кмета на община Серданьола разкъсва на две парчета писмото изпратено от Конституционния съд на Испания, в което се предупреждава за правните последици от участието в референдума, което предизвика бурни овации сред присъстващата тълпа. Групи, искащи независимост от Мадрид, протестираха пред централните сгради на няколко общини в Каталония, които обявиха, че няма да позволят общинските площи да бъдат използвани за гласуването.", "date": "2017.09.10", "title": "Общините в Каталония се подготвят за референдума за независимост, въпреки че съдът се противопостави "}
{"url": "http://pik.bg/%D0%BC%D0%BD%D0%BE%D0%B3%D0%BE-%D1%81%D0%B5%D0%BA%D1%81-%D0%B1%D1%83%D0%BC-%D0%BD%D0%B0-%D0%B1%D0%B5%D0%B1%D0%B5%D1%82%D0%B0%D1%82%D0%B0-%D0%B2-%D0%BF%D0%B0%D0%BA%D0%B8%D1%81%D1%82%D0%B0%D0%BD-%D0%BD%D0%B0%D1%81%D0%B5%D0%BB%D0%B5%D0%BD%D0%B8%D0%B5%D1%82%D0%BE-%D0%BC%D0%B8%D0%BD%D0%B0-207-%D0%BC%D0%B8%D0%BB%D0%B8%D0%BE%D0%BD%D0%B0-news689269.html", "text": "От много години насам, бума на раждаемостта в Пакистан можеше да се забележи, гледайки препълнените училища, клиники и ширещата се бедност, сред големи групи от населението на голямата, преимуществено мюсюлманска, държава. Но до преди две седмици никой не знаеше точно колко е сериозен проблема. Сега вече се знае, съобщава Вашингтон поуст, цитиран от Фокус. Предварителните резултати от новото преброяване на населението – първото от 1998-а насам – показа, че населението се е увеличило с 57 процента от тогава, като е достигнало до 207,7 милиона, което поставя Пакистан на пето място в света по този показател, задминавайки Бразилия и нареждайки се зад Китай, Индия, САЩ и Индонезия. Средната годишна раждаемост, въпреки че плавно намалява, остава на опасно високи нива – 22 раждания на 1000 души, колкото е в Боливия и Хаити и сред най-високите извън Африка. „Експлоадиращата популационна бомба поставя бъдещето на страната под въпрос“, пише пакистанският колумнист Захид Хюсеин в местно издание. 60 процента от населението е на възраст под 30 години, а близо една-трета от пакистанците живеят в бедност, като само 58 процента от тях са грамотни, добавя Хюсеин и предупреждава, че „това е катастрофа в зародиш“. Главните причини за продължителния висок прираст, според експерти по демография, са религиозните табута, политическата плахост и общественото невежество, особено в селските райони. Само една-трета от омъжените пакистанки използват някаква форма на контрол над забременяването и единствения метод за семейно планиране, сакциониран от повечето ислямски свещеници е разреждането на ражданията през две години, за да може всяко новородено да бъде кърмено само през това време. Дори и раждаемостта да се забави, някои експерти изчисляват, че населението на Пакистан ще се удвои до средата на този век, което би поставило под страхотно напрежение водоснабдяването в страната и санитарните системи, понижавайки нивото и достъпа до здравни и образователни услуги и оставяйки десетки милиони пакистанци безработни – правейки ги потенциални участници в криминални мрежи и агресивни ислямистки групи.", "date": "2017.09.10", "title": "МНОГО СЕКС! Бум на бебетата в Пакистан, населението мина 207 милиона   "}
{"url": "http://pik.bg/%D0%B3%D0%BD%D0%B5%D0%B2%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BF%D0%BE%D0%B8%D1%81%D0%BA%D0%B0-%D0%B5%D1%81-%D0%B4%D0%B0-%D1%81%D0%BF%D1%80%D0%B5-%D1%84%D0%BE%D0%BD%D0%B4%D0%BE%D0%B2%D0%B5%D1%82%D0%B5-%D0%B7%D0%B0-%D1%83%D0%BD%D0%B3%D0%B0%D1%80%D0%B8%D1%8F-news689251.html", "text": "Европейският съюз трябва да спре еврофондовете за Унгария, ако консервативното правителство продължи да отказва участие в схемата за разселване на бежанци в съюза. Това поиска германският правосъден министър Хайко Маас (на снимката), съощава ДПА, цитирана от Фокус. \"Трябва да увеличим натиска над държавите, които вярват, че могат да пренебрегват законодателството. Когато законът е нарушен, трябва да бъде санкционирано\", поясни той пред германската медия. Унгария се обърна към Европейския съд, за да оспорва обвързващата схема за разселване на 120 000 бежанци в ЕС от Италия и Гърция. Съдът реши в полза на Брюксел в сряда. Но унгарският премиер Виктор Орбан заяви, че правителството няма да промени позицията си към мигрантите и се закани да търси правата си в съда. Маас поясни, че трябва да има финансови последици, ако не се спази решението на евросъда. Според схемата Унгария е задължена да приеме 1 294 бежанци. Полша и Словакия също са против квотите. Последните данни на Европейската комисия показват, че до момента 27 695 души са разселени в ЕС от Гърция и Италия.", "date": "2017.09.10", "title": "ГНЕВНА ГЕРМАНИЯ! Министър поиска ЕС да спре фондовете за Унгария "}
{"url": "http://pik.bg/%D0%BF%D1%80%D0%BE%D0%B2%D0%B5%D0%B6%D0%B4%D0%B0%D0%BC%D0%B5-%D1%81%D1%8A%D0%B2%D0%BC%D0%B5%D1%81%D1%82%D0%BD%D0%BE-%D1%83%D1%87%D0%B5%D0%BD%D0%B8%D0%B5-%D1%81-%D0%B8%D0%B7%D1%80%D0%B0%D0%B5%D0%BB%D1%81%D0%BA%D0%B8%D1%82%D0%B5-%D0%B2%D0%B2%D1%81-news689181.html", "text": "Общото българско-израелско военновъздушно учение „Колекторс Айтъм 17“ ще започне в четвъртък в българското въздушно пространство, предаде Xinhua. Българското министерство на отбраната сочи, че по време на седемдневните учения България ще участва с изтребители МиГ-29, както и с противовъздушни системи на земята, докато израелската авиация ще изпълнява задачи с изтребители Ф-15 и Ф-16. „Италиански изтребители „Юрофайтър Тайфун“ са разположени временно на въздушна база „Граф Игнатиево“ край град Пловдив в операция по засилването на източния фланг на НАТО. Те също ще участват в общите полети“, пише в официално заявление на министерството. Цел на учението е засилването на теоретичната, тактическата и специалната подготовка на служещите. Българските и израелските ВВС за първи път провеждат общо учение през 2012 г.", "date": "2017.09.10", "title": "Провеждаме съвместно учение с израелските ВВС"}
{"url": "http://pik.bg/%D0%B3%D1%8A%D1%80%D1%86%D0%B8%D1%8F-%D1%81-%D0%BC%D0%B5%D1%80%D0%BA%D0%B8-%D0%BA%D0%B0%D0%BA-%D1%89%D0%B5-%D0%BF%D1%80%D0%B8%D0%B5%D0%BC%D0%B5-30-000-%D0%BC%D0%B8%D0%B3%D1%80%D0%B0%D0%BD%D1%82%D0%B8-news689286.html", "text": "Гръцките власти подготвят мерки за интегрирането на между 25 хил. и 30 хил. мигранти, които няма да бъдат преселени във връзка със съществуващата програма на Европейския съюз, пише Ekathimerini. Това заяви министърът на миграцията Янис Музалас пред вестник Та Неа, цитирана от Фокус. Министърът уточни, че мерките ще включват нов процес за регистрация, издаване на данъчни и социално-осигурителни номера, записване на децата в училищата, а също така достъп по местния пазар на труда. Музалас подчерта, че в момента се работи по ново споразумение, тъй като Дъблинската система е „мъртва“.", "date": "2017.09.10", "title": "Гърция с мерки как ще приеме 30 000 мигранти"}
{"url": "http://pik.bg/%D0%B2%D1%80%D0%B5%D0%BC%D0%B5-%D0%B7%D0%B0-%D0%BF%D0%BE%D1%87%D0%B8%D0%B2%D0%BA%D0%B0-%D0%B6%D0%B5%D0%B3%D0%B0%D1%82%D0%B0-%D1%81%D0%B5-%D0%B7%D0%B0%D0%B2%D1%80%D1%8A%D1%89%D0%B0-%D1%81-%D1%82%D0%B5%D0%BC%D0%BF%D0%B5%D1%80%D0%B0%D1%82%D1%83%D1%80%D0%B8-%D0%B4%D0%BE-33-%D0%B3%D1%80%D0%B0%D0%B4%D1%83%D1%81%D0%B0-news689297.html", "text": "Предимно слънчево и почти тихо време ни очаква днес.  В сутрешните часове по Черноморието с ниска слоеста облачност. Максималните температури ще са между 28° и 33°, в София – около 28°, съобщават от Националния институт по метеорология и хидрология (НИМХ) към БАН. Атмосферното налягане ще се задържи по-ниско от средното за месеца. По Черноморието преди обяд ще е с ниска слоеста облачност, но бързо ще се разкъса до предимно слънчево. Ще духа слаб до умерен вятър от изток-югоизток. Максималните температури ще бъдат между 25° и 28°. Температурата на морската вода е 23°-24°, на север от н. Калиакра – около 20°. Вълнението на морето ще е 1-2 бала. Над планините ще е предимно слънчево. Ще духа слаб до умерен югозападен вятър. Максималната температура на височина 1 200 метра ще е около 24°, на 2 000 метра – около 16°.", "date": "2017.09.10", "title": "ВРЕМЕ ЗА ПОЧИВКА! Жегата се завръща с температури до 33 градуса"}
{"url": "http://pik.bg/%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8%D1%8F%D1%82-%D0%B2%D1%8A%D1%82%D1%80%D0%B5%D1%88%D0%B5%D0%BD-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B8%D0%B7%D1%80%D0%B8%D0%B3%D0%BD%D0%B0-%D1%81%D1%82%D0%B8%D0%B3%D0%B0-%D1%89%D0%B5%D0%B4%D1%80%D0%B8-%D0%BF%D0%BE%D0%BC%D0%BE%D1%89%D0%B8-%D0%B7%D0%B0-%D0%B1%D0%B5%D0%B6%D0%B0%D0%BD%D1%86%D0%B8%D1%82%D0%B5-news689287.html", "text": "Германският вътрешен министър Томас де Мезиер, участник в кампанията за парламентарните избори на 24 септември, заяви, че щедрите помощи, предлагани в Германия на кандидатите за убежище, създават според него \"въздушна тяга\", привличаща мигранти в страната. С това политикът си навлече жестоки критики, предаде Франс прес, цитирани от Дарик. Помощите за бежанци в Германия са доста високи за Европа и \"това е част от въздушната тяга към Германия\", посочи министърът, приближен до канцлерката Ангела Меркел, в интервю, поместено днес от регионалното издание \"Райнише пост\". \"Германия е страната, в която повечето искат да живеят, по-специално защото нашите условия при кандидатстване (за убежище) и за поемане на издръжка са щедри\" в сравнение с други европейски страни, заяви той. Тласкан от канцлерката, Де Мезиер бе инициатор на не едно затягане на гайките в приемането на мигранти, откакто в Германия нахлуха над един милион души през 2015 и 2016 г. Министърът се изказа и за хармонизиране на процедурите по предоставяне на убежище в различните европейски страни - процес, стартирал вече в Брюксел. ЕС трябва да има \"истински хомогенна система за даване на убежище\", настоя той. Две седмици преди изборите германските \"зелени\" и радикалната левица, днес в опозиция, заклеймиха неговите изявления.", "date": "2017.09.10", "title": "Германският вътрешен министър изригна: Стига щедри помощи за бежанците"}
{"url": "http://pik.bg/%D0%BF%D0%BE-%D0%B6%D0%B8%D1%86%D0%B0%D1%82%D0%B0-%D1%82%D1%80%D1%8A%D0%BC-%D1%81%D0%B5-%D1%87%D1%83%D0%BB-%D1%81-%D0%B5%D1%80%D0%B4%D0%BE%D0%B3%D0%B0%D0%BD-%D0%B4%D0%BE%D0%B3%D0%BE%D0%B2%D0%BE%D1%80%D1%8F%D1%82-%D1%81%D1%80%D0%B5%D1%89%D0%B0%D1%82%D0%B0-%D1%81%D0%B8-%D0%B2-%D0%BD%D1%8E-%D0%B9%D0%BE%D1%80%D0%BA-news689284.html", "text": "Президентът на Турция Реджеп Тайип Ердоган е провел телефонен разговор с американския си колега Доналд Тръмп, съобщиха от турското президентство, предава Aнадолската агенция, цитирана от Фокус. Двамата лидери са се договорили да разговарят лично по време на предстоящата среща на Общото събрание на ООН в Ню Йорк, която ще се състои по-късно този месец. Освен това Ердоган и Тръмп са подчертали важността на турско-американското стратегическо партньорство, на задълбочаването на двустранните отношения и на подпомагането на стабилността в региона. Анкара. В събота президентът на Турция Реджеп Тайип Ердоган е провел телефонен разговор с американския си колега Доналд Тръмп, съобщиха от турското президентство. Двамата лидери са се договорили да разговарят лично по време на предстоящата среща на Общото събрание на ООН в Ню Йорк, която ще се състои по-късно този месец. Освен това Ердоган и Тръмп са подчертали важността на турско-американското стратегическо партньорство, на задълбочаването на двустранните отношения и на подпомагането на стабилността в региона.", "date": "2017.09.10", "title": "ПО ЖИЦАТА! Тръм се чул с Ердоган, договорят срещата си в Ню Йорк"}
{"url": "http://pik.bg/%D1%82%D1%80%D1%8A%D0%BC%D0%BF-%D0%B8-%D0%BC%D0%B5%D0%BB%D0%B0%D0%BD%D0%B8%D1%8F-%D1%85%D1%80%D0%B0%D0%BD%D1%8F%D1%82-%D0%B1%D0%B5%D0%B4%D0%BD%D0%B8-%D0%B2-%D1%85%D1%8E%D1%81%D1%82%D1%8A%D0%BD-news689183.html", "text": "Президентът на САЩ Доналд Тръмп, придружен от съпругата си Мелания, пристигна в Хюстън, за да се срещне с пострадали от урагана Харви, който опустоши града и големи райони от щата Тексас. Двамата помогнаха за сервирането на храната в най-големия приют в Хюстън за хора, принудени да напуснат домовете си заради бурята. Доналд и Мелания Тръмп прегърнаха, целунаха и си поиграха с деца в обекта с площ 65 000 квадратни метра. Това е второто посещение на президента на САЩ в пометения от Харви Тексас. Тръмп поиска от Конгреса да отпусне първоначално 7,85 милиарда долара за възстановителните работи. Очаква се преговорите във Вашингтон за бюджета да бъдат трудни, отбелязва Ройтерс. Харви е първото природно бедствие в Съединените щати, откакто президентът встъпи в длъжност през януари. Тръмп увери репортерите в приюта, че неговата администрация ще предостави бързо финансова помощ на опустошените от бурята райони. \"Ще подпишем много документи, за да получим парите\", каза той. Тръмп изглеждаше спокоен, докато се снимаше с доброволци и си говореше с хора, настанени в приюта, заедно с губернатора на Тексас, републиканеца Грег Абът. Мелания, с навити ръкави на синята си блуза, прегърна една жена и си побъбри с дете. \"Това бе нещо чудесно\", коментира Доналд Тръмп срещите си с деца. \"Благодаря ви, господине\", се чуваше от приюта, докато президентът помагаше за сервирането на храната. Посещението може да има политически оттенък за Тръмп, който бе разкритикуван, че при първата си визата в района, във вторник, не е показал повече съчувствие към пострадалите, отбелязва Ройтерс. Агенцията посочва, че според проучване, което тя е извършила заедно с института Ипсос, 59 процента от американците не одобряват работата на своя президент. По-късно днес президентът на САЩ ще посети Лейк Чарлз в Луизиана - другия американски щат, който пострада от Харви.", "date": "2017.09.10", "title": "Тръмп и Мелания хранят бедни в Хюстън"}
{"url": "http://pik.bg/%D0%BD%D0%BE%D0%B2%D0%BE%D0%B8%D0%B7%D0%B1%D1%80%D0%B0%D0%BD%D0%B8%D1%8F%D1%82-%D0%BF%D1%80%D0%B5%D0%BC%D0%B8%D0%B5%D1%80-%D0%BD%D0%B0-%D0%BA%D0%BE%D1%81%D0%BE%D0%B2%D0%BE-%D1%81%D0%B5-%D0%B7%D0%B0%D0%BA%D0%B0%D0%BD%D0%B8-%D0%B4%D0%B0-%D1%81%D0%BB%D0%BE%D0%B6%D0%B8-%D0%BA%D1%80%D0%B0%D0%B9-%D0%BD%D0%B0-%D0%BA%D0%BE%D1%80%D1%83%D0%BF%D1%86%D0%B8%D1%8F%D1%82%D0%B0-news689288.html", "text": "Новоизбраният министър-председател на Косово Рамуш Харадинай обеща да продължи диалога със Сърбия и да сложи край на корупцията в страната, предава Ройтерс, цитиран от Фокус. В четвъртък Харадинай беше избран да формира новото правителство, след като неговата коалиция постигна споразумение с една от по-малките партии. В събота той получи одобрението на 61 депутати от 120-местния парламент. „Няма алтернатива на диалога със Сърбия“, подчерта Харадинай пред парламента. Въпреки „трагичната история, ние не можем да променим факта, че сме съседи“, допълни новият премиер.", "date": "2017.09.10", "title": "Новоизбраният премиер на Косово се закани да сложи край на корупцията"}
{"url": "http://pik.bg/%D1%81%D0%B8%D1%80%D0%B8%D0%B9%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D0%BC%D0%B8%D0%BD%D0%B0%D0%B2%D0%B0-%D0%B5%D1%84%D1%80%D0%B0%D1%82-%D0%B7%D0%B0-%D0%B4%D0%B0-%D1%81%D0%B8-%D0%B2%D1%8A%D1%80%D0%BD%D0%B5-%D0%BD%D0%B5%D1%84%D1%82%D0%B5%D0%BD%D0%B8-%D0%BD%D0%B0%D1%85%D0%BE%D0%B4%D0%B8%D1%89%D0%B0-news689279.html", "text": "След пробива към Дейр ез Зор сирийските войски подготвят поредната голяма операция при поддръжката на руската авиация, съобщи руската информационна агенция ФАН. Изданието се фокусира върху факта, че в сирийската пустиня има голяма колона, в която има значителен брой плавателни средства. Тези действия на Дамаск красноречиво говорят за предстоящо преминаване през река Ефрат на неговия ляв бряг и последващо настъпление към нови позиции на терористите. Сега за Дамаск е извънредно важно да заеме територии край северозападния бряг на Ефрат, защото там има големи находища от нефт и те могат да преминат в ръцете на кюрдските бойци, поддържани от САЩ.", "date": "2017.09.10", "title": "Сирийската армия минава Ефрат, за да си върне нефтени находища"}
{"url": "http://pik.bg/%D0%BF%D0%BE%D0%B7%D0%B8%D1%86%D0%B8%D1%8F-%D1%80%D1%83%D1%81%D0%B8%D1%8F-%D0%BD%D1%8F%D0%BC%D0%B0-%D0%B4%D0%B0-%D0%B7%D0%B0%D0%B1%D1%80%D0%B0%D0%BD%D1%8F%D0%B2%D0%B0-%D0%BA%D1%80%D0%B8%D0%BF%D1%82%D0%BE%D0%B2%D0%B0%D0%BB%D1%83%D1%82%D0%B0%D1%82%D0%B0-news689252.html", "text": "Руското правителство иска да регулира транзакциите с криптовалута, а не да ги забранява. Това заяви руският финансов министър Антон Силуанов по време на Втория московски финансов форум, цитиран от местни медии. Министърът добави, че целта на подобно законодателство е да се създаде законодателна прозрачност при търгуване с биткойн или други виртуални валути, но също така и да се сложи край на черния пазар. \"Държавата наистина разбира, че виртуалните валути са реалност. Не се цели забраната им, има нужда от регулирането им\", поясни министърът. Предложената правна работна рамка трябва да влезе в сила до края на тази година. Тя ще включва регистриране на купувачите на подобна валута и ясни правила при закупуване и циркулирането й. Обяснявайки нуждата от подобно законодателство, Силуанов подчерта, че инвестициите в криптовалута представляват по-голям риск зарази липсата на съществуваща регулация. Той добави, че целта на министерството е закупуването на биткойн или други виртуални валути да бъде покрито от законодателството, както при закупуването на облигации.", "date": "2017.09.10", "title": "ПОЗИЦИЯ! Русия няма да забранява криптовалутата "}
{"url": "http://pik.bg/%D0%BC%D0%B0%D0%BD%D1%87%D0%B5%D1%81%D1%82%D1%8A%D1%80-%D1%8E%D0%BD%D0%B0%D0%B9%D1%82%D0%B5%D0%B4-%D0%B8-%D1%81%D1%82%D0%BE%D1%83%D0%BA-%D1%81%D0%B8%D1%82%D0%B8-%D0%BD%D0%B5-%D1%83%D1%81%D0%BF%D1%8F%D1%85%D0%B0-%D0%B4%D0%B0-%D1%81%D0%B5-%D0%BF%D0%BE%D0%B1%D0%B5%D0%B4%D1%8F%D1%82-news689294.html", "text": "Стоук Сити и Манчестър Юнайтед завършиха наравно 2:2 в мач от четвъртия кръг на Английската висша лига. След този мач Манчестър Юнайтед оглавяват временното класиране с 10 точки, а Стоук Сити заемат 10-та позиция с 5 точки, съобщава \"Фокус\".", "date": "2017.09.10", "title": "Манчестър Юнайтед и Стоук Сити не успяха да се победят"}
{"url": "http://pik.bg/%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D0%BC%D0%B5%D0%BA%D1%81%D0%B8%D0%BA%D0%BE-%D1%83%D0%B2%D0%B5%D1%80%D0%B5%D0%BD-%D1%87%D0%B5-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%BC%D1%83-%D1%89%D0%B5-%D0%BF%D1%80%D0%B5%D0%B6%D0%B8%D0%B2%D0%B5%D0%B5-%D1%83%D0%B6%D0%B0%D1%81%D0%B0-news689234.html", "text": "Мексиканският президент Енрике Пеня Нието обяви тридневен национален траур след силното земетресение в четвъртък, което отне живота на поне 61 души, съобщава \"Алджазира\". \"Силата на това земетресение беше опустошителна, но сме сигурни, че силата на единството, силата на солидарността и силата на споделената отговорност ще бъдат по-големи\", каза Пеня Нието. Американското геоложко проучване (USGS) съобщи, че големината на земетресението, което засегна южната част на Мексико късно в четвъртък, е 8.1 по Рихтер . Президентът на Мексико обаче описва трусът като земетресение с 8.2-величина - \"най-големият регистриран трус в Мексико през последните 100 години\". Бедствието разруши множество сгради и предизвика масови евакуации в бедните южни щати Оаксака и Чиапас. Припомняме, около полунощ местно време в четвъртък беше регистриран трус с магнитуд 8.1. След него са отчетени над 330 вторични труса. Епицентърът се намира в Тихия океан, на около 90 километра югозападно от град Пихихяпан в щата Чапас.", "date": "2017.09.10", "title": "Президентът на Мексико уверен, че страната му ще преживее ужаса    "}
{"url": "http://pik.bg/%D0%B7%D0%B0%D0%B4%D0%B5%D0%BD-%D1%85%D0%BE%D0%B4-%D1%82%D1%83%D1%80%D1%86%D0%B8%D1%8F-%D0%BF%D1%80%D0%B8%D0%B7%D0%BE%D0%B2%D0%B0-%D1%85%D0%BE%D1%80%D0%B0%D1%82%D0%B0-%D1%81%D0%B8-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B4%D0%B0-%D0%BD%D0%B5-%D0%BF%D1%80%D0%B0%D0%B2%D1%8F%D1%82-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D0%B4%D0%B8%D1%81%D0%BA%D1%83%D1%81%D0%B8%D0%B8-news689257.html", "text": "Министерството на външните работи на Турция излезе със съобщение, в което призовава турските граждани, които живеят в Германия и тези, които ще пътуват до тази страна, да бъдат внимателни и да се въздържат от политически дискусии, преди парламентарните избори във Федералната република, които ще се проведат на 24-и септември, пише турското издание Хюриет, цитирано от Фокус. В съобщението пише, че политическата атмосфера в Германия е повлияна от увеличаващите се крайно-десни и дори расистки дискурси, в кампания, която е основана на анти-турски позиции и усилия да се попречи на Анкара да продължи преговорите за приемане в Европейския съюз. В него се посочва, че германските органи не успяват да разяснят минали събития, насочени срещу турците в страната, включително \"палежи\", произволни въпроси на летищата и малтретиране. От министерството са добавили, че Берлин „взаимодейства с терористични организации“, а именно, обявената извън закона, Работническа партия на Кюрдистан (ПКК) и ФЕТО ( терористичната организация на Фетулах Гюлен). „Турските граждани които живеят в Германия и тези, които планират да посетят тази страна, трябва да са внимателни и да действат предвидливо, в случай на възможни инциденти, поведение или словесни атаки на ксенофобията и расизма“, предупредиха от турското външно министерство.", "date": "2017.09.10", "title": "ЗАДЕН ХОД! Турция призова хората си в Германия да не правят политически дискусии"}
{"url": "http://pik.bg/%D0%BE%D0%BF%D0%B5%D1%80%D0%B0%D1%86%D0%B8%D0%B8-%D1%82%D1%83%D1%80%D1%81%D0%BA%D0%B8%D1%82%D0%B5-%D1%81%D0%B8%D0%BB%D0%B8-%D0%B7%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D1%81%D0%B0-%D0%BB%D0%B8%D0%BA%D0%B2%D0%B8%D0%B4%D0%B8%D1%80%D0%B0%D0%BB%D0%B8-99-%D1%87%D0%BB%D0%B5%D0%BD%D0%BE%D0%B2%D0%B5-%D0%BD%D0%B0-%D0%BF%D0%BA%D0%BA-%D0%B7%D0%B0-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%B4%D0%B2%D0%B5-%D1%81%D0%B5%D0%B4-news689229.html", "text": "Турските въоръжени сили съобщават, че в периода между 24 август и 7 септември са ликвидирали общо 99 членове на ПКК, включително и високопоставени, по време на антитерористични операции в югоизточните провинции Хакари и Шърнак, съобщава Daily Sabah, цитиран от Фокус. При операцииите са иззети голям брой оръжия и муниции. Унищожени са 50 импровизирани експлозива. Според официално изявление на турските въоръжени сили са разбити 12 прикрития, използвани от кюрдската организация. По време на сблъсъците с ПКК са убити шест турски войници, а други 17 са ранени.", "date": "2017.09.10", "title": "Операции! Турските сили за сигурност са ликвидирали 99 членове на ПКК за последните две седмици"}
{"url": "http://pik.bg/%D0%BC%D0%B0%D0%BD%D1%87%D0%B5%D1%81%D1%82%D1%8A%D1%80-%D0%B0%D1%80%D0%B5%D0%BD%D0%B0%E2%80%9C-%D0%BE%D1%82%D0%B2%D0%B0%D1%80%D1%8F-%D0%B2%D1%80%D0%B0%D1%82%D0%B8-4-%D0%BC%D0%B5%D1%81%D0%B5%D1%86%D0%B0-%D1%81%D0%BB%D0%B5%D0%B4-%D0%B0%D1%82%D0%B5%D0%BD%D1%82%D0%B0%D1%82%D0%B0-news689277.html", "text": "Емблематичната зала \"Манчестър Арена“ отново отваря врати за публика - 4 месеца след терористичното нападение, при което загинаха 22-ма и бяха ранени 250 души. Шоутото, оглавявано от бившата звезда на легендарната група \"Оейзис“ Ноел Галахар, ще набира средства за издигане на монумент в памет на жертвите на терористичния акт. Комедиантът Ръсел Кийн, който е водещ на събитието заяви, че това шоу е типично за британския дух, за начина, по който трябва да се реагира. Сред 14-хилядната аудитория тази вечер са роднини и близки на жертвите и оцелелите при трагичиня инцидент на 22 май, когато Салман Абеди се взриви в края на концерта на Ариана Гранде. Някои от роднините и близките заявиха, че пристигат със смесени чувства, но бяха единодушни, че шоуто трябва да продължи, че хората не трябва да се поддават на страха. Допълнителни мерки за сигурност бяха въведени след атентата и днешните посетители бяха предупредени да не носят чанти. Управителят на \"Манчестър Арина“ Джеймс Алън заяви, че много работа е свършена за да са гарантира сигурността на посетителите - както чисто физически, така и психологически.", "date": "2017.09.10", "title": "\"Манчестър Арена“ отваря врати 4 месеца след атентата"}
{"url": "http://pik.bg/%D1%81%D0%BB%D0%BE%D1%83%D0%BD-%D1%81%D1%82%D0%B8%D0%B2%D1%8A%D0%BD%D1%81-%D1%81%D0%BF%D0%B5%D1%87%D0%B5%D0%BB%D0%B8-%D0%BE%D1%82%D0%BA%D1%80%D0%B8%D1%82%D0%BE-%D0%BF%D1%8A%D1%80%D0%B2%D0%B5%D0%BD%D1%81%D1%82%D0%B2%D0%BE-%D0%BD%D0%B0-%D1%81%D0%B0%D1%89-%D0%BF%D0%BE-%D1%82%D0%B5%D0%BD%D0%B8%D1%81-news689295.html", "text": "Стоук Сити и Манчестър Юнайтед завършиха наравно 2:2 в мач от четвъртия кръг на Английската висша лига. След този мач Манчестър Юнайтед оглавяват временното класиране с 10 точки, а Стоук Сити заемат 10-та позиция с 5 точки.", "date": "2017.09.10", "title": "Слоун Стивънс спечели Открито първенство на САЩ по тенис"}
{"url": "http://pik.bg/%D1%81%D0%B8%D1%80%D0%B8%D0%B9%D1%81%D0%BA%D0%B8%D1%8F%D1%82-%D1%87%D0%B5%D1%80%D0%B2%D0%B5%D0%BD-%D0%BA%D1%80%D1%8A%D1%81%D1%82-%D0%B4%D0%BE%D1%81%D1%82%D0%B0%D0%B2%D0%B8-%D0%BF%D1%8A%D1%80%D0%B2%D0%B0%D1%82%D0%B0-%D0%BF%D0%BE%D0%BC%D0%BE%D1%89-%D0%B7%D0%B0-%D0%B6%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D0%B4%D0%B5%D0%B8%D1%80-%D0%B5%D0%B7-%D0%B7%D0%BE%D1%80-news689231.html", "text": "След като сирийската правителствена армия разби обсадата на „Ислямска държава“ над град Деир ез Зор Сирийският Червен кръст успя да достави първия конвой с хуманитарна помощ по суша в града, предаде Aхлубаят, цитирани от Фокус. В официално заявление СЧК сочи, че са доставени хранителни продукти и медикаменти с 35 камиона. Смята се, че те ще стигнат за един месец за 80 хил. души. Това е първият случай в който конвой на СЧК по суша достига до града след повече от три години.", "date": "2017.09.10", "title": "Сирийският Червен Кръст достави първата помощ за жителите на Деир ез Зор"}
{"url": "http://pik.bg/%D1%81%D1%82%D1%80%D0%B0%D1%88%D0%BD%D0%BE-%D1%82%D1%80%D1%83%D1%81%D1%8A%D1%82-%D0%B2-%D0%BC%D0%B5%D0%BA%D1%81%D0%B8%D0%BA%D0%BE-%D0%B5-%D0%B8%D0%B7%D0%B4%D0%B8%D0%B3%D0%BD%D0%B0%D0%BB-%D0%BA%D0%BE%D0%BD%D1%82%D0%B8%D0%BD%D0%B5%D0%BD%D1%82%D0%B0%D0%BB%D0%BD%D0%B0-%D0%BF%D0%BB%D0%BE%D1%87%D0%B0-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5%D1%82%D0%BE-%D0%B2%D1%8A%D1%80%D0%B2%D0%B8-%D0%BA%D1%8A%D0%BC-%D0%B2%D1%8A%D1%82%D1%80%D0%B5%D1%88%D0%BD%D0%BE%D1%81%D1%82%D1%82-news689283.html", "text": "На 7 септември, четвъртък, в 23:49 стана мощно земетресение срещу бреговете на южния щат Чиапас в Мексико. Магнитудът на земетресението е 8.1, епицентърът му в акваторията на Тихия океан на около 90 километра (км) южно от Пихихиапан в залива Теуантепек, а дълбочината на източника около 70 км; цитираните параметри са според определенията на Американската геоложка служба и Европейския сеизмологичен център. Националната сеизмологична служба на Мексико съобщава магнитуд 8.2 (актуализиран) и дълбочина на източника близо 60 км. Земетресението генерира и цунами с височина на вълната 1 метър, въпреки очакванията за 3-метрова вълна. Това съобщи Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН). Заливът Техуантепек, където е епицентърът на земетресението с магнитуд 8.2, се намира над пространството на подпъхване на тихоокеанската плоча Кокос под Северноамериканската плоча при скорост от 6,4 см / год. Това земетресение е сред най-мощните сеизмични събития край Мексико, регистрирани през последния един век. Земетресението на 19 септември 1985, което лиши от живот огромен брой хора – между 5000 и 45000 според различни източници и рани други 30 хиляди, е с магнитуд 8.0 по скалата за магнитудна оценка на земетресението от четвъртък срещу петък. Земетресение в западния мексикански щат Халиско, станало през юни 1932 година с магнитуд 8.2 по същата скáла и същата дълбочина на източника от 60 км, има документирани поне 400 (неизвестно колко) човешки жертви. Отивайки още по-назад във времето, открива се още по-силно земетресение през 1787 година, чийто магнитуд е оценен на 8.6. Новото земетресение е и най-силно сред земетресенията на планетата ни за 2017 година. Сеизмолозите в Американската геоложка служба преценяват, че земетресението с магнитуд 8.1 регистрирано в късния четвъртък, е предизвикало близо 10 сантиметра (9.75) издигане по разлома, образуван от огъване на плочата Кокос. В продължение на 30 чáса от момента на основния трус са се случили 18 афтершока с магнитуд 5 и по-голям – максималният реализиран магнитуд по оценка на Мексиканската служба е 6.1. Всеки от тях би могъл да представлява риск за дестабилизираните сгради по крайбрежието и по-навътре в сушата на Мексико, както и на Гибралтар. При тези обстоятелства броят на загиналите от започналата серия земетресения ще нараства (над 60 съобщени от щатите Оаксака, Чиапас и Табаско). А и обявеното досега количество на пострадалите не би могло да е точно и поради нарушаване на комуникациите, което е естествена последица при големи земетресения. Властите в Мексико действат по осигуряване на провизии и вода, както и на медицински грижи, доколкото позволяват условията. Сринати са домове, изградени от глинени плочи и дървен материал, стотици други сгради са повредени в различна степен – включително болници и училища. Праховите частици от разрушения винаги предизвикват валежи, от които обстановката се усложнява още повече. Засегнатият район на Мексико е най-бедният и слабо развит в страната. Очакват се много щети, особено ако последва вторичен трус с магнитуд около 7.", "date": "2017.09.10", "title": "СТРАШНО! Трусът в Мексико е издигнал континентална плоча! Напрежението върви към вътрешността на страната и се очакват нови трусове"}
{"url": "http://pik.bg/%D0%B4%D1%80%D0%B0%D0%BC%D0%B0-1-%D0%BC%D0%BB%D0%BD-%D0%BF%D1%80%D0%B5%D1%86%D0%B0%D0%BA%D0%B0%D0%BD%D0%B8-%D0%B7%D0%B0-%D0%BF%D0%B5%D0%BD%D1%81%D0%B8%D1%8F-news689182.html", "text": "Бавачки, домашни помощници, чистачки, градинари, земеделски производители, частни учители и надомни работници не работят на трудов договор и не се осигуряват, съобщи шефката на неправителствената организация Виолета Златева. Затова на старини ги чака минимална социална пенсия, въпреки че са се трудили 20-30 години. Един милион българи ще получат минимална пенсия, когато излязат в заслужен отдих. Това показват данни на международното проучване, поръчано от Сдружението на надомните работници. Изследването сочи, че хората, които си работят вкъщи, са около 450 000. 120 000 са наети от фирми, от които само 8% - на трудов договор. Останалите се водят самонаети, като някои превръщат хобито си в своя професия.", "date": "2017.09.10", "title": "ДРАМА! 1 млн. прецакани за пенсия  "}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-%D1%81%D0%BE%D0%BB%D0%BE%D0%BC%D0%BE%D0%BD-%D0%BF%D0%B0%D1%81%D0%B8-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D1%81%D0%BA%D0%B0%D0%BD%D0%B4%D0%B0%D0%BB%D0%B0-%D1%81-%D0%BA%D0%B0%D0%BB%D0%B8%D0%BD-%D0%BC%D0%B8%D1%82%D1%80%D0%B5%D0%B2-%D1%82%D1%80%D1%8F%D0%B1%D0%B2%D0%B0-%D0%BB%D0%B8-%D0%BC%D1%8A%D0%B6%D1%8A%D1%82-%D0%BD%D0%B0-%D0%B1%D0%BE%D0%BA-news689331.html", "text": "Президентът на Атлантическия клуб и бивш външен министър Соломон Паси коментира пред Би Ти Ви разследването, според което близо 3 милиарда долара са гарантирали имиджов комфорт на президента на Азербайджан Илхам Алиев, а в скандала бе замесен и българският представител в Европейската банка за възстановяване и развитие - Калин Митрев, съпруг на генералния директор на ЮНЕСКО - Ирина Бокова. „Доверявам се на министъра на финансите Владислав Горанов, че няма данни за престъпление – заяви Соломон Паси. – Неприятното е, че България се замесва в такъв скандал. А още по неприятното е, че у нас има хора, които с мазохистично удоволствие се радват за това“. Паси не пожела да коментира дали Митрев трябва да бъде отзован от ЕБВР. „Кой съм аз, че да съветвам премиера по такива въпроси”, лаконичен бе той. По думите му всяка държава, във всеки един момент може да изтегли свой представител. „Не мога да разбера как една супербогата държава като Азербайджан, която може и да печата пари, има нужда да пере пари – коментира скандала Соломон Паси. - Това, че те плащат, за да си подобряват имиджа по света, е напълно нормално. Съпругата на Илхам Aлиев беше в България преди няколко години и направи щедро дарение във Велико Търново за културни и археологически дейности. Това също може да го броите като част от лъскане на имиджа. Защо тогава не е възникнал този въпрос, а сега възниква?”. Соломон Паси коментира и напрежението в Северна Корея. Той заяви, че България може да изиграе сериозна роля в отношенията на Европейския съюз със Северна Корея. „Европейският съюз може да лансира един Хелзински процес за демократизацията на Северна Корея – коментира Паси. - България е много добре приета в Пхенян и ако някой може да даде съвети на тези хора, това са държави, на които те имат доверие”. Президентът на Атлантическия клуб потвърди, че синът му Исак е член на БСП. „При нас съм проследил, че има семейна традиция. Вече 5-6 поколения сме участвали в политиката и неизменно никой син не следва партията на баща си. В това отношение моят син очевидно спазва традицията – коментира Паси. – Решението му не ме ядосва и натъжава. Напротив, ако някой може да помогне на една партия да се реформира, това би било чудесно”.", "date": "2017.09.10", "title": "ЕКСКЛУЗИВНО В ПИК! Соломон Паси проговори за скандала с Калин Митрев! Трябва ли мъжът на Бокова да бъде отзован от ЕБВР?"}
{"url": "http://pik.bg/%D1%81%D1%82%D1%80%D0%B0%D1%82%D0%B5%D0%B3%D0%B8%D1%8F-%D0%B2-%D0%BA%D0%B8%D1%82%D0%B0%D0%B9-%D0%BF%D0%BE%D0%B4%D0%B3%D0%BE%D1%82%D0%B2%D1%8F%D1%82-%D0%B7%D0%B0%D0%B1%D1%80%D0%B0%D0%BD%D0%B0-%D0%BD%D0%B0-%D0%B1%D0%B5%D0%BD%D0%B7%D0%B8%D0%BD%D0%BE%D0%B2%D0%B8-%D0%B8-%D0%B4%D0%B8%D0%B7%D0%B5%D0%BB%D0%BE%D0%B2%D0%B8-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B8-news689318.html", "text": "Властите в Китай проучват възможностите за забрана на производството и продажбата на бензинови и дицелови автомобили, съобщава Синхуа, цитирани от Флагман. Официалната информационна агенция цитира вицепремиера на индустрията и информационните технологии Син Губин. Той не даде подробности за това кога Китай, най-големият автомобилен пазар в света, ще въведе такава забрана. „Тези мерки със сигурност ще доведат до дълбоки промени в развитието на автомобилната ни индустрия“ , коментира Губин. Обединеното кралство обеща забрана за продажба на нови дизелови и бензинови автомобили до 2040 година.", "date": "2017.09.10", "title": "Стратегия! В Китай подготвят забрана на бензинови и дизелови автомобили"}
{"url": "http://pik.bg/%D1%83%D1%80%D0%B0%D0%B3%D0%B0%D0%BD%D1%8A%D1%82-%E2%80%9E%D0%B8%D1%80%D0%BC%D0%B0%E2%80%9C-%E2%80%9E%D0%BE%D1%81%D0%B2%D0%BE%D0%B1%D0%BE%D0%B4%D0%B8%E2%80%9C-%D0%BD%D0%B0%D0%B4-100-%D0%B7%D0%B0%D1%82%D0%B2%D0%BE%D1%80%D0%BD%D0%B8%D1%86%D0%B8-%D0%BD%D0%B0-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%82%D0%B5-%D0%B2%D0%B8%D1%80%D0%B4%D0%B6%D0%B8%D0%BD%D1%81%D0%BA%D0%B8-%D0%BE%D1%81%D1%82%D1%80%D0%BE%D0%B2%D0%B8-news689314.html", "text": "На Британските Вирджински острови над 120 затворници са се възползвали от преминаването на урагана „Ирма“ и са избягали от частично разрушения от стихията ураган, съобщава Daily Express. Посочва се, че първоначалните оценки са, че щетите, нанесени от стихията на територията на Британските Вирджински острови, се оценяват на около 1 милиард паунда. По-рано властите на Вирджинските острови обявиха за трима загинали от урагана.", "date": "2017.09.10", "title": "Ураганът „Ирма“ „освободи“ над 100 затворници на Британските Вирджински острови"}
{"url": "http://pik.bg/%D1%81%D0%B0%D1%89-%D1%83%D0%B2%D0%B5%D0%BB%D0%B8%D1%87%D0%B0%D0%B2%D0%B0%D1%82-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B0%D1%82%D0%B0-%D0%BF%D0%BE%D0%BC%D0%BE%D1%89-%D0%B7%D0%B0-%D1%83%D0%BA%D1%80%D0%B0%D0%B9%D0%BD%D0%B0-%D0%B4%D0%BE-421-%D0%BC%D0%B8%D0%BB%D0%B8%D0%BD%D0%B0-%D0%B4%D0%BE%D0%BB%D0%B0%D1%80%D0%B0-news689317.html", "text": "Съединените щати може да увеличат финансовата си помощ за Украйна през 2018 година до 421 милиона долара, съобщава електронното издание RT, като се позовава на информация от украинското посолство във Вашингтон. Според информацията съответният закон за това е бил приет вече от Комисията по въпросите за издаване на бюджетни кредити към Сената на Съединените щати. Законопроектът предлага увеличаване на финансирането за отбранителни цели. По-рано бе съобщено, че Киев очаква финансова помощ за отбранителни разходи в размер на около 410 милиона долара.", "date": "2017.09.10", "title": "САЩ увеличават финансовата помощ за Украйна до 421 милина долара"}
{"url": "http://pik.bg/%D0%B2%D0%B8%D1%86%D0%B5%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D1%83%D1%80%D1%83%D0%B3%D0%B2%D0%B0%D0%B9-%D0%B5-%D0%BF%D0%BE%D0%B4%D0%B0%D0%BB-%D0%BE%D1%81%D1%82%D0%B0%D0%B2%D0%BA%D0%B0-%D1%81%D0%BB%D0%B5%D0%B4-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D1%8F-%D0%B2-%D0%B7%D0%BB%D0%BE%D1%83%D0%BF%D0%BE%D1%82%D1%80%D0%B5%D0%B1%D0%B0-%D1%81%D1%8A%D1%81-%D1%81%D1%80%D0%B5%D0%B4%D1%81%D1%82%D0%B2%D0%B0-news689316.html", "text": "Вицепрезидентът на Уругвай Раул Сендич е подал оставка след обвинения, че е използвал обществени средства за лични цели, докато е управлявал държавна компания, предаде ВВС, цитирани от Фокус. 55-годишният Сендич обяви изненадващото си решение пред Конгреса. Разследване от управляващата лява коалиция установи, че той е използвал кредитни карти на компанията за лично ползване, докато е управлявал държавната петролна компания „Анкап“ в периода между 2009 и 2013 г. Сендич отрече обвиненията, посочвайки, че срещу него няма доказателства. „Подадох оставка от вицепрезидентския пост пред депутатите от управляващата коалиция“, написа Сендич в профила си в социалната мрежа „Туитър“. Това е първи път в историята, в който вицепрезидент на Уругвай подава оставка.", "date": "2017.09.10", "title": "Вицепрезидентът на Уругвай е подал оставка след обвинения в злоупотреба със средства"}
{"url": "http://pik.bg/%D0%B5%D0%BA%D1%88%D1%8A%D0%BD-%D1%87%D1%83%D0%B6%D0%B4%D0%B5%D0%BD%D0%B5%D1%86-%D0%BD%D0%B0%D1%80%D1%8A%D0%B3%D0%B0-%D1%82%D1%80%D0%B8%D0%BC%D0%B0-%D1%81-%D0%BD%D0%BE%D0%B6-%D1%81%D0%BB%D0%B5%D0%B4-%D1%81%D0%B1%D0%B8%D0%B2%D0%B0%D0%BD%D0%B5-%D0%B2-%D1%81%D0%B5%D0%BB%D1%81%D0%BA%D0%B0-%D0%BA%D1%80%D1%8A%D1%87%D0%BC%D0%B0-news689372.html", "text": "Трима души са били намушкани с нож от 35-годишен постоянно пребиваващ в страната чужденец при сбиване в старозагорското село Загоре, съобщава Фокус, позовавайки се на пресцентъра на МВР. Около 22:45 часа снощи в Първо районно управление на МВР – Стара Загора е получен сигнал за сбиване в село Загоре. На място е установено, че инцидентът е станал в помещение, отдавано за тържества, като скандалът са започнали 35-годишен постоянно пребиваващ в страната ни чужд гражданин и 47-годишен мъж от селото. За да прекратят сбиването, в помещението са влезли и други трима мъже - на 31, на 30 и на 28 г., от село Загоре и от Стара Загора. 35-годишният чужденец нанесъл на тримата наранявания с нож. 31-годишният мъж е настанен в болница с прободна рана в областта на корема и пробито тънко черво, без опасност за живота. 30-годишният е настанен за лечение с прободна рана в областта на гърба, без опасност за живота. Третият пострадал, с порезна рана в областта на гърдите, е обслужен амбулаторно в Центъра за спешна медицинска помощ в Стара Загора и е освободен, без опасност за живота. По случая е образувано досъдебно производство. Извършителят е задържан за срок до 24 часа.", "date": "2017.09.10", "title": "ЕКШЪН! Чужденец наръга трима с нож след сбиване в селска кръчма"}
{"url": "http://pik.bg/%D1%83%D1%80%D0%B0%D0%B3%D0%B0%D0%BD%D1%8A%D1%82-%E2%80%9E%D0%B8%D1%80%D0%BC%D0%B0%E2%80%9D-%D1%83%D0%B4%D0%B0%D1%80%D0%B8-%D1%8E%D0%B6%D0%BD%D0%B0-%D1%84%D0%BB%D0%BE%D1%80%D0%B8%D0%B4%D0%B0-%D1%81-210-%D0%BA%D0%B8%D0%BB%D0%BE%D0%BC%D0%B5%D1%82%D1%80%D0%B0-%D0%B2-%D1%87%D0%B0%D1%81-%D0%B2%D0%B8%D0%B4%D0%B5%D0%BE-news689389.html", "text": "Ураганът „Ирма”, който отново нарастна на четвърта степен, удари Южна Флорида, предадоха световните агенции, цитрани от Би Ти Ви. Скоростта на ветровете е около 210 км/ч с пориви до 250 км/ч. Бурята беше отслабнала до трета категория, но след придвижване над океана отново възвърна предишната си мощ Голям проблем и причина за многото разрушения е, че „Ирма” се движи бавно в сравнение с други урагани. Пътят на стихията се измести леко на запад. Очакванията са стихията да остане по периферията на Флорида.", "date": "2017.09.10", "title": "Ураганът „Ирма” удари Южна Флорида с 210 километра в час (ВИДЕО)"}
{"url": "http://pik.bg/%D0%BF%D0%BB%D0%BE%D0%B2%D0%B4%D0%B8%D0%B2%D1%87%D0%B0%D0%BD%D0%BA%D0%B0-%D0%B5-%D0%BD%D0%BE%D0%B2%D0%B0%D1%82%D0%B0-%D0%BA%D1%80%D0%B0%D0%BB%D0%B8%D1%86%D0%B0-%D0%BD%D0%B0-%D0%BA%D0%B8%D1%81%D0%B5%D0%BB%D0%BE%D1%82%D0%BE-%D0%BC%D0%BB%D1%8F%D0%BA%D0%BE%E2%80%9C-%D1%81%D0%BD%D0%B8%D0%BC%D0%BA%D0%B8-news689324.html", "text": "Момчиловци избра н овата  \"Кралица на киселото мляко\". В надпреварата участваха 15 красавици от цялата страна. Родопското село е домакин на Фестивала на киселото мляко, който се провежда за трети път. \"Кралица на киселото мляко\" тази година е Славена Георгиева от Пловдив , която е с родопски корен, съобщава Дарик. Нейни подгласнички са В иктория Тасева от Перник , Латинка Маринова от Момчиловци и Валерия Джунева от Пазарджик.", "date": "2017.09.10", "title": "Пловдивчанка е новата \"Кралица на киселото мляко“ (СНИМКИ)"}
{"url": "http://pik.bg/%D0%BA%D0%B0%D0%BA-%D0%BD%D0%B0%D0%BA%D0%B0%D0%B7%D0%B0%D1%85%D0%B0-%D0%B2%D0%B0%D1%81%D0%B8%D0%BB-%D0%BD%D0%B0%D0%BF%D1%80%D0%B0%D0%B2%D0%B8%D0%BB-%D1%84%D0%B5%D1%80%D0%BC%D0%B0-%D0%B7%D0%B0-%D0%BA%D0%BE%D0%BD%D0%BE%D0%BF-%D0%B2-%D0%BF%D0%BE%D0%BC%D0%BE%D1%80%D0%B8%D0%B9%D1%81%D0%BA%D0%BE%D1%82%D0%BE-%D1%81%D0%B5%D0%BB%D0%BE-%D0%B1%D0%B0%D1%82%D0%B0-news689370.html", "text": "Арестуваният за отглеждане на коноп Васил от поморийското село Бата е осъден условно на 16 месеца лишаване от свобода, които се отглагат за изпитателен срок от 3 години. 39-годишният мъж сключи споразумение с прокуратурата, чрез което се призна за виновен. В градината към къщата си той отглеждал 5 броя раствения, а в пристройка държал още наркотични вещества с обща маса 329,068 грама, на обща стойност 1974,41, съобщава \"Бургас Инфо\". Васил бе задържан от полицията на 14 авгус, по-късно беше пуснат от ареста срещу мярка за неотклонение „подписка“, а сега вече е на свобода с условна присъда.", "date": "2017.09.10", "title": "Как наказаха Васил, направил ферма за коноп в поморийското село Бата  "}
{"url": "http://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%BD%D0%B0-%D0%BF%D1%8A%D1%82%D1%8F-25-%D0%B3%D0%BE%D0%B4%D0%B8%D1%88%D0%B5%D0%BD-%D1%81%D0%B5-%D0%BF%D1%80%D0%B5%D0%BE%D0%B1%D1%8A%D1%80%D0%BD%D0%B0-%D1%81-%D0%BC%D0%B5%D1%80%D1%86%D0%B5%D0%B4%D0%B5%D1%81-%D0%B2-%D0%B4%D0%B5%D1%80%D0%B5-%D0%B8-%D0%B8%D0%B7%D0%B3%D0%BE%D1%80%D1%8F-%D0%B2-%D0%BF%D0%BB%D0%B0%D0%BC%D0%BD%D0%B0%D0%BB%D0%B0%D1%82%D0%B0-%D0%BA%D0%BE%D0%BB%D0%B0-news689368.html", "text": "Около 21,20 часа на 9 септември на тел. 112 е получен сигнал за пътен инцидент със загинал в района на главен път 2-17, . Това съобщиха от пресцентъра на МВР. При огледа на местопроизшествието е установено, че лек автомобил „Мерцедес“ е самокатастрофирал, преобърнал се е по таван в крайпътно дере, след което се е самозапалил. На място е починал 25-годишен мъж. Други четирима от пътуващите в колата са настанени за лечение с различни травми и наранявания, без опасност за живота. Шофьорът е тестван за употреба на алкохол, при което дрегерът е отчел 2,21 промила в издишания от него въздух. Допълнително е установено и че 28-годишният мъж от Исперих е и неправоспособен водач. Той е задържан за срок до 24 часа. По случая в ОДМВР-София е образувано досъдебно производство. на входната детелина на Ботевград, след бензиностация „Шел”", "date": "2017.09.10", "title": "ТРАГЕДИЯ НА ПЪТЯ! 25-годишен се преобърна с \"Мерцедес\" в дере и изгоря в пламналата кола "}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BC%D1%8A%D0%B6%D1%8A%D1%82-%D0%BD%D0%B0-%D0%B3%D0%B0%D0%BB%D0%B0-%D0%B7%D0%B0%D1%80%D1%8F%D0%B7%D0%B0%D0%BB-3-%D0%BC%D0%B5%D1%81%D0%B5%D1%87%D0%BD%D0%BE%D1%82%D0%BE-%D1%81%D0%B8-%D0%B1%D0%B5%D0%B1%D0%B5---%D1%82%D0%B2-%D0%B7%D0%B2%D0%B5%D0%B7%D0%B4%D0%B0%D1%82%D0%B0-%D1%82%D0%BE%D1%80%D0%BC%D0%BE%D0%B7%D0%B5%D0%BB%D0%B0-%D0%B1%D0%B8%D0%B2%D1%88%D0%B0-news689344.html", "text": "Тв водещата Гала и нейният любим мъж Стефан твърдят, че искат да остареят заедно. Години наред звездата отказва да даде подробности за тяхното запознанство. Оказва се, че блондинката е успяла за разтури дългогодишния брак на партньора си и оставила 3-месечното му бебе без бащина грижа, научи сензационно „Ретро“. Бившата съпруга на Стефан – Росица, се запознала с него чрез обща приятелка. Оженили се през 2005 г., а през 2006 г. се родила дъщеричката им Никол. По същото време в живота им се намесила и Гала. Наглостта на тв водещата нямала край и тя си позволявала да пише мръсни съобщения на Стефан дори през нощта. Съпругата му се усъмнила, попитала го директно, но той отрекъл да се среща с друга. Малко след това мъжът й започнал да крие телефона си под дивана, ходел с него в банята, а накрая на месеца дошли разпечатките от мобилния оператор и Росица видяла, че разговорите на мъжа й с любовницата му са почти денонощни. Разплакала се от унижението, но не знаела чий е номерът. След броени дни нейна приятелка – комшийка на Гала, случайно й казала, че водещата има нов мъж, който непрекъснато й гостува в семейното й жилище с първия й съпруг Косьо Будев. Оказало се, че това е Стефан, който в същото време лъжел жена си, че ходи по работа в провинцията. „Нашето дете не спря Гала да развали семейството ни. Когато видях номера от телефонните разпечатки, реших да й се обадя и да видя за какво става въпрос. На позвъняванията ми тя не отговори. Тогава й изпратих съобщение, в което написах, че е съпругата на Стефан и попитах дали знае, че той има жена и дете“, разказва самата Росица. Хапливата Гала обаче не й остава длъжна и й пише грозен есемес, който гласи: „Ти си злобна, саркастична и пошла. Замисли се защо твоят мъж е при мен, а не при теб“. Телефонната атака на звездата не престанала и от чужди номера тя продължила да тормози Росица. Обиждала я, че е грозна и дебела и не заслужава мъжа си. Не след дълго дъщеричката й от Стефан се разболяла, състоянието й било критично, а той дори не се появил за подкрепа. Самата Гала също знаела за болестта на бебето, но останала нехайна. Когато връзката на телевизионерката станала обществено достояние, тя твъдяла, че партньорът й е вече разведен, оставил е мезонет на бившата си и плаща по 700 лв. издръжка на детето. В това нямало капка истина, а Росица споделя, че парите, които й е давал, са били не повече от 70 лв. Лъжа се оказват и твърденията на Стефан, че е богаташ. Бизнесът му всъщност бил общ с бившата му жена, която била по-заможната. Най-ужасяващи обаче били реакциите на детето, което след години започнало да задава въпроси защо не са като другите семейства и баща й липсвал на Коледа. Безскрупулната Гала пък завъртяла главата на Стефан под носа на бившия си мъж, който първи разбрал за изневерите. Тогава той се срещнал с любовника и го попитал: „Ти какво искаш от мойта жена - секс, да ми гледаш детето или да се ожениш за нея?“, а Стефан отговорил: „Аз имам жена и дете, което много обичам. Харесва ми да съм с жена ти, защото е много известна“.", "date": "2017.09.10", "title": "Само в ПИК и \"Ретро\"! Мъжът на Гала зарязал 3-месечното си бебе - тв звездата тормозела бившата жена на гаджето си с грозни съобщения"}
{"url": "http://pik.bg/%D0%B7%D0%B0-%D0%BF%D1%80%D1%8A%D0%B2-%D0%BF%D1%8A%D1%82-%D1%89%D0%B5%D1%80%D0%BA%D0%B0%D1%82%D0%B0-%D0%BD%D0%B0-%D0%BF%D0%B5%D1%82%D1%8A%D1%80-%D1%81%D1%82%D0%BE%D1%8F%D0%BD%D0%BE%D0%B2-%D1%81-%D1%83%D0%BD%D0%B8%D0%BA%D0%B0%D0%BB%D0%BD%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F---%D0%B7%D0%B0-%D0%B1%D0%BE%D1%8F%D0%BD%D0%B0-%D0%B1%D0%B8%D0%BB-%D0%BA%D0%BB%D0%B8%D0%BD%D1%82%D1%8A%D0%BD-%D0%B8-%D0%BC%D0%B0%D0%B9%D0%BA%D1%8A%D0%BB--news689326.html", "text": "Днес тя живее в Швейцария, но България й липсва. Пред Би Ти Ви дъщерята на президента Петър Стоянов Теофана си припомни за срещите си с Бил Клинтън и Майкъл Дъглас, както и от президентския мандат на баща си. Тогава тя е само на 6 години. „Ако трябва да бъда честна, аз не разбрах почти до края на президентството какво се случва – припомня си Теофана. - Бях много малка. Майка ми по това време беше дипломат в Англия и ми каза един ден, че ще се местим да живеем в „Бояна”. Реших, че ще ходим да живеем при леля ми Бояна и бях много разстроена, защото наистина не исках да живея при нея. Това ми беше първият сблъсък с реалността”. Теофана Стоянова е категорична, че животът на президентската дъщеря не се различава по нищо от този на всяко друго момиче. „Бях на морето с майка ми и баща ми в Гърция и се запознах с момиче италианче – връща се в спомените си Теофана. - И започнахме да си играем, беше много забавно. И в един момент тя ме пита какво работи баща ми. И аз казвам: Ами, президент е. И тя каза: И моят! На коя фирма? И аз казвам: Ами, на държава“. Има и срещи, които никога няма да забрави. „Имах огромен шанс да се запозная с Бил Клинтън. Който всъщност е много близък приятел на баща ми и до днес. И аз тъкмо излизах, а той влизаше и си спомням как ми пипна якето и каза: О, това е толкова хубаво яке! И това яке не съм го сваляла почти 2 години. Беше едно никакво, черно яке. Но щом Бил Клинтън го е казал”, допълва Теофана. Спомня си и за срещата с дъщерята на Бил Клинтън. „Когато тя дойде в България, отдели няколко минути за мен – разказва дъщерята на Петър Стоянов. - Беше много мила и си спомням, че ми каза много хубави неща. Как винаги трябва да се държиш по определен начин, защото по този начин ти представляваш семейството си, баща си, майка си. И как никога не трябва да се влияеш от хора, които не ти желаят доброто, които говорят негативни неща. Беше много приятна среща, много мило момиче. И това за мен беше голям жест от нейна страна”, разказва дъщерята на Петър Стоянов. На 12 години Теофана Стоянова  заминава да живее в Женева, където завършва международно училище. „Майкъл Дъглас дойде на завършването ми – спомня си Теофана Стоянова. - Мисля, че е кръстник на една от съученичките ми. И дойде да си разкаже живота. Трудностите в неговата актьорска кариера, които сигурно са били безброй. Но беше много приятно, много мил мъж. Снима се с всички нас. В училището ми имаше племенница на Саддам Хюсеин. Имаше много хубава атмосфера, позитивна. Защото ни събираха и ни обясняваха – вие сте различни, различен произход, религия. Но никога не трябва това да е причина да си злонамерен или да се държиш лошо с някой съученик. Но никой в училището ми почти не знаеше кой е баща ми, а и за мен това не е най-важното. Някои мислеха, че баща ми е министър-председател на Молдова, президент на Македония, цар на Румъния. Все около България, но не точно в България”. Също като родителите си Теофана завършва право. Желанието й е да работи в международна организация за правата на човека, но се озовава във финансовата сфера. „Много е трудно, защото за да започнеш работа искат стаж, за да имаш стаж – искат работа. Така че това е един порочен кръг, въпреки че аз всяко лято, през което учех, съм работела. Винаги съм правела нещо, но това не помага. Така че в чужбина е трудно. Но аз имах шанса, защото случайно си подадох CV-то, обадиха ми се и много бързо станаха работите. Имах огромен шанс. Някой ми е помагал отгоре”, отбелязва тя. От майка си се учи да бъде силна, независима и самостоятелна. Но признава, че прилича повече на президента. Винаги се допитва до него и търси съвети. „С баща ми много обичаме историята – това е нещо, което ни обединява. Обичаме да четем и да разговаряме”, разкрива Теофана и не крие, че България много й липсва. „Трудно някое друго място може да се превърне в дом. Просто като кацнеш в България, има друга сила. Чувстваш спокойствие, като се прибереш вкъщи. За мен е много важно къде са ми корените. Много добре знам откъде идвам. Това, че днес работя в Женева, не значи че утре няма да работя в София, Пловдив или Плевен. Никога не знаеш”.", "date": "2017.09.10", "title": "ЗА ПРЪВ ПЪТ! Щерката на Петър Стоянов с уникални разкрития - за \"Бояна\", Бил Клинтън и Майкъл Дъглас"}
{"url": "http://pik.bg/%D0%B0%D0%B4-%D0%B1%D1%80%D0%BE%D1%8F%D1%82-%D0%BD%D0%B0-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BD%D0%B0-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D1%8F%D1%82%D0%B0-%D0%B2-%D0%BC%D0%B5%D0%BA%D1%81%D0%B8%D0%BA%D0%BE-%D0%B4%D0%BE%D1%81%D1%82%D0%B8%D0%B3%D0%BD%D0%B0-90-%D0%B4%D1%83%D1%88%D0%B8-news689347.html", "text": "Броят на жертвите на земетресенията в Мексико достигна 90 души, съобщава  Europa Press. Отбелязва се, че броят на жертвите се е увеличил, след като ог Гражданска защита в мексиканския щат Оахака официално са потвърдили смъртта на 71 човека. „Само в Оахака жертвите са 71“ заявява прессекретарят на Гражданска защита Хесус Гонсалес. Съобщава се за 15 жертви в щата Чияпас и четири в щата Табаско. По-рано бе съобщено за 65 загинали.", "date": "2017.09.10", "title": "Ад! Броят на жертвите на земетресенията  в Мексико достигна 90 души"}
{"url": "http://pik.bg/%D0%B8%D1%80%D0%BC%D0%B0-%D0%BF%D0%BE%D0%BC%D0%B5%D1%82%D0%B5-%D0%BE%D1%82-%D0%B1%D1%80%D0%B5%D0%B3%D0%B0-%D0%B6%D0%B8%D1%82%D0%B5%D0%BB-%D0%BD%D0%B0-%D1%84%D0%BB%D0%BE%D1%80%D0%B8%D0%B4%D0%B0-%D1%81%D0%BD%D0%B8%D0%BC%D0%B0%D1%89-%D1%81%D1%82%D0%B8%D1%85%D0%B8%D1%8F%D1%82%D0%B0-%D0%B2%D0%B8%D0%B4%D0%B5%D0%BE-news689349.html", "text": "ABC. Мощна вълна помете жител на Флорида, който излязъл на крайбрежието си и се опитал да снима стихията на урагана \"Ирма\". Видеото бе разпространено от тв канала \"Ирма\" вече остави след себе си опустошителна следа в регионите на Карибския басейн и сега настъпва към Флорида. Предвестници на стихията вече са ураганният вятър в морето и на сушата, който достига скорост над 50 метра в секунда.", "date": "2017.09.10", "title": "\"Ирма\" помете от брега жител на Флорида, снимащ стихията (ВИДЕО)"}
