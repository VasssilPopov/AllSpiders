{"url": "https://pik.bg/%D1%81%D0%B0%D1%89-%D0%B3%D0%BE%D1%82%D0%BE%D0%B2%D0%B8-%D0%BD%D0%B0-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8-%D1%81-%D0%B8%D1%80%D0%B0%D0%BD-%D0%B1%D0%B5%D0%B7-%D0%BF%D1%80%D0%B5%D0%B4%D0%B2%D0%B0%D1%80%D0%B8%D1%82%D0%B5%D0%BB%D0%BD%D0%B8-%D1%83%D1%81%D0%BB%D0%BE%D0%B2%D0%B8%D1%8F-news846246.html", "text": "Държавният секретар на САЩ Майк Помпео обяви, че Съединените щати са готови да стартират преговори с Иран без предварителни условиЯ, съобщава „Ройтерс”, цитирани от „Газета”. Той допълни, че за да стане това, Иран трябва да се държи „като нормална страна”. Изявлението си Помпео направи по време на съвместна пресконференция с външния министър на Швейцария Инацио Касис. Сподели:", "date": "2019.06.02", "title": "САЩ готови на преговори с Иран без предварителни условия"}
{"url": "https://pik.bg/%D0%BC%D1%8A%D0%B6-%D1%81%D0%B5-%D1%83%D0%B4%D0%B0%D0%B2%D0%B8-%D0%B2-%D0%BD%D0%B0%D0%BF%D0%BE%D0%B8%D1%82%D0%B5%D0%BB%D0%B5%D0%BD-%D0%BA%D0%B0%D0%BD%D0%B0%D0%BB-20-%D0%B4%D0%BD%D0%B5%D0%B2%D0%BD%D0%BE-%D0%B1%D0%B5%D0%B1%D0%B5-%D1%81%D0%B5-%D0%B7%D0%B0%D0%B4%D1%83%D1%88%D0%B8-news846304.html", "text": "Петима ранени при катастрофи, мъртво 20-дневно бебе и удавен е равносметката от днешния 2 юни в Пиринско. Преди обяд е подаден сигнал за задушило се 20-дневно момиченце в Петрич, транспортирано е за аутопсия от съдебен лекар в Благоевград, пише БГНЕС. Към 17 часа от село Яново, община Сандански, е подаден сигнал за открит удавен в напоителен канал мъж. Към местопроизшествието се е отправила полиция, най-вероятно мъжът се е удавил още снощи. Две катастрофи в рамките на 90 минути станаха днес на пътя Гоце Делчев-Банско. При тях пострадаха петима души, сред които и 11-годишно момче. В 11,20 ч. при разклона за село Буково лек автомобил излиза от пътя и се преобръща в дере. С гръдна травма е 50-годишният З.Б. от Гоце Делчев. В 13,50 часа е подаден сигнал за ПТП между два автомобила в село Господинци. При него е пострадало семейство от Благоевград и мъж от Гоце Делчев. 38-годишният Г.Г. е с контузии на гръден кош и крак, 35-годишната му съпруга Е.Г. е с контузия на подбедрицата, а 11-годишният им син е с травма на гръдния кош. Всички пострадали са транспортирани до МБАЛ-Гоце Делчев. От другия автомобил има един ранен - 54-годишният Г.Д. от Гоце Делчев, който също е с контузия на гръдния кош, пътят бе затворен за движение над 2 часа, а трафикът пренасочен през селото, съобщиха от АПИ. Сподели:", "date": "2019.06.02", "title": "Мъж се удави в напоителен канал, 20-дневно бебе се задуши"}
{"url": "https://pik.bg/%D1%81%D0%B0%D1%89-%D1%89%D0%B5-%D0%B8%D0%B7%D0%B8%D1%81%D0%BA%D0%B2%D0%B0%D1%82-%D0%B4%D0%B0%D0%BD%D0%BD%D0%B8-%D0%BE%D1%82-%D1%81%D0%BE%D1%86%D0%B8%D0%B0%D0%BB%D0%BD%D0%B8%D1%82%D0%B5-%D0%BC%D0%B5%D0%B4%D0%B8%D0%B8-%D0%BE%D1%82-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B8%D1%82%D0%B5-%D0%B7%D0%B0-%D0%B2%D0%B8%D0%B7%D0%B0-news846270.html", "text": "Кандидатите за американска виза ще трябва да предоставят данни за всичките си потребителски акаунти в социалните мрежи, съобщи Би Би Си. Почти всички кандидати за американски визи ще трябва да представят информация за себе си в социалните медии, според новоприетите правила. Регулациите на Държавния департамент гласят, че хората ще трябва да представят информация за профилите си в социалните медии, имейл адреси и телефонни номера за период от пет години. В момента на предлагането на тези промени, властите прецениха, че предложението ще засегне 14,7 милиона души годишно. Тръмп предложи премахване на лотарията за зелени карти Някои дипломатически и официални кандидати за американска виза ще бъдат освободени от строгите нови мерки. Въпреки това, хората, които пътуват до САЩ, за да работят или да учат, ще трябва да предоставят тази информация. \"Ние непрекъснато работим за намирането на механизми за подобряване на нашите процеси на скрининг, за да защитим гражданите на САЩ, като същевременно подкрепяме законното пътуване до Съединените щати\", съобщиха американските власти. Преди това само кандидати, които се нуждаеха от допълнителна проверка - например хора, които са били в части от света, контролирани от терористични групи - трябваше да предоставят подобни лични данни. В същото време Американският съюз за граждански свободи - група за граждански права - заяви, че няма \"никакви доказателства, че подобен мониторинг на активността на хората в социалните медии е ефективен или честен\", добавяки че това ще накара хората да се самоцензуват онлайн. Сподели:", "date": "2019.06.02", "title": "САЩ ще изискват данни от социалните медии от кандидатите за виза"}
{"url": "https://pik.bg/%D0%BC%D0%B2%D1%80-%D1%81-%D0%BF%D0%BE%D1%81%D0%BB%D0%B5%D0%B4%D0%BD%D0%B8-%D0%B4%D0%B0%D0%BD%D0%BD%D0%B8-%D0%B7%D0%B0-%D0%B2%D0%BE%D0%B4%D0%BD%D0%B8%D1%8F-%D0%B0%D0%BF%D0%BE%D0%BA%D0%B0%D0%BB%D0%B8%D0%BF%D1%81%D0%B8%D1%81-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D1%81%D0%BD%D0%B8%D0%BC%D0%BA%D0%B8-news846319.html", "text": "Сигнали за множество закъсали автомобили в Пловдив са получени в полицията по време на пороя от последните часове. От МВР съобщават, че е  високо нивото на водата на бул. „Васил Априлов“, „Гладстон“, възел Скобелева майка, Коматевски възел. Към момента няма информация за бедстващи и пострадали хора. Екипи на пожарната работят по отводняването, полицейски служители подпомагат трафика. Картината по улиците в града е повече от апокалиптична. Булевардите се превърнаха в реки, а голяма част от второстепенната улична мрежа е непроходима. В няколко части на града дъждът премина и в градушка, а стотици домакинства са без електричество заради аварии. На ул. \"Авксентий Велешки\" водата е стигнала до прозорците на приземните етажи. Според очевидци e невъзможна връзката както с 112, така и с EVN. „Засега няма основания да се обявява бедствено положение в града. Обезпечени са по-голяма част от кръстовищата с полицаи. Изведен е целият състав на полицията, както и на пожарната. Критичните точки на града са Скобелева майка, Коматевско шосе, бул. „Васил Априлов“ и „Гладстон“, коментира старши комисар Атанас Илков. Сподели:", "date": "2019.06.02", "title": "МВР с последни данни за водния апокалипсис в Пловдив (СНИМКИ)"}
{"url": "https://pik.bg/%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%B8%D1%81%D0%BA%D0%B0-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%B4%D0%B0-%D0%BD%D0%B0%D0%BF%D1%83%D1%81%D0%BD%D0%B5-%D0%B5%D1%81-%D0%B1%D0%B5%D0%B7-%D1%81%D0%B4%D0%B5%D0%BB%D0%BA%D0%B0-news846181.html", "text": "Великобритания трябва да се раздели със ЕС без споразумение и да откаже да плати договорената сметка от 45 милиарда по развода. Това заявява президентът на САЩ Доналд Тръмп пред „Сънди телеграф“ в навечерието на визитата си в Лондон, предаде „Франс Прес”, цитирани от БНР. Коментарите му идват, след като пред вестник „Сън“ Тръмп обяви, че според него, бившият външен министър Борис Джонсън ще бъде „отличен“ премиер, който да наследи на поста Тереза Мей, която обяви, че на 7 юни ще подаде оставка. Тръмп започва тридневна визита във Великобритания утре, по време на която е предвидена среща с кралица Елизабет II и разговори с Тереза Мей. В интервюто за „Сънди телеграф“ американският лидер съветва британското правителство да следва неговите правила в преговорите, когато става дума за Брекзит. „Ако не получавате сделката, която искате, ако не получавате справедлива сделка, тогава си тръгвате от преговорите”, казва той. По сметката за развода Тръмп казва: „Ако бях на тяхно място, нямаше да платя 50 милиарда долара. Това съм аз. Не бих платил, това е огромно число“. Той казва за популиста Найджъл Фарадж, който оглави партията „Брекзит“, че трябва да бъде включен в преговорите на страната му за напускане на ЕС. „Той е много умен човек“, който може „много да предложи“, казва Тръмп, но признава, че британските власти не биха включили Фарадж в преговорите. Сподели:", "date": "2019.06.02", "title": "Доналд Тръмп иска Великобритания да напусне ЕС без сделка"}
{"url": "https://pik.bg/%D0%BF%D0%B0%D1%82%D1%80%D0%B8%D0%BE%D1%82%D0%B8%D1%87%D0%BD%D0%BE-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D1%81%D0%B8%D0%B4%D0%B5%D1%80%D0%BE%D0%B2-%D0%B4%D0%B0%D0%B2%D0%B0-%D0%BD%D0%B0%D0%B3%D1%80%D0%B0%D0%B4%D0%B0-%D0%B0%D0%BA%D0%BE-%D0%BD%D1%8F%D0%BA%D0%BE%D0%B9-%D0%B4%D0%BE%D0%BA%D0%B0%D0%B6%D0%B5-%D0%BD%D0%B5%D0%B3%D0%BE%D0%B2%D0%B0-%D0%BA%D0%BB%D0%B5%D0%B2%D0%B5%D1%82%D0%B0-%D1%81%D1%80%D0%B5%D1%89%D1%83-%D0%BA%D0%B0%D1%80%D0%B0%D0%BA%D0%B0%D1%87%D0%B0-news846309.html", "text": "Давам награда, ако някой докаже моя клевета срещу Каракачанов в кампанията. Не го поздравих в изборната нощ, защото трябваше да поздравя една измама, каза лидерът на \"Атака\" Волен Сидеров. Той предлага награда на всеки, който намери негово клеветящо или обидно изказване по време на предизборната кампания спрямо Красимир Каракачанов или Ангел Джамбазки. Това Сидеров каза в по телевизия \"Алфа\", а повод бяха поредицата от \"жални\" медийни изявления на ВМРО, че \"Атака\" ги е нападала между 26 април и 24 май. „Обявявам награда от 1000 лева за този, който намери мое изявление, което е нападка. Ние не нападаме ВМРО. Ние посочваме конкретни факти”, категоричен бе Сидеров. Председателят на ПГ на ОП коментира и оплакването на Каракачанов, че не му се е обадил да го поздрави в изборната нощ. „Няма как да се обадя, за да поздравя една измама. Няма как да поздравя един вот, който съм убеден, че не е спечелен по честен начин”, заяви Сидеров. Лидерът на \"Атака\" призова ръководството на ГЕРБ да обърнат внимание дали може да имат за партньор партия, която използва укорими методи за постигане на определен изборен резултат. Той припомни, че лидерът на ГЕРБ е заявил в една от \"казионните\" телевизии, че любимият му политик извън неговата партия е Джамбазки. „Подозирам някакъв сговор между ГЕРБ и ВМРО за превземане на патриотичната ниша”, каза Сидеров и заключи: Едно е да искаш, друго е да можеш, трето - да го постигнеш. Сподели:", "date": "2019.06.02", "title": "ПАТРИОТИЧНО НАПРЕЖЕНИЕ: Сидеров дава награда, ако някой докаже негова клевета срещу Каракачанов"}
{"url": "https://pik.bg/%D0%BC%D0%B2%D1%80-%D1%81-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F-%D0%B7%D0%B0-%D1%81%D0%B8%D1%82%D1%83%D0%B0%D1%86%D0%B8%D1%8F%D1%82%D0%B0-%D0%B2-%D1%86%D1%8F%D0%BB%D0%B0%D1%82%D0%B0-%D1%81%D1%82%D1%80%D0%B0%D0%BD%D0%B0-%D1%81%D0%BB%D0%B5%D0%B4-%D0%B2%D0%B0%D0%BB%D0%B5%D0%B6%D0%B8%D1%82%D0%B5-%D0%BE%D0%B1%D0%BD%D0%BE%D0%B2%D0%B5%D0%BD%D0%B0-news846322.html", "text": "МВР излезе с обощена информация за оперативната обстановка на територията на страната след интензивните валежи днес. Данните са към 19 часа. Екипите на ГД „Пожарна безопасност и защита на населението“ продължават да оказват съдействие след интензивните валежи днес. Най-много сигнали за наводнения са получени на територията на областите Велика Търново, Пазарджик и Пловдив. Постъпилите сигнали са главно в община Елена (гр. Елена и с. Константин). Получени са седем сигнала за наводнени дворове, приземни егажи и мазета. Към 19 часа пет от тях са отработени. Към момента три екипа отработват последните съобщения от с. Константин. В оперативния център на пазарджишката пожарна служба са постъпили около 50 сигнала за наводнени мазета, приземни етажи, магазини и участъци от пътната инфраструктура. Получени са сигнали и за закъсали автомобили. Сигналите се отработват от пет екипа на РДПБЗН-Пазарджик. Над 100 са сигналите за наводнени приземни етажи и мазета постъпили в пожарната служба на Пловдив. Няколко от съобщенията са и за наводнени участъци от пътната инфраструктура и закъсали автомобили. Към момента произшествията се отработват от осем екипа. Свободният от дежурство състав е събран и е включен в работата на терен. Шест транспортни участъка са наводнени и не се допуска преминаването на превозни средства през тях. Създадена е организация за предисоциране на сили и средства от съседни области на област Пловдив, които да окажат помощ при обработването на сигналите. Към този час в РДПБЗН-Пловдив са постъпили над 170 сигнала за наводнени мазета, приземни етажи, пътни участъци и закъсали автомобили. Произшествията се отработват от 14 екипа на РДПБЗН-Пловдив. Предислоцирани са 2 екипа с 6 служители и 6 мотопомпи от РДПБЗН-Кърджали. По-характерни произшествия: Отводнени са 4 болнични заведения, изтеглени са автомобили с бременна жена, майка с 2 деца и майка с 3 деца (от различни автомобили). Екипи са се отзовали на 2 сигнала за евакуиране на трудноподвижни хора. Сподели:", "date": "2019.06.02", "title": "МВР с информация за ситуацията в цялата страна след валежите (ОБНОВЕНА)"}
{"url": "https://pik.bg/%D0%BD%D0%BE%D0%B2-%D0%BF%D1%80%D0%BE%D1%82%D0%B5%D1%81%D1%82-%D0%B2-%D0%BA%D1%8A%D1%80%D0%BD%D0%B0%D1%80%D0%B5-%D0%B6%D0%B0%D0%BD%D0%B4%D0%B0%D1%80%D0%BC%D0%B5%D1%80%D0%B8%D1%8F-%D0%B1%D0%BB%D0%BE%D0%BA%D0%B8%D1%80%D0%B0-%D1%81%D0%B5%D0%BB%D0%BE%D1%82%D0%BE-%D1%81%D0%BD%D0%B8%D0%BC%D0%BA%D0%B8-news846296.html", "text": "Карловското село Кърнаре въстава и е на протест срещу циганските безчинства за пореден път. Населоното място и районът му са окупирани от десетки полицаи и жандармерия. Тук е почти целият наличен състав на РУ - Карлово. На място пристигнаха и няколко буса на специалните полицейски сили от Пловдив начело с шефа си Виктор Празов. Тук е и началникът на карловската полиция Сълко Литов. Хората се събират бавно, тъй като преди малко в Кърнаре се изсипа порой. В момента звучат патриотични песни. Хората не спират да протестират заради това, че преди повече от месец и половина трима братя цигани нападнаха с брадви и ножове заведение, защото там отказали да ги обслужат. Кметът на община Карлово Емил Кабаиванов е издал заповед за събарянето на незаконните къщи в махалата. От 52 само една е законна, уточнява \"Марица\". Сподели:", "date": "2019.06.02", "title": "Нов протест в Кърнаре, жандармерия блокира селото (СНИМКИ)"}
{"url": "https://pik.bg/%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D1%80%D0%B5%D0%BA%D0%BE%D1%80%D0%B4---69-%D0%BB-%D0%B4%D1%8A%D0%B6%D0%B4-%D0%BD%D0%B0-%D0%BA%D0%B2-%D0%BC%D0%B5%D1%82%D1%8A%D1%80-news846330.html", "text": "Най-голямо количество дъжд е паднало в Пловдив - 69 л/кв.м. Това съобщиха от НИМХ. В Пазарджик са отчетени 37 л/кв.м дъжд, във Враца – 33 л/кв. м., а в Кърджали – 16 л/кв.м. Дежурният синоптик обясни за \"Фокус\", че няма конкретни данни за градушки в страната. Имало е градушки, но не са били в рамките на синоптичните станции, заради което не са регистрирани. Сподели:", "date": "2019.06.02", "title": "В Пловдив рекорд - 69 л дъжд на кв. метър"}
{"url": "https://pik.bg/%D0%B1%D1%80%D0%B0%D0%B2%D0%BE-%D0%B5%D0%BB%D0%B8%D1%86%D0%B0-%D0%BA%D0%BE%D1%81%D1%82%D0%BE%D0%B2%D0%B0-%D1%81%D0%BF%D0%B5%D1%87%D0%B5%D0%BB%D0%B8-%D1%82%D0%B8%D1%82%D0%BB%D0%B0-%D0%B2-%D0%B8%D1%81%D0%BF%D0%B0%D0%BD%D0%B8%D1%8F-news846271.html", "text": "Елица Костова спечели тенис турнира на твърди кортове в Санта Маргарита де Монтбуй (Испания) с награден фонд 25 хиляди долара. В първия си финал на сингъл за сезона поставената под номер 5 българка надделя над третата в схемата Арина Родионова (Австралия) със 7:5, 6:3 за 91 минути. Костова навакса изоставане от 2:5 и стигна до успеха в първия сет със серия от пет поредни гейма. Втората част стартира с шест последователни пробива, след което Костова взе следващите три гейм, за да триумфира. Така тя си осигури шеста титла от турнирите на ITF. С успеха Костова заработи 50 точки за световната ранглиста. Както е известно, тя достигна и до финала на двойки в Санта Маргарита де Монтбуй, но в тандем със Саманта Мъри (Великобритания) те загубиха мача за титлата в петък от София Шапатава (Грузия) и Емили Уебли-Смит (Великобритания) с 4:6, 5:7, акцентира \"Новспорт\". Сподели:", "date": "2019.06.02", "title": "БРАВО: Елица Костова спечели титла в Испания"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B3%D0%BE%D0%BB%D1%8F%D0%BC%D0%BE-%D0%BF%D1%80%D0%B8%D0%B7%D0%BD%D0%B0%D0%BD%D0%B8%D0%B5-%D0%B7%D0%B0-%D1%89%D0%B5%D1%80%D0%BA%D0%B0%D1%82%D0%B0-%D0%BD%D0%B0-%D0%B1%D0%B0%D1%88%D0%B0%D1%80-%D1%80%D0%B0%D1%85%D0%B0%D0%BB-%D0%B7%D0%B0%D0%B4-%D0%BE%D0%BA%D0%B5%D0%B0%D0%BD%D0%B0---%D1%82%D0%B8%D0%B9%D0%BD%D0%B5%D0%B9%D0%B4%D0%B6%D1%8A%D1%80%D0%BA%D0%B0%D1%82%D0%B0-%D0%BA%D0%BB%D0%BE%D0%B8-%D1%82%D1%80-news845254.html", "text": "Голямата дъщеря на Башар Рахал върви смело по неговите стъпки. Тийнейджърката Клои Рахал е грабнала отличие за главна женска роля в пиеса на ежегодните Национални награди за младежки изкуства в САЩ, научи ПИК. Тази година журито е разгледало повече от 700 представления, в които са участвали 240 млади актьори под 18 години от училища и театрални трупи от 17 щата. Журито е наброявало над 50 души. Церемониите за награждаването на всички отличени се се състоялиа в няколко щата - Аризона, Колорадо, Вирджиния, а Клои Рахал получи своята статуетка в Калифорния. За своята 14-годишна история много от младежите, получили признание на американските Национални награди за изкуства, са намерили реализация на Бродуей. Награда има и американската актриса и певица Ариана Гранде. Иначе своята статуетка наследничката на Башар Рахал получи за ролята на Макмърфи в постановката \"Полет на куковиче гнездо\", представена от акедемия \"Хамилтън\". Клои Рахал вече има и един игрален филм зад гърба си - \"Привличане\", в който участва заедно с баща си и Яна Маринова. Сподели:", "date": "2019.06.02", "title": "ПЪРВО В ПИК: Голямо признание за щерката на Башар Рахал зад Океана - тийнейджърката Клои триумфира с първа театрална награда (ВИДЕО)"}
{"url": "https://pik.bg/%D0%BB%D1%83%D0%BA%D1%81-%D0%B2%D0%B8%D0%B6%D1%82%D0%B5-%D0%B2-%D0%BA%D0%BE%D0%B8-%D1%81%D1%82%D1%80%D0%B0%D0%BD%D0%B8-%D1%81%D0%B5-%D0%BA%D1%8A%D0%BF%D1%8F%D1%82-%D0%B2-%D0%B7%D0%BB%D0%B0%D1%82%D0%BE-news846196.html", "text": "6. Китай Добивът на злато е глобална индустрия с дейност на всеки един континент. В последните десетилетия възникват все повече големи центрове за добив на злато в различни държави. Ето в кои държави златото е в изобилие: 10. Индия В Индия жълтият метал символизира просперитет и богатство. Както развиващите се пазари, така и Индия се насочи към увеличаване на златните си резерви, в резултат на забавянето на световната икономика. Към момента държавата има 608.7 тона официални златни резерви, а дяла от валутните резерви е 6.4%. 9. Холандия Преди пет години холандската централна банка съобщи, че репатрирането на част от притежанията си в Ню Йорк ще има „позитивен ефект върху обществената увереност.” Към момента държавата има 612.5 тона официални златни резерви, а дяла от валутните размери е внушителните 65.9%. 8. Япония По данни на Международния валутен фонд, Япония е успяла да увеличи дяла си в международните валутни резерви до 15-годишен връх през 2018. Въпреки това, макар и официалните златни резерви на страната да са 765.2 тона, то едва 2.5% са част от обществената сметка. 7. Швейцария Това е страната с най-големи златни резерви на глава от населението. Официални златни резерви са 1040 тона, а дяла от валутните резерви е 5.5% Държавата притежава 1874.3 тона официални златни резерви, а китайските власти предлагат стимули, за облекчаване на отслабването в темпа на растеж на икономиката си. Дялът от валутните им резерви е 2.5%. 5. Русия По информация на Bloomberg държавата е увеличила златните си резерви четири пъти през последното десетилетие. Официалните резерви на Русия са 2150.5 тона, като дяла от валутните им резерви е 19.1%. 4. Франция През 2018 Reuters посочи, че централната банка на Франция работи по подобряването на качеството на своите златни резерви. Този ход бе предприет в полза на търговията на страната на международните пазари. Франция има 2436 тона официални резерви и 61.1% дял от валутните резерви. 3. Италия Заради политическата обстановка в Италия бъдещето на жълтия метал остава неясно. Затова властите предложиха официалната собственост върху златните резерви да бъде прехвърлена от Централната банка към обществото. Държавата има 2 451.8 тона официални резерви и 66.9% дял от валутните резерви. 2. Германия Държавата се намира на второ място с 3369.7 тона златни резерви и 70.6% дял от валутните резерви. През 2017 Германия репатрира злато на стойност милиарди долара, като Централната банка посочи, че причината за това е общественото доверие. 1. САЩ Това е държавата с най-много количество злато – 8133.5 тона и 74.9% дял от валутните резерви. Но, в периода 1913 -1961 г. Федералният резерв е имал задължението да държи злато, равно на 40% от стойността на щатската валута. Сподели:", "date": "2019.06.02", "title": "ЛУКС: Вижте в кои страни се къпят в злато"}
{"url": "https://pik.bg/%D1%81%D0%B8%D0%B4%D0%B5%D1%80%D0%BE%D0%B2-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D1%81%D0%B5-%D0%B1%D1%80%D0%BE%D1%8F%D1%82-%D0%BE%D1%82-%D1%84%D0%B8%D1%80%D0%BC%D0%B0-%D1%81-%D0%BD%D0%B5%D0%B8%D0%B7%D0%B2%D0%B5%D1%81%D1%82%D0%BD%D0%B8-%D0%B0%D0%BA%D1%86%D0%B8%D0%BE%D0%BD%D0%B5%D1%80%D0%B8-news846328.html", "text": "Едно акционерно дружество брои резултатите от изборите. ЦИК е институцията, която легитимира резултатите от Информационно обслужване (ИО). В ЦИК не се занимават с обработка на информация и с пресмятане. От ЦИК само може да се изисква да има повече контрол върху ИА. За съжаление, това го няма. Това каза в предаването „Неделник” Волен Сидеров във връзка с резултатите от отминалия евровот. „Чувал съм през годините от хора, които знаят какво са избори – знаеш ли, че от тези парламентарни избори от \"Атака\" бяха отрязани не по-малко от 3 или 4 процента. Тоест дори когато сме взимали най-добрия резултат, са били отрязани някакви проценти. Основно това се случва в акционерното дружество”, коментира лидерът на \"Атака\". „ИО” АД е дружество за „производство и търговия в страната и чужбина на информационни продукти и консумативи, научно-изследователска и развойна дейност, лизинг, включително финансов, отдаване под наем на собствено движимо и недвижимо имущество и техника, извършване на обучение и професионална квалификация с цел реализиране на доходи, посредничество при информиране и наемане на работа на български граждани в други страни и на български и чуждестранни граждани в Република България.” Това е написано в Търговския регистър като предмет на дейност на дружеството. „Само търговия с оръжие не са вписали”, пошегува се председателят на ПГ на ОП. Информационно обслужване  е 99,5% държавно, 0,5 на сто е частното участие, като никой не знае как е разпределено и решено това да е така. То печели всички поръчки за броене на избори, а в съвета на директорите му попада и небезизвестният всичколог Михаил Константинов. „Кой осъществява контрол върху най-важния стълб на демокрацията – вота на народа”, пита Сидеров. Сподели:", "date": "2019.06.02", "title": "Сидеров: Изборите се броят от фирма с неизвестни акционери"}
{"url": "https://pik.bg/%D0%BC%D1%8A%D0%B6-%D1%81-%E2%80%9E%D1%84%D0%BE%D0%BB%D0%BA%D1%81%D0%B2%D0%B0%D0%B3%D0%B5%D0%BD%E2%80%9D-%D1%83%D0%B4%D0%B0%D1%80%D0%B8-%E2%80%9E%D0%BC%D0%B5%D1%80%D1%86%D0%B5%D0%B4%D0%B5%D1%81%E2%80%9D-%D0%B8-%D0%BF%D1%80%D0%B0%D1%82%D0%B8-%D0%B6%D0%B5%D0%BD%D0%B0-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-%D0%B2%D1%8A%D0%B2-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%BE-news846174.html", "text": "Мъж от Мездра предизвика катастрофа, при която пострада пътничка от Зверино, съобщават от ОД на МВР във Враца, цитирани от „Конкурент”. Пътният инцидент е станал на 1 юни (събота) около 18:30 часа на кръстовище в село Лютиброд. Според данните, К.Т. от железничарския град, който бил зад волана на „Фолксваген Поло“, ударил „Мерцедес Вито“, шофиран от Б.Т. от ботевгрладското село Новачене. При сблъсъка е пострадала пътничката в „Поло“-то – И.М., която е приета с натъртвания в областта на гърдите, но след като е обслужена в спешния център във Враца е освободена. Според полицията, нараняванията й не са опасни за живота. На шофьора от Мездра е съставен акт заради причиненото ПТП. Алкохолните проби и на двамата водачи са дали отрицателен резултат. Сподели:", "date": "2019.06.02", "title": "Мъж с „Фолксваген” удари „Мерцедес” и прати жена в болница във Врачанско"}
{"url": "https://pik.bg/%D0%B6%D0%B5%D1%81%D1%82%D0%BE%D0%BA%D0%BE%D1%81%D1%82-%D0%B8%D0%B7%D0%B2%D0%B5%D1%81%D1%82%D0%BD%D0%B8%D1%8F%D1%82-%D1%85%D0%B8%D1%81%D0%B0%D1%80%D1%81%D0%BA%D0%B8-%D0%B7%D0%B5%D0%BC%D0%B5%D0%B4%D0%B5%D0%BB%D0%B5%D1%86-%D0%B8%D0%BB%D0%B8%D0%BD-%D0%BC%D0%B0%D0%B3%D0%B0%D1%80%D0%B5%D1%82%D0%BE-%D0%B3%D0%B0%D0%B7%D0%B8-%D0%BD%D0%B0%D1%80%D0%B5%D0%B4-%D0%BA%D0%BE%D0%B7%D0%B8-%D0%B8-%D1%8F%D1%80%D0%B5%D1%82%D0%B0-%D0%B2%D0%BB%D0%B5%D0%B7%D0%BB%D0%B8-%D0%BC%D1%83-%D0%B2--news846243.html", "text": "Хисарският земеделец Илин Робов, по-известен с прякора си Магарето, е арестуван, след като вчера прегазил с автомобила си десет кози и ярета, пише трафик нюз. Пред полицаите той обяснил, че животните влезли в розите му и ги изпочупили. Според собственика на стадото Петко Райчинов обаче, козите са били поне на два километра от насажденията. „Плаче ми се. Все още не мога да повярвам, че човек е способен на подобна жестокост“, сподели Райчинов. Пострадалият животновъд разказа, че вчера бил на паша със стадото. В един момент 13 животни се отделили от останалите. Когато отишъл да ги търси обаче, останал шокиран от гледката – на поляна край Хисаря намерил разпокъсаните телата на 10 от тях - ярета и кози, сред които имало и две бременни. На мястото стояло и Реното на Робов, което блокирало от ударите в козичките. „Илин ми се обади по телефона и започна да ме заплаша: Къде си? Ще те убия! Няма да си жив повече! Ще ти запаля къщата и колата! Ще унищожа семейството ти! Ще се обадя на мутрите. Псуваше. Обидно ми е да повторя всичко, което ми наговори“, разказва собственикът на стадото. Той е категоричен, че вчера козите не са се доближавали до розите. Двамата с Магарето обаче имали стара вражда. Преди повече от година животните наистина влезли в насажденията. „Тогава му предложих да извикаме комисия, която да направи оглед на щетите. И му казах, че съм готов да ги платя. Той обаче отказа. След това поиска 4 хил. лв. от семейството ми“, обяснява Райчинов. Мъж се страхува както за стадото, така и за семейството си. Твърди, че преди да бъде арестуван, Илин му заявил, че следващия път няма да си троши колата, а ще „нахрани“ всички 325 кози с Ланат. „Много се притеснявам за близките си. Не знам на какво е способен този човек“, признава животновъдът. Сподели:", "date": "2019.06.02", "title": "ЖЕСТОКОСТ: Известният хисарски земеделец Илин Магарето гази наред кози и ярета, влезли му в розите (СНИМКИ)"}
{"url": "https://pik.bg/%D0%B0%D1%80%D0%BC%D0%B5%D0%B9%D1%86%D0%B8%D1%82%D0%B5-%D1%89%D1%83%D1%80%D0%BC%D1%83%D0%B2%D0%B0%D1%82-%D0%BB%D0%B8%D0%B3%D0%B0-%D0%B5%D0%B2%D1%80%D0%BE%D0%BF%D0%B0-%D1%81-%D0%BB%D1%8E%D0%BF%D0%BA%D0%BE-news846258.html", "text": "Люпко Петрович ще води ЦСКА в евротурнирите, твърди \"Тема Спорт\". Визира се, че в клуба са предпочели да заложат на изпитания специалист в евротурнирите. Петрович извежда Цървена звезда до КЕШ през 1991 година, а записа и международни участия начело на Левски и Литекс. На \"Армията\" са се насочили към друг треньор, след отказа на Стамен Белчев. Почти сигурно е, че това ще е млад български специалист. Вече се завъртя името на Христо Янев, който има опит, напомня спортното издание. Той води ЦСКА от лятото на 2015 година до август 2016г. След това завърши сезона през 2018 година след напускането на Белчев. Сподели:", "date": "2019.06.02", "title": "\"Армейците\" щурмуват Лига Европа с Люпко?"}
{"url": "https://pik.bg/%D0%BF%D0%BE%D1%80%D0%BE%D1%8F%D1%82-%D1%83%D0%B4%D0%B0%D0%B2%D0%B8-%D0%B0%D1%80%D1%85%D0%B8%D1%82%D0%B5%D0%BA%D1%82%D1%83%D1%80%D0%BD%D0%B8%D1%8F-%D1%80%D0%B5%D0%B7%D0%B5%D1%80%D0%B2%D0%B0%D1%82-%D1%81%D1%82%D0%B0%D1%80%D0%BE-%D1%81%D1%82%D0%B5%D1%84%D0%B0%D0%BD%D0%BE%D0%B2%D0%BE-news846298.html", "text": "Проливният дъжд през последните часове в Ловешко и нанесъл големи щети в село Стефаново, като най-засегнат е районът на архитектурния резерват в селото, съобщи кметският наместник Иван Джуров. По думите му водата е отнесла голяма част камъни, пясък и кал от по-високите части на селото към площада. \"Към 14-14,30 часа дойде проливен дъжд и в разстояние около час все едно, че го изливаше из ведро, по улиците направо тръгнаха реки\", каза Джуров. На площада, където е селската чешма, водата е достигнала около два метра и е заляла моста. Има отнесени дървета, улиците са проходими само пеша, тъй като на места уличната мрежа е пропаднала с около метър дълбочина. Има много наводнени дворове, като в някои от тях стихията е нанесла пясък, тиня и камъни. От областната дирекция на МВР в Ловеч съобщиха, че няма постъпили сигнали за инциденти, свързани с дъжда, или пострадали хора. Сподели:", "date": "2019.06.02", "title": "Пороят удави архитектурния резерват Старо Стефаново"}
{"url": "https://pik.bg/%D0%BE%D1%82%D0%BB%D0%BE%D0%B6%D0%B8%D1%85%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D0%BA%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8-%D0%B2-%D0%B0%D0%BB%D0%B6%D0%B8%D1%80-%D0%B7%D0%B0%D1%80%D0%B0%D0%B4%D0%B8-news846244.html", "text": "Изборите за нов президент на Алжир, които трябваше да се проведат на 4 юли, бяха отложени, съобщи РИА „Новости”. Причината за това е, че ... няма кандидати за поста. Съдът е признал, че е невъзможно провеждането на избори на предварително обявената дата при така стеклите се обстоятелства. Срокът за регистрация на кандидатите за президент на Алжир бе до 00:00 часа на 26 май. До края на срока обаче нито един кандидат не е бил регистриран. Президентът на Алжир Абделазиз Бутефлика обяви оставка на 2 април. Сподели:", "date": "2019.06.02", "title": "Отложиха президентските избори в Алжир заради..."}
{"url": "https://pik.bg/%D0%BD%D0%BE%D0%B2%D0%BE-20-%D1%8F%D0%B6%D1%82%D0%B5-%D0%BF%D0%BB%D0%BE%D0%B4%D0%BE%D0%B2%D0%B5-%D0%B2%D0%BC%D0%B5%D1%81%D1%82%D0%BE-%D0%BC%D0%B5%D1%81%D0%BE-%D0%BD%D0%B0-%D0%B7%D0%B0%D0%BA%D1%83%D1%81%D0%BA%D0%B0-news846192.html", "text": "Всеки един от нас има своите любими начини за стартиране на деня. Колко от тях обаче са екосъобразни? Може да се изненадате, но повечето хора изразходват доста енергия и ресурси през първите часове след ставането от сън. За щастие, напълно възможно е да коригирате навиците си – необходими са няколко лесни стъпки. Например от пиене на кафе от съответната чаша до пестенето на вода. Кафето е съюзник на мнозина всяка сутрин. Те разчитат на дозата кофеин, за да стартират бодро. Ако кафето е нещо, без което не можете, има начини, по които да продължите да го консумирате, но с мисъл за природата. Добра идея е използването на термична гарафа. Тя поддържа кафето по-дълго време топло. По този начин ще разполагате с напитката за по-дълъг период от време и няма да посягате втори път към машината. Да стартираш деня със слънце е страхотно и природосъобразно. Но ако ще ставате с изгрева всяка сутрин, то ще се налага да лягате със залеза. По този начин се използва по-малко енергия през късните часове на деня, тъй като не се налага да използвате електроуреди. Не изисква много усилия! Особено когато става дума за вземане на душ. Не чакайте водата да се стопли, през това време се изтича огромно количество. Вместо това стойте близо до душа и веднага щом се затопли достатъчно, се изкъпете. Закуската е едно от най-важните хранения за деня. Тогава защо да не е и здравословна? Един от начините е като я направите вегетарианска или веган. Заместете месото с плодове и зеленчуци, тофу и зърнени храни. Стигнете до работата пеша или с колело, тротинетка и т.н. Ако живеете на разумна дистанция от офиса, то не си струва да използвате градския транспорт или личната кола. Бъдете милостиви към природата. Знаем, че се грижите за хигиената на подобаващо ниво. Използването на прекалено много химикали обаче е във вреда на природата. Потърсете алтернативни начини за чистене. Един от най-лесните начини да имате „зелени“ навици сутрин е като използвате каквото може втори път. От чаши за кафе до бутилки за вода. Намалете до минимум нещата, които използвате еднократно. Сподели:", "date": "2019.06.02", "title": "НОВО 20: Яжте плодове, вместо месо на закуска"}
{"url": "https://pik.bg/%D0%B0%D0%BD%D0%BE%D0%BD%D0%B8%D0%BC%D0%B5%D0%BD-%D1%84%D0%B5%D0%BD-%D0%BF%D1%80%D0%B5%D0%B4%D0%BB%D0%BE%D0%B6%D0%B8-45-%D0%BC%D0%BB%D0%BD-%D0%B4%D0%BE%D0%BB%D0%B0%D1%80%D0%B0-%D0%B7%D0%B0-%D0%B4%D0%B0-%D0%BE%D0%B1%D1%8F%D0%B4%D0%B2%D0%B0-%D1%81-%D1%83%D0%BE%D1%80%D1%8A%D0%BD-%D0%B1%D1%8A%D1%84%D0%B5%D1%82-news846255.html", "text": "Анонимен участник е предложил 4,5 милиона долара на търг за частен обяд с милиардера и инвеститор Уорън Бъфет. Така бяха подобрени предишните рекорди, когато бяха предложени близо 3,5 милиона долара през 2012 и 2016 г. съответно. Парите от онлайн търга ще отидат за фондация, която подпомага бездомните хора в Сан Франциско. Той се проведе в eBay, а печелившата оферта възлиза на точно 4 567 888 долара. За 20-та поредна година изпълнителният директор на инвестиционната компания Berkshire Hathaway участва в благотворителния търг, който дава на победителя възможността да почерпи от знанията на инвестиционния гуру. Наддаването започва от 25 хиляди долара. Единствено през 2010 г. той завърши при сума под 2 милиона долара. Благодарение на инициативата си Уорън Бъфет е събрал близо 30 милиона долара през годините за благотворителност. Сподели:", "date": "2019.06.02", "title": "Анонимен фен предложи 4,5 млн. долара, за да обядва с Уорън Бъфет"}
{"url": "https://pik.bg/%D0%BA%D0%BC%D0%B5%D1%82%D1%8A%D1%82-%D0%BD%D0%B0-%D0%BB%D0%BE%D0%BD%D0%B4%D0%BE%D0%BD-%D0%BE%D0%B1%D0%B2%D0%B8%D0%BD%D0%B8-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%B2-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%E2%80%9E%D1%84%D0%B0%D1%88%D0%B8%D1%81%D1%82%D0%BA%D0%B0-%D1%80%D0%B8%D1%82%D0%BE%D1%80%D0%B8%D0%BA%D0%B0%E2%80%9D-news846237.html", "text": "Кметът на столицата на Великобритания Лондон Садик Хан нарече риториката на американския президент Доналд Тръмп език на „фашистите от 20 век”, съобщава „Лайф”, като се позовава на интервю на Хан за „Гардиън”. Градоначалникът на Лондон коментира по този начин изявлението на Тръмп за необходимост от сплотяване на неговите поддръжници. „Тръмп е един от най-конкретните примери за растящата глобална заплаха. Крайнодесните в момента набират популярност по цял свят, заплашвайки нашите права, свободи и ценности, завоювани с много труд”, коментира Хан пред изданието. Той уточни, че аналогична риторика, освен Тръмп, използват и мното други водещи европеийски съвременни политици. Към тях се отнасят премиерът на Унгария Виктор Орбан, вицепремиерът и външен министър на Италия Матео Салвини, лидерът на френската партия „Национално обединение” Марин Льо Пен и бившият лидер на Партията за Незамисимост на Обединеното кралство Найджъл Фарадж. Хан анализира, че тези европейски лидери използват „зловещи” способи за представяне на информацията, за да получат допълнителна подкрепа от избирателите. Сподели:", "date": "2019.06.02", "title": "Кметът на Лондон обвини Доналд Тръмп в използването на „фашистка риторика”"}
{"url": "https://pik.bg/%D0%BF%D1%80%D0%B5%D0%B2%D0%B5%D0%BD%D1%86%D0%B8%D1%8F-%D0%B2-%D1%82%D1%8A%D1%80%D0%BD%D0%BE%D0%B2%D0%BE-%D0%BD%D0%B0%D1%80%D0%B5%D0%B4%D0%B8%D1%85%D0%B0-%D0%B4%D0%B5%D0%BD%D0%BE%D0%BD%D0%BE%D1%89%D0%B5%D0%BD-%D0%BC%D0%BE%D0%BD%D0%B8%D1%82%D0%BE%D1%80%D0%B8%D0%BD%D0%B3-%D0%BD%D0%B0-%D1%8F%D0%BD%D1%82%D1%80%D0%B0-news846285.html", "text": "Кметът на Велико Търново Даниел Панов разпореди денонощен мониторинг на реките Янтра и Белица - на притоците им, деретата и водостоците. Мярката е във връзка с обилните валежи, държи се постоянна връзка с кметовете и кметските наместници на населените места в общината. Под наблюдение е и проводимостта на речните корита, особено в частта под мостовете, съобщават от общината. Около 12,00 ч. днес нивото на р. Янтра в кв. „Чолаковци“ е било 3,40 метра, а три часа по-късно е спаднало до 3,13 метра. Критичната стойност е 6,50 метра. На всеки 15 минути в контролния център в Община Велико Търново постъпва актуална информация за движението на водите, събирана от радарните сензори на телеметричната система. Тя предава в реално време данни от кв. „Чолаковци“, Килифарево и с. Пушево. Към момента се отчита спад на водните нива и от трите места. Няма подадени сигнали за аварийни или бедствени ситуации и в населените места от община Велико Търново. Всички общински язовири са в задоволително експлоатационно състояние и имат достатъчно капацитет за поемане на водата от дъждовете. Сподели:", "date": "2019.06.02", "title": "ПРЕВЕНЦИЯ: В Търново наредиха денонощен мониторинг на Янтра"}
{"url": "https://pik.bg/%D1%81%D0%BA%D0%B0%D0%BD%D0%B4%D0%B0%D0%BB-%D0%BD%D0%B0-%E2%80%9E%D1%80%D0%BE%D0%BB%D0%B0%D0%BD-%D0%B3%D0%B0%D1%80%D0%BE%D1%81%E2%80%9D-%D0%BE%D1%80%D0%B3%D0%B0%D0%BD%D0%B8%D0%B7%D0%B0%D1%82%D0%BE%D1%80%D0%B8%D1%82%D0%B5-%D0%BD%D0%B0-%D1%82%D1%83%D1%80%D0%BD%D0%B8%D1%80%D0%B0-%D0%BF%D1%80%D0%B5%D0%BA%D1%8A%D1%81%D0%BD%D0%B0%D1%85%D0%B0-%D0%BF%D1%80%D0%B5%D1%81%D0%BA%D0%BE%D0%BD%D1%84%D0%B5%D1%80%D0%B5%D0%BD%D1%86%D0%B8%D1%8F-%D0%BD%D0%B0-%D0%B4%D0%BE%D0%BC%D0%B8%D0%BD%D0%B8%D0%BA-%D1%82-news846212.html", "text": "Организаторите на Откритото първенство на Франция по тенис „Ролан Гарос” предизвикаха страхотен скандал, съобщи „Дейли Експрес”. Според информацията, пресконференцията на най-силния австрийски тенисист Доминик Тийм била неочаквано прекъсната от организаторите заради ... американката Серина Уилямс. Изданието отбелязва, че след загубата от сънародничката си София Кенин (2:6, 5:7) по-малката от сестрите Уилямс трябвало да говори пред журналисти. Голямата зала за пресконференции обаче била заета по това време от Тийм. Американката побесняла и категорично отказала да изчака края на срещата на австриеца с журналистите. Това принудило организатори да прекъснат пресконференцията на Тийм. От своя страна, австриецът не скрил възмущението си от случващото се, като отказал да продължи срещата си с представителите на медиите в друга зала. Заради случилото се Тийм отказал да говори и пред телевизиите. Сподели:", "date": "2019.06.02", "title": "Скандал на „Ролан Гарос”: Организаторите на турнира прекъснаха пресконференция на Доминик Тийм заради Серина Уилямс"}
{"url": "https://pik.bg/%D1%81%D0%BB%D0%B5%D0%B4-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%B8%D0%B7%D0%BD%D0%B5%D0%BD%D0%B0%D0%B4%D0%B0-%D0%B2-%D0%BC%D0%B5%D0%B4%D0%B8%D1%81%D1%8A%D0%BD-%D1%81%D0%BA%D1%83%D0%B5%D1%8A%D1%80-%D0%B3%D0%B0%D1%80%D0%B4%D1%8A%D0%BD---%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D1%81%D0%BF%D0%BE%D0%B4%D0%B5%D0%BB%D0%B8-%D1%89%D0%B0%D1%81%D1%82%D0%BB%D0%B8%D0%B2%D0%B8%D1%8F%D1%82-%D1%88%D0%B0%D0%BC%D0%BF%D0%B8%D0%BE%D0%BD-%D1%80%D1%83%D0%B8%D1%81-news846260.html", "text": "Новият крал на тежката категория в професионалния бокс Анди Руис младши не скри радостта си след изненадващата за фенове и специалисти победа с технически нокаут над непобедения до този момент Антъни Джошуа на гала вечер в “Медисън Скуеър Гардън” в Ню Йорк, акцентира \"Спортал\". “Искам да благодаря на Господ, че ми даде тази победа, без него това, нямаше да е възможно. Чувствам се много добре, сбъднах мечтата си, работих много за това. Благодаря на всички, на щаба, цялото ми семейство. За пръв път ме свалят в третия рунд, но аз го свалих веднага в нокдаун. Продължих напред, защото има мексиканска кръв в мен, това е мексиканският стил след третия рунд. Исках да го преследвам, атакувам, спазвах тактиката и нещата се получиха”, сподели мексиканският боксьор. Сега се задава мач-реванш между двамата като очакванията са срещата да се проведе във Великобритания. Сподели:", "date": "2019.06.02", "title": "След голямата изненада в \"Медисън Скуеър Гардън\" - ето какво сподели щастливият шампион Руис"}
{"url": "https://pik.bg/%D0%BD%D0%B5%D0%B2%D0%B5%D1%80%D0%BE%D1%8F%D1%82%D0%BD%D0%BE-%D0%BD%D0%BE-%D1%84%D0%B0%D0%BA%D1%82-%D1%80%D1%83%D1%81%D0%BA%D0%B0-%D0%BA%D0%BE%D0%BC%D0%BF%D0%B0%D0%BD%D0%B8%D1%8F-%D1%80%D0%B0%D0%B7%D0%B4%D0%B0%D0%B2%D0%B0-%D0%B1%D0%BE%D0%BD%D1%83%D1%81%D0%B8-%D0%B7%D0%B0-%D0%B6%D0%B5%D0%BD%D0%B8%D1%82%D0%B5-%D0%BA%D0%BE%D0%B8%D1%82%D0%BE-%D1%85%D0%BE%D0%B4%D1%8F%D1%82-%D1%81-%D0%BA%D1%8A%D1%81%D0%B8-%D0%BF%D0%BE%D0%BB%D0%B8-%D0%BD%D0%B0-%D1%80%D0%B0%D0%B1%D0%BE-news846201.html", "text": "Руска алуминиева компания търпи критики от страна на феминистки за това, че предлага бонуси на своите служителки, ако ходят на работа с рокли или поли, съобщи в. \"Мирър\". Полите не трябва да се спускат на повече от 5 см под коляното. Служителките освен това трябва да изпратят снимки , че са ги носили именно в алуминиевото предприятие. Но за разлика от фениминстките, служителките в компанията не считали за обидно да бъде оценен техният сексапил. В \"Парада на женствеността\" са се включили вече 60 дами . Те нямали нищо против да \"изплакнат очите\" на колектива , съставен 70% от представители на силния пол. В по-късен етап служителките ще се включат и в конкурс за бързо правене на пелмени, докато мъжете ще мерят сили в състезание за лицеви опори. Сподели:", "date": "2019.06.02", "title": "НЕВЕРОЯТНО, НО ФАКТ: Руска компания раздава бонуси за жените, които ходят с къси поли на работа"}
{"url": "https://pik.bg/%D0%B1%D0%B5%D0%BB%D0%B3%D1%80%D0%B0%D0%B4-%D0%BF%D0%B5%D0%BD%D0%B4%D0%B0%D1%80%D0%BE%D0%B2%D1%81%D0%BA%D0%B8-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BC%D1%8A%D0%BB%D1%87%D0%B8-%D0%B7%D0%B0-%D1%81%D1%8A%D1%80%D0%B1%D0%B8%D1%8F-%D0%BA%D0%B0%D0%BA%D1%82%D0%BE-%D0%BC%D1%8A%D0%BB%D1%87%D0%B8-%D0%B7%D0%B0-%D0%B2%D0%B5%D0%BB%D0%B8%D0%BA%D0%B0-%D0%B0%D0%BB%D0%B1%D0%B0%D0%BD%D0%B8%D1%8F-news846230.html", "text": "„МКД“, цитирано от \"Фокус\". Македонският президент Стево Пендаровски каза в петък, че идеята за „разграничаване“ на Сърбия с Косово може да бъде идея за експерти, журналисти, но не и за отговорни политици, защото е безотговорно да се говори за идея, която по същество е опасна - да се говори за размяна на население и територии, на което сръбският министър на отбраната Александър Вулин отговори, че македонският президент трябва да мълчи за темата за Сърбия и Косово, както мълчи за „Велика Албания“, предава думите му македонското електронно издание Пендаровски трябва говори за бъдещето на Северна Македония, а не за Сърбия. Как Сърбия ще реши вътрешния си проблем не е тема за президента на Македония, южната ни съседка. Ако идеята за разграничение е \"мрачна и недостойна за 21-ви век\", тогава Пендаровски може да оттегли признаването на Косово от началото на 21-ви век или да осъди агресията на НАТО в Съюзна република Югославия от края на 20-ти век, което доведе до етническо прочистване на сърбите от Косово и Метохия ”, каза Вулин пред сръбската държавна телевизия РТС. Вулин казва, че Пендаровски дължи уважение на Сърбия и още повече дължи уважение на собствения си народ за това, какво мисли за идеята на Тачи и обединението на албанците във \"Велика Албания\". \"Надяваме се Пендаровски да забелязва, че картата на\" Велика Албания \"е половината от Северна Македония. Ако не е видял тази карта, тогава нека му я покаже Талат Джафери, председателя на Събранието, който без проблем показва тази карта пред телевизионните екрани. Ако той мълчи за Велика Албания, нека мълчи за Сърбия, ”каза Вулин. Сподели:", "date": "2019.06.02", "title": "Белград: Пендаровски трябва да мълчи за Сърбия, както мълчи за \"Велика Албания\""}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D1%81%D1%82%D1%80%D0%B0%D1%88%D0%B5%D0%BD-%D0%B4%D1%8A%D0%B6%D0%B4-%D0%BD%D0%B0%D0%B2%D0%BE%D0%B4%D0%BD%D0%B8-%D0%BE%D1%81%D0%BD%D0%BE%D0%B2%D0%BD%D0%B8%D1%82%D0%B5-%D1%83%D0%BB%D0%B8%D1%86%D0%B8-%D0%B8-%D0%B1%D1%83%D0%BB%D0%B5%D0%B2%D0%B0%D1%80%D0%B4%D0%B8-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2---%D1%81%D1%82%D0%BE%D1%82%D0%B8%D1%86%D0%B8-%D0%BA%D0%BE%D0%BB%D0%B8-%D1%81%D0%B0-%D0%B7%D0%B0-news846318.html", "text": "Пороен дъжд наводни Пловдив. Големите булеварди и подлези са под вода. В момента движението на много места в града е преустановено, предава БНТ. За един час над града се изсипа пороен дъжд, като голяма част от улиците станаха непроходими. Стотици коли са закъсали. От пожарната съобщиха, че са наводнени две болници в града, като водата се изпомпва. Не се е наложило преместване на пациенти. На входа и на изхода на Пловдив е трудно да се премине. Основният булевард от гарата също е наводнен, като водата под колелото на гарата е около 50 см. Положението е бедствено. Магазини, бензиностанции и други търговски обекти буквално бяха заляти и са наводнени. Улиците се превърнаха в реки, предава Марица. В Старозагорско положението е също тежко. Сподели:", "date": "2019.06.02", "title": "ИЗВЪНРЕДНО: Страшен дъжд наводни основните улици и булеварди в Пловдив - стотици коли са закъсали (СНИМКИ/ВИДЕО)"}
{"url": "https://pik.bg/%D0%BB%D0%BE%D0%B4%D0%BA%D0%B0-%D1%81-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D1%81%D0%B5-%D0%BF%D1%80%D0%B5%D0%BE%D0%B1%D1%8A%D1%80%D0%BD%D0%B0-%D0%BA%D1%80%D0%B0%D0%B9-%D0%BB%D0%B8%D0%B1%D0%B8%D1%8F-%D1%82%D1%8A%D1%80%D1%81%D1%8F%D1%82-%D0%BE%D1%86%D0%B5%D0%BB%D0%B5%D0%BB%D0%B8-news846295.html", "text": "Плавателен съд с десетки мигранти, пътуващи към Европа, се преобърна днес в Средиземно море край бреговете на Либия. Това заяви Международната организация за миграцията (МОМ), цитирана от БТА. Лодката се е обърнала близо до западния либийски град Гараболи. Най-малко 38 мигранти, включително 9 деца, са били спасени и върнати в Либия, каза агенцията на ООН за миграцията. Либийската брегова охрана заяви, че продължава да издирва още оцелели. Сподели:", "date": "2019.06.02", "title": "Лодка с мигранти се преобърна край Либия, търсят оцелели"}
{"url": "https://pik.bg/%D0%B1%D0%B8%D0%B7%D0%BD%D0%B5%D1%81-%D0%BD%D0%B5%D0%B2%D0%BE%D0%BB%D0%B8-%D0%B4%D0%B0%D0%BD%D1%8A%D1%87%D0%BD%D0%B8-%D0%BF%D0%BE%D0%B3%D0%BD%D0%B0%D1%85%D0%B0-%D1%8E%D0%BB%D0%B8%D1%8F%D0%BD%D0%B0-%D0%B4%D0%BE%D0%BD%D1%87%D0%B5%D0%B2%D0%B0-news846305.html", "text": "Бизнес дамата и тв водеща Юлияна Дончева бе изправена пред сериозна задача тези дни – да убеди бирниците, че счетоводството на фирмите й изрядно. Красавицата, която в миналото бе депутат от НДСВ, се оказа обект на данъчна ревизия, при която се преглеждат всички фактури, отчети и плащания. Самата тя не се притесни от проверката, но е факт, че финансовата агенция успя да наруши комфорта й. Бившата народна представителка има 3 компании на свое име. Съдружник в тях е младият й съпруг Станислав Недков-Стъки, твърдят запознати. През ООД-тата си Юлиана осъществява търговия с импортни модни стоки, а върти и био сладкарница в един от големите столични молове. Сподели:", "date": "2019.06.02", "title": "БИЗНЕС НЕВОЛИ: Данъчни погнаха Юлияна Дончева"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B5%D1%82%D0%BE-%D0%BA%D0%BE%D0%B9-%D0%B5-%D0%B1%D0%B8%D0%B7%D0%BD%D0%B5%D1%81%D0%BC%D0%B5%D0%BD%D1%8A%D1%82-%D0%B8%D0%B7%D0%B4%D0%B0%D0%BB-%D1%80%D0%B0%D0%BB%D1%8C%D0%BE-%D0%BF%D1%80%D0%B5%D0%B4-%D0%BF%D1%80%D0%B5%D0%BC%D0%B8%D0%B5%D1%80%D0%B0-%D0%B1%D0%BE%D1%80%D0%B8%D1%81%D0%BE%D0%B2-news846290.html", "text": "Здравко Ангелов е строителният предприемач, изнудван месеци наред от кмета на пловдивския район „Северен” Ральо Ралев. Това съобщава „Марица”. Младият пловдивчанин е депозирал сигнала до премиера Борисов. В него Ангелов посочва, че от него са искани 60 000 лева, за да му се издаде разрешително за строеж на обект в район „Северен”. Кметът на „Северен” Ральо Ралев бе задържан в четвъртък по разследване за корупционни престъпления. Той е бил арестуван, докато е тренирал във фитнес зала в района на Университета по хранителни технологии, след което разследващите са го откарали в кметството, откъдето са иззети документи. Предприемачът Здравко Ангелов има имот на ул. „Добротич“ и „Полковник Дрангов\", където планирал да построи 4-5 етажна жилищна кооперация с РЗП около 2000 квадрата. През декември 2018 г. той внася документи в район „Северен” за издаване на разрешително за строеж. От администрацията са констатирали забележки, но те са били отстранени в срок. Въпреки че документите са изрядни, Ангелов обаче не е получил полагащото му се разрешително за строеж. Докато следи как се развива придвижването на документацията му, Ангелов разбира, че Ралев е взел проекта в собствения си кабинет, което по закон не съответства на неговите правомощия. В същото време предприемачът започва да се чувства притиснат в ъгъла – забавянето на разрешителното води до финансови загуби за строителя. Вследствие на това Ангелов разговаря с различни хора от общината, като от тях е получавал отговор, че ще получи нужните документи срещу 60 000 лева. „При разговор с поредния човек му се казва, че изключително близко лице на кмета може да му помогне и да изчака. Това лице се оказва един от обвиняемите, в качеството на помагач. От всички източници съвпада една и съща оферта”, обяви зам.-главният прокурор Иван Гешев по време на брифинг в столицата вчера. 39-годишният Здравко Ангелов се занимава със строителство от 3-4 години. До момента има построена една жилищна сграда под тепетата. Инвестира предимно в малки бутикови кооперации. В момента развива няколко нови проекта, един от тях е и въпросната жилищна сграда на ул. „Добротич“ и „Полковник Дрангов\". „Нямам никакви притеснения относно проекта си” – това беше първия коментар на Ангелов относно случая. Сподели:", "date": "2019.06.02", "title": "ИЗВЪНРЕДНО: Ето кой е бизнесменът, издал Ральо пред премиера Борисов"}
{"url": "https://pik.bg/%D0%BF%D1%80%D0%BE%D0%BB%D0%B8%D0%B2%D0%BD%D0%B8-%D0%B4%D1%8A%D0%B6%D0%B4%D0%BE%D0%B2%D0%B5-%D0%B7%D0%B0%D1%81%D0%B5%D0%B3%D0%BD%D0%B0%D1%85%D0%B0-%D1%86%D0%B5%D0%BD%D1%82%D1%80%D0%B0%D0%BB%D0%BD%D0%B8%D1%82%D0%B5-%D1%87%D0%B0%D1%81%D1%82%D0%B8-%D0%BD%D0%B0-%D0%B1%D0%BE%D1%81%D0%BD%D0%B0-%D0%B8-%D1%85%D0%B5%D1%80%D1%86%D0%B5%D0%B3%D0%BE%D0%B2%D0%B8%D0%BD%D0%B0-news846193.html", "text": "Силни бури с обилни дъждове, които засегнаха централните части на Босна и Херцеговина, предизвикаха наводнения в тази част на страната, съобщава македонското електронно издание „Локално“, цитирано от „Фокус”. От бурята са наводнени къщи, разрушени са мостове и пътища. Както твърдят местните медии, много местни и регионални пътища са блокирани поради разлив на вода и поради свлачища. Ситуацията е най-тежка на територията на община Маглай, където река Фойница е наводнила улиците и домовете на хората. Няколко населени места са наводнени в района на Зеница. Има наводнения и в района на Среднособосанския кантон в местността Малина край Травник. През нощта и тази сутрин, поради намалената интензивност на дъждовете, ситуацията се нормализира и нивото на водата в реките е започнало постепенно да намалява. Сподели:", "date": "2019.06.02", "title": "Проливни дъждове засегнаха централните части на Босна и Херцеговина"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BC%D0%B8%D1%8F-%D0%BE%D1%82-%E2%80%9E%D0%B4%D1%8F%D0%B2%D0%BE%D0%BB%D1%81%D0%BA%D0%BE%D1%82%D0%BE-%D0%B3%D1%8A%D1%80%D0%BB%D0%BE%E2%80%9D-%D1%81%D0%B5-%D0%B2%D0%BE%D0%B7%D0%B8-%D1%81-%D1%82%D0%B0%D0%BA%D1%81%D0%B8-%D0%B7%D0%B0%D1%80%D0%B0%D0%B4%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BF%D0%B0%D0%BF%D0%B0%D1%80%D0%B0%D1%88%D0%BA%D0%B8-%D1%81-news841608.html", "text": "Теодора Духовникова предпочита да не шофира личен автомобил, а да ползва услугите на таксита, видяха фотографите на „Ретро“. Актрисата бе засечена на излизане от сградата на Нова телевизия, където се отби, за да даде интервю покрай участието си в два от най-гледаните сериали на медията – „Дяволското гърло“ и „Откраднат живот“. За пореден път звездата на Народния театър остави без думи дори портиера на телевизията с шармантното си облекло. Въпреки ветровитото и хладно време за тв изявата си Теодора бе подбрала бяла феерична рокля, съчетана с кожено яке и високи черни ботуши. За да си спести обаче излишна раздумка от страна на таксиметровия шофьор, който дойде да я вземе след ефир, Духовникова седна на задната седалка на автомобила. Малко известен факт е, че пътуванията на дълги разстояния представляват проблем за синеоката актриса. Тя все още изпитвала неистов страх да сяда зад волана заради тежък пътен инцидент в миналото, в който се разминала буквално на косъм със смъртта. Макар да успяла да се възстанови напълно от физическите травми, шокът от мелето я държал и до днес. „Преди години попаднах в много тежка катастрофа, в която ми се отчупи втори шиен прешлен. 98% от подобни травми завършват със смърт на място. След тази ужасна травма аз отидох на крака до „Пирогов“. Лекарите не повярваха, че съм оцеляла. Дори други пациенти идваха при мен, за да ме пипнат за късмет“, споделя Теодора, която все още сънувала кошмари, свързани с месеците, които прекарала на легло. Въпреки че зрителите на „Дяволското гърло“ често виждат героинята на Духовникова – агентката на ДАНС Мия Язова, да управлява сама автомобил по острите завои на родопските проходи, заснемането на тези сцени било критично за звездата. Няколко месеца преди да започне снимачният процес, продуцентът на сериала Евтим Милошев я изпратил на обучение при професионален рали състезател, който помогнал на Теодора отчасти да преодолее страха си от шофирането, за да може да изпълни убедително актьорската си задача. Сподели:", "date": "2019.06.02", "title": "САМО В ПИК И \"РЕТРО\": Мия от „Дяволското гърло” се вози с такси заради катастрофа (ПАПАРАШКИ СНИМКИ)"}
{"url": "https://pik.bg/%D0%B2%D0%BB%D0%B0%D1%81%D1%82%D0%B8%D1%82%D0%B5-%D0%B2-%D1%8E%D0%B6%D0%BD%D0%B0-%D0%BA%D0%BE%D1%80%D0%B5%D1%8F-%D0%BD%D0%B0%D1%81%D1%82%D0%BE%D1%8F%D0%B2%D0%B0%D1%82-%D0%B7%D0%B0-%D0%BC%D0%B0%D0%BA%D1%81%D0%B8%D0%BC%D0%B0%D0%BB%D0%BD%D0%BE-%D0%B1%D1%8A%D1%80%D0%B7%D0%BE-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5-%D0%BD%D0%B0-%D0%BA%D0%BE%D1%80%D0%B0%D0%B1%D0%BD%D0%B8%D1%8F-%D0%B8%D0%BD%D1%86%D0%B8%D0%B4%D0%B5%D0%BD%D1%82-%D0%B2-%D0%B1%D1%83%D0%B4-news846183.html", "text": "Властите на Южна Корея ще поискат от тези в Унгария възможно най-скоро да идентифицират отговорните за сблъсъка на кораба за разходки „Русалка“ и круизния кораб „Викинг“ на 29 май в река Дунав в Будапеща, при който бяха убити седем южнокорейски туристи, а още 21 граждани на страната са в неизвестност, съобщи южнокорейската агенция „Йонхап”, като се позовава на информация от външното министерство в Сеул, предава TACC, цитирани от „Фокус”. Лий Тае-хо, втори заместник-министър на външните работи на Южна Корея, обърна внимание на факта, че капитанът на кораба „Викинг“, 64-годишен украински гражданин, задържан по този случай, е заподозрян в небрежност, все още не е обвинен официално и той отрича своята вина. \"Ние ще настояваме унгарските власти да разследват причината за инцидента възможно най-скоро и да установят отговорните\", цитира думите му корейската агенция. Дипломатът също така увери, че южнокорейското правителство ще окаже пълна подкрепа на семействата на загиналите при организирането на погребенията. Вечерта на 29 май, в река Дунав, близо до сградата на унгарския парламент, корабът за разходки „Русалка“ се сблъска с по-големия кораб „Викинг“. По-малкият кораб, превозващ 33-ма туристи от Южна Корея и двама членове на екипажа, се преобърна и потъна. Според последните данни, седем са загинали, седем са спасени, 21 се водят за изчезнали. В петък южнокорейският външен министър Кан Гьон-хуа и унгарският му колега Петер Сиярто посетиха мястото на трагедията. Сподели:", "date": "2019.06.02", "title": "Властите в Южна Корея настояват за максимално бързо разследване на корабния инцидент в Будапеща"}
{"url": "https://pik.bg/%D0%B2%D0%BB%D0%B0%D1%81%D1%82%D0%B8%D1%82%D0%B5-%D0%B2-%D0%BA%D0%B8%D1%82%D0%B0%D0%B9-%D1%81-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B5%D0%BD%D0%B8%D0%B5-%D0%B2%D0%BE%D0%B9%D0%BD%D0%B0-%D1%81%D1%8A%D1%81-%D1%81%D0%B0%D1%89-%D1%89%D0%B5-%D0%B5-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B7%D0%B0-%D1%81%D0%B2%D0%B5%D1%82%D0%B0-news846182.html", "text": "Китайският министър на отбраната Вей Фънхъ заяви, че война със САЩ ще е катастрофа за света и предупреди Вашингтон да не се меси в спорове по отношение на Тайван и в Южнокитайско море, предаде „Ройтерс”, цитирани от БНР. Говорейки на основния за Азия форум по сигурността „Диалогът Шангри-ла“ в Сингапур, той каза, че Китай ще се „бие до край“, ако някой се опита да се меси в отношенията му с Тайван, който Пекин смята за своя територия, който трябва да бъде върната, дори ако се наложи употребата на сила Китай е недоволен от неотдавнашните действия на администрацията на президента Доналд Тръмп, който увеличи подкрепата си за Тайван, включително изпращайки бойни кораби да преминат през Тайванския проток, който отделя острова от Китай. Вей, който е първият китайски военен министър, който говори на форума „Диалогът Шангри-ла“ от 2011 г., заяви, че операциите на Пекин в Азия са чисто отбранителни, но той няма да се поколебае да отвърне на атака по интересите му. „Китай няма да атакува, ако не бъде атакуван -  категоричен бе той.  - САЩ и Китай разбират, че конфликт или война между тях ще бъде катастрофа за тях и света“. Изпълняващия длъжността министър на отбраната на САЩ Патрик Шанахан каза пред форума, че Вашингтон повече няма да гледа през пръсти на поведението на Пекин в Азия. Той обвини още китайската компания „Хуауей“ в тесни отношения с правителството на Китай. Агенцията отбелязва, че въпреки критиките към Китай, тонът на Шанахан често изглеждал помирителен, докато подходът на китайския му колега бил по-борбен. „Всеки опит за намеса по въпроса с Тайван е обречен на неуспех… Ако някой посмее да раздели Тайван от Китай, китайските военни няма да имат друг избор, освен да се бият, каквато и да е цената. САЩ са неделими, така е и с Китай. Китай трябва и ще бъде обединен отново“, каза Вей. Той обърна внимание и на американските обвинения срещу китайския технологичен гигант „Хуауей“. „Хуауей“ е частна компания и не е свързана с въоръжените сили на Китай“, подчерта Вей. Сподели:", "date": "2019.06.02", "title": "Властите в Китай с предупреждение: Война със САЩ ще е катастрофа за света"}
{"url": "https://pik.bg/%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%BE-%D0%B2-%D0%BF%D0%B8%D0%BA-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%B8-%D0%B4%D0%B5%D1%81%D0%B8-%D1%80%D0%B0%D0%B4%D0%B5%D0%B2%D0%B0-%D1%81-%D1%87%D1%83%D1%82%D0%BE%D0%B2%D0%B5%D0%BD-%D0%B3%D0%B0%D1%84-%D0%BD%D0%B0-%D0%B0%D0%B1%D0%B8%D1%82%D1%83%D1%80%D0%B8%D0%B5%D0%BD%D1%82%D1%81%D0%BA%D0%B8%D1%8F-%D0%B1%D0%B0%D0%BB-%D0%B7%D0%B0-%D1%81%D0%B8%D1%80%D0%B0%D1%86%D0%B8-%D1%81%D0%BD-news846229.html", "text": "Чутовен гаф са сътворили за пореден път президентът Румен Радев и любимата му Деси. Двамата решиха да направят абитуриентски бал \"за деца сираци\", които обаче не са никакви сираци. За тези със слухови проблеми не е бил осигурен преводач. За това алармира пиарката Калина Паскалева, която от години е редом до децата с живи родители, израснали в собствени домове, но със слухови и говорни проблеми. Оказва се, че според Генерал Деси и Румен Радев, ако децата са обявени за такива от социални домове, пиарът за тях ще е по-голям. Кой глупак на президентския бал нарече деца с живи родители и семейна къща “деца, израснали в социални домове”? По-сърцераздирателно и гръмко ли му е прозвучало? Едно от тези деца миналата година прослави България на Европейско първенство по лека атлетика за деца със слухови увреждания Видях снимките от абитуриентския бал на деца в неравностойно положение, на който домакин е бил президентът Румен Радев. На първите редове за обща снимка и телевизионен кадър са децата със слух ови увреждания, на които вече четири години помагам. Познах си ги, разбира се веднага. Безброй пъти съм ги посещавала в училище, помагала съм им, купувала съм им книги и играчки, водила съм ги и на екскурзии. Естествено, с лични средства, заделени от заплатата ми и дарения от мои приятели. Обяснявам всичко това, защото те са прекрасни и искам да вярвам, че на този бал не са били използвани за ПР. Както вече казах, познавам децата прекрасно - Роза миналата година спечели второ място в Европейското първенство по лека атлетика за деца със слухови увреждания, Боби е майстор на цветовете и иска да стане фризьор, правеше прическите на своите приятелки в училище. Венера е невероятна, отива да работи в Стара Загора в началото на този месец при майка си. Тя учеше в специализираното училище без да има слухови проблеми, а само за да помага на сестра си, която е с такива. Обичам ги от цялото си сърце и няма да позволя някой да ги белязва и разхожда като панаирджийска мечка. Също така ще ви кажа, че те не са израснали в социален дом, както пише в сайтовете след събитието - имат семейства и роден дом, в който се прибират. Това уточнение е за журналистите, отразили бала - не всичко, което ПР-ите ви казват, е истина. Да, така новината е по-сърцераздирателна, но е фейк. Няма нужда да засилвате ефекта за сметка на децата - имат прекрасни постижения през годините в областта на спорта. Прекрасно е, че тези деца са били преобразени с красиви прически, някои и с тоалети, че са посрещнали бала си в резиденцията, изкарали са си хубаво, всяка среща извън тяхната среда, е полезна, но по-важно е къде ще бъдат на следващия ден и ще имат ли втори повод да облекат красивите рокли и костюми. В полунощ каляската се превръща в тиква. Чух, че стипендии от тази кампания ще получат само тези, които са решили да продължат образованието си. П.С: Надявам се на това събитие да е имало и специален преводач за децата със слухови увреждания, защото ако е нямало, е тотална липса на уважение. А когато президентът държи реч за преследване на мечти и избори, не е лошо пр-ите му да го запознават в детайли пред кого ще говори - може вече да са ги постигнали и направили. Сподели:", "date": "2019.06.02", "title": "СКАНДАЛНО В ПИК: Президентът и Деси Радева с чутовен гаф на абитуриентския бал за сираци (СНИМКИ)"}
{"url": "https://pik.bg/%D1%87%D0%B5%D0%BD%D0%B3%D0%B5%D0%B4%D0%B6%D0%B8%D0%B9%D1%81%D0%BA%D0%B0-%D0%B8%D0%BD%D1%82%D1%80%D0%B8%D0%B3%D0%B0-%D1%81%D1%80%D0%B5%D1%89%D1%83-%D0%B1%D0%BE%D0%B9%D0%BA%D0%BE-%D0%B7%D0%B0%D1%80%D0%B0%D0%B4%D0%B8-%D1%86%D0%B2%D0%B5%D1%82%D0%B0%D0%BD%D0%BE%D0%B2-news846175.html", "text": "Агентът на Шесто управление на ДС Димитър ... В последните дни десетки \"капацитети\" си изкарват хляба, нищейки отношенията \"Борисов - Цветанов\". За провалените и току-що изгубили изборите политици ми е ясно. Обяснимо е. Търсят опорка, която да отвлече вниманието от персоналния им провал. Особено цинично е обаче като експерти по темата да се включват и най-гадните ченгета. Вещае, пророкува, прави се на оригинален...Какво всъщност бил казал Цветанов, какво издавали жестовете му, каква драма щяла да се разгори тепърва...Какви точно мерки трябвало да вземе Борисов, че работата отивала на зле... Митак-шестак, ти по-добре се озъртай за сина си - рецидивиста Таквор, осъден три пъти като криминален престъпник. Да припомня ли едната присъда? Пребил е жена-полицайка, влачил я е по земята и псувал... Сега разбирам, че имал ново прокурорско разследване, за нови изстъпления... Отгледал си истински гангстер, не давай акъл на другите как да си почистят собствената къщичка. Още един подобен - Богомил Бонев... Цветанов тепърва щял да пуска отрова. Спукана му била работата на Борисов. С ГЕРБ не знам си какво щяло да се случи... Този е известен открай време като Преди години в пощенските кутии на депутатите пускаха много любопитни снимки и твърдения за мъжествеността му. Истина ли беше, не беше ли - така и не разбрах. После Костов го изхвърли по съмнения за корупция и връзки с Майкъл Чорни. После Петър Стоянов изчете по телевизията един доклад на спецслужбите за подвизите му. Оттогава е \"господин Никой\", фейсбук герой, мъж на Нона Йотова. Та и този виден моралист сега се упражнява по темата \"Цветанов\". Крайно компетентен, последна инстанция. Дъното... Ченгеджийската маргиналия, легендираща се като опозиция и алтернатива на статуквото. Не ги четете, не им шервайте умозренията, не надавайте ухо на клеветата. Борисов и Цветанов са големи мъже, сами ще се оправят. Нямат нужда от бабуване. Особено пък от Кеворкян и Бонев. Борисов създаде ГЕРБ с двете си ръце и едното сърце. Партията е институционална проекция на личната му харизма. Хората продължават да гласуват за \"Бате Бойко\" и докато е така, той е в пълното си право да кадрува, както поиска. Друг е въпросът, че Цветанов сериозно пресоли манджата с медийните си изяви и разсъждения. По-добре е сякаш да се поприбере, поне за известно време. Така само дава повод на интригантите да спекулират. Сподели:", "date": "2019.06.02", "title": "Ченгеджийска интрига срещу Бойко заради Цветанов"}
{"url": "https://pik.bg/%D0%B2%D0%B8%D0%B6%D1%82%D0%B5-%D0%BA%D0%BE%D0%B8-%D1%80%D0%B0%D0%B9%D0%BE%D0%BD%D0%B8-%D0%BD%D0%B0-%D1%81%D0%BE%D1%84%D0%B8%D1%8F-%D0%BE%D1%81%D1%82%D0%B0%D0%B2%D0%B0%D1%82-%D0%B1%D0%B5%D0%B7-%D0%B2%D0%BE%D0%B4%D0%B0-news846150.html", "text": "„Софийска вода“ На 03 юни 2019 г. (понеделник) във връзка с подмяна на спирателен кран на бул.“Президент Линкълн“ жк. „Овча купел“ 2 се налага спиране на водоподаването, съобщиха от пресцентъра на . Спирането на водата ще се осъществи от 10:00 до 18:00 часа на клиентите на „Софийска вода”, живеещи в района на: по бул. „Президент Линкълн“ от ул. „Анастасия Димитрова“ до ул. „Василий Верешчагин“ При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Президент Ликълн“ ъгъла с ул. „Анастасия Димитрова“ . На 03 юни 2019 г. (понеделник), във връзка с подмяна на сградно водопроводно отклонение на ул. „Димитър Ашов“ с. Казичене , се налага спиране на водоподаването от 09:30 до 16:30 часа на клиентите на „Софийска вода”, живеещи в района на: по ул. „Димитър Ашов“ от ул. „Александър Стамболийски“ до ул. „Георги Бенковски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Ашов“ №25. Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx . “Софийска вода” АД предварително се извинява на своите клиенти за причинените временни неудобства! Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС. Сподели:", "date": "2019.06.02", "title": "Вижте кои райони на София остават без вода"}
{"url": "https://pik.bg/%D0%BF%D1%80%D0%BE%D0%BB%D0%B8%D0%B2%D0%B5%D0%BD-%D0%B4%D1%8A%D0%B6%D0%B4-%D1%81%D0%B5-%D1%81%D0%B8%D0%BF%D0%B5-%D0%BD%D0%B0%D0%B4-%D1%81%D0%BE%D1%84%D0%B8%D1%8F-%D1%83%D0%BB%D0%B8%D1%86%D0%B8%D1%82%D0%B5-%D1%81%D0%B5-%D0%BF%D1%80%D0%B5%D0%B2%D1%8A%D1%80%D0%BD%D0%B0%D1%85%D0%B0-%D0%B2-%D1%80%D0%B5%D0%BA%D0%B8-news846240.html", "text": "Бурята изненада много столичани, които се възползваха от слънчевия ден и топъл ден преди да завали. Синоптиците бяха предупредили, че се задава дъжд. Следобед ще има краткотрайни, на отделни места интензивни валежи от дъжд, придружени с гръмотевици, временно усилване на вятъра и градушки. Жълт код за интензивни валежи и гръмотевични бури и условия за градушки е обявен за 17 области в страната за днес. Това показва справка на сайта на НИМХ. Жълт код е обявен в областите Видин, Монтана, Враца, Плевен, Ловеч, Велико Търново, Габрово, Сливен, Стара Загора, Пловдив, Пазарджик, Смолян, Кърджали, София град, Софийска област, Перник и Кюстендил. В тези райони се очакват количества около 35 – 40 л/кв. м и повече. Припомняме, че снощи интензивни валежи предизвикаха наводнение в Хасково, като превърнаха улиците в реки. Мощна буря удари София. Първоначално задуха силен вятър, последваха едри капки дъжд. Сподели:", "date": "2019.06.02", "title": "Проливен дъжд се сипе над София, улиците се превърнаха в реки"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv---%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%BE%D0%B1%D0%B8%D0%BA%D0%BE%D0%BB%D0%BA%D0%B8%D1%82%D0%B5-%D0%B2-%D1%81%D0%B5%D0%BB%D0%B0%D1%82%D0%B0-%D0%BE%D0%BA%D0%BE%D0%BB%D0%BE-%D0%BA%D0%BE%D1%82%D0%B5%D0%BB-%D1%81%D0%B0%D0%BC%D0%BE-%D1%82%D0%BE%D0%BB%D0%B5%D1%80%D0%B0%D0%BD-news846238.html", "text": "Премиерът Бойко Борисов продължава обиколките в селата около Котел, за да види какво е направено и да чуе от първо лице нуждите на хората. Заедно с него е земеделския министър Деси Танева, кмета на Котел Коста Каранашев, финансовият министър Владислав Горанов и образователния министър Красимир Вълчев. Както първо ПИК съобщи по-рано днес, той посети училище в Нова Загора, детска градина и паркове в Сливен, а след това и училища в Котел. Пред журналисти премиерът уточни, че обиколките които прави са, за да се види какво е направено за хората с отпуснатите пари и как се развиват регионите. , заяви премиера докато пътуваше към село Ябланово. \"Хората никога не са вярвали, че ще имат такъв път в Соколарци. Обърнете се натам и питайте хората, какви са техните впечатления, това е важното“, заяви Борисов на журналистите в село Ябланово. Водоснабдяване е направено на 400 къщи, а селото има нужда от канализация, има готов проект на стойност 38 милиона, като са подадени документи за финансиране. Хората от селото поискаха зала, в която да се тренира и игрище, а Борисов обеща, че зала ще направи. Премиерът изслуша внимателно проблемите на хората и исканията им, като всеки един се снима с него. \"Само толерантността може да спаси България. Защото ето тук по тези места са изселени хиляди мюсюлмани. Нарочно ги питам как се казват, за да видят хората, че са само мюсюлмански имена. Лъжеха ги, че ще дойдем, ще ги изселим, ще им съборим джамиите. Ние им направихме пътища. Като се стабилизира индустрията ще вдигнем и пенсиите\" Сподели:", "date": "2019.06.02", "title": "ПЪРВО В ПИК TV - Премиерът Борисов продължава обиколките в селата около Котел: Само толерантността може да спаси България (ОБНОВЕНА)"}
{"url": "https://pik.bg/%D1%81%D0%BC%D0%BE%D0%BB%D1%8F%D0%BD-%D0%B5-%D0%B4%D0%BE%D0%BC%D0%B0%D0%BA%D0%B8%D0%BD-%D0%BD%D0%B0-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%BE-%D0%BB%D1%8F%D1%82%D0%BD%D0%BE-%D1%83%D1%87%D0%B8%D0%BB%D0%B8%D1%89%D0%B5-%D0%BD%D0%B0-%D0%BD%D0%B0%D1%82%D0%BE-news846165.html", "text": "В Смолян стартира 6-ото Международно лятно училище на НАТО, което ще продължи до 8 юни, съобщи БНР. Тазгодишната тема на форума е „НАТО на 70 и пътят напред“. Шестото международно лятно училище ще събере 30 младежи от страни-членки на НАТО и страни партньори. Обучението се организира от младежко евроатлантическо дружество с подкрепата на НАТО, представителството на Еврокомисията в България, фондация „Конрад Аденауер“ и община Смолян. През последните 6 години в първата седмица на месец юни в Смолян се събират младежи от цяла Европа с интерес в областта на международните отношения и сигурността, които се срещат с експерти-журналисти, представители на различни институции и международни организации и обсъждат теми, свързани с дневния ред на НАТО. В рамките на седмица младежите ще участват в тематични сесии, свързани с дневния ред на Алианса, Брекзит, сигурността в Черноморския регион, мерките срещу тероризма, сътрудничеството между НАТО и ЕС и ролята на жените в НАТО. Сподели:", "date": "2019.06.02", "title": "Смолян е домакин на международно лятно училище на НАТО"}
{"url": "https://pik.bg/%D0%BD%D0%B5%D0%B9%D0%BC%D0%B0%D1%80-%D1%81-%D0%BF%D1%8A%D1%80%D0%B2%D0%B8-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D1%81%D0%BB%D0%B5%D0%B4-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D1%8F%D1%82%D0%B0-%D0%B2-%D0%B8%D0%B7%D0%BD%D0%B0%D1%81%D0%B8%D0%BB%D0%B2%D0%B0%D0%BD%D0%B5-%D0%BD%D0%B8%D0%BA%D0%BE%D0%B3%D0%B0-%D0%BD%D0%B5-%D0%B1%D0%B8%D1%85-%D0%BD%D0%B0%D0%BF%D1%80%D0%B0%D0%B2%D0%B8%D0%BB-%D1%82%D0%B0%D0%BA%D0%BE%D0%B2%D0%B0-%D0%BD%D0%B5%D1%89%D0%BE-news846204.html", "text": "Бразилският нападател на Пари Сен Жермен Неймар направи първи коментар в профила си в „Инстаграм” след появилите се обвинения, че е изнасилил жена, съобщава „Советский спорт”. Футболистът приема случилото се като „урок” за него. Както е известно, жена обвини Неймар, че я е изнасилил на 15 май в парижки хотел. „Сега съм принуден да разкривам всички подробности от личния си живот, за да доказвам, че всички тези съобщения са лъжи. Това, което се случва между мъж и жена, когато са насаме, е нещо, което често се случва между двойките. На следващия ден, след като бяхме заедно, продължихме да общуваме”, написа Неймар. Футболистът допълва, че никога не би изнасилил жена. „Обвиняват ме в изнасилване. Изключително съм огорчен от това обвинение и ми е много тежко. Тези обвинения наистина ме изненадаха неприятно. Тъжно е да слушам такива неща по свой адрес. Всички, които ме познават по-добре, са наясно какъв характер съм и колко държа на честните отношения. Така че, съм сигурен, че те никога не биха повярвали на тези обвинения. Никога не бих си позволил да постъпя така”, написа Неймар. Според футболиста, момичето, което го обвинява, явно иска да спечели от него. Сподели:", "date": "2019.06.02", "title": "Неймар с първи коментар след обвиненията в изнасилване: Никога не бих направил такова нещо"}
{"url": "https://pik.bg/%D0%B5%D1%82%D0%BE-%D0%BA%D0%BE%D0%B8-%D0%BB%D0%BE%D1%88%D0%B8-%D0%BD%D0%B0%D0%B2%D0%B8%D1%86%D0%B8-%D0%B2%D1%80%D0%B5%D0%B4%D1%8F%D1%82-%D0%BD%D0%B0-%D0%B2%D1%80%D1%8A%D0%B7%D0%BA%D0%B0%D1%82%D0%B0-%D1%81-%D0%BB%D1%8E%D0%B1%D0%B8%D0%BC%D0%B8%D1%8F-news846161.html", "text": "Кой не се стреми към изграждането на здрава и хармонична връзка? Каквито и планове да имате, много добре знаете, че невинаги нещата вървят гладко. Винаги ще изникне нещо, за което двамата ще се скарат и няма да си говорят. Важното е как ще преминат през това препятствие. Мъжете и жените притежават някои вредни навици, които могат да вбесят половинките им и да донесат напрежение в отношенията. Понякога те дори не се усещат, че действията им вредят на връзката. Ако и двамата вземат мерки навреме, няма да се стигне до раздяла. Ето за какво да внимавате, за да не съсипете връзката си: 1. Вечната критика към другия Най-често ние критикуваме доста самите себе си за това как сме постъпили в различни ситуации. Но имаме и способността да си мислим, че всички други си затварят очите за определени нередности и само ние ги виждаме. Честата критика може да промени някои неща в отношенията в положителна насока, но и да ги срине тотално. Не се вторачвайте твърде много в действията на другия. Ако искате да запазите хармонията, бъдете по-склонни да премълчавате за някои работи, които ви дразнят или просто не им обръщайте чак толкова внимание. В противен случай партньорът ви може да се засегне и почувства недооценен. 2. Критика към всички наоколо Едно е да критикуваш себе си и половинката, друго е да бъдеш критичен към всички наоколо. Каквото и да си говорим, никой не обича такива хора. Както се казва: „На тях светът им е крив“. Ако усетите, че хората странят от вас или че сте стигнали момент, в който само се карате с обкръжението си, помислете за това каква е нагласата ви. Мислете по-положително и винаги преценявайте какви ще са последствията преди да изречете критика. Ако не се придържате към тези съвети, в един момент и на човека до вас ще му писне да бъдете „на нокти“ с всички. 3. Да бъдеш перфекционист В началото на връзката всеки се стреми да покаже най-доброто от себе си. В желанието си да се хареса на другия, мъжът или жената „бяга“ от своята същност и се опитва да бъде някой друг. Например някои жени не могат да готвят, но за да изглеждат перфектни в очите на техния избраник, са готови да прекарат часове в кухнята. Така обаче не осъзнават, че губят ценно време, което могат да прекарат опознавайки го. Никой не е перфектен. По-добре да си признаете, че не сте си изгладили ризата или подредили стаята, отколкото да се оплитате в лъжи и безумни оправдания. 4. Настояване и заповеди Хубаво е да уважавате мнението на другия, а не да се опитвате постоянно да налагате своето. Ако виждате, че гаджето ви е болно, но не иска да ходи на лекар, не размахвайте пръст и не настоявайте за преглед. В такъв момент човек не се нуждае от някого, който стои като родител, кара се и заповядва. Вместо това се опитайте да помогнете или убедите половинката, че е за нейно добро да получи лечение от специалист, а не да търси мнения в интернет, които понякога са доста объркващи. 5. Мнителност Няма ли доверие между двама души, връзката им е обречена. Повишената мнителност вреди на отношенията. Ако постоянно проверявате с кого говори мъжът ви по телефона или ровите из месинджъра на жена си, само ще предизвикате скандал и дори може да се разделите. Трудно е да се живее, когато някой постоянно те дебне и има прекалено високи очаквания. Дори и в ума ви да се прокрадват съмнения за изневяра или лъжа, просто поговорете спокойно. 5. Прахосване на пари Ако не можете да си правите сметката, то едва ли сте надежден партньор за сериозна връзка и семейство. Похарчвайки цялата си заплата за нещо непотребно и неналежащо, ще разгневите гаджето си. Не говорим за изненада за рожден ден, годишнина или друг хубав повод, а за системно прахосване на пари. От друга страна, прекаленото спестяване също пречи на връзката, ето защо намерете баланса. Сподели:", "date": "2019.06.02", "title": "Ето кои лоши навици вредят на връзката с любимия"}
{"url": "https://pik.bg/%D0%B8%D1%81%D0%BF%D0%B0%D0%BD%D1%81%D0%BA%D0%B8-%D0%BD%D0%B0%D1%86%D0%B8%D0%BE%D0%BD%D0%B0%D0%BB-%D0%B5-%D0%B1%D0%BB%D0%B8%D0%B7%D0%BE-%D0%B4%D0%BE-%D1%82%D1%80%D0%B0%D0%BD%D1%81%D1%84%D0%B5%D1%80-%D0%BD%D0%B0-%D0%BA%D0%B0%D0%BC%D0%BF-%D0%BD%D0%BE%D1%83-news846289.html", "text": "Според медии в Испания, нападателят на Валенсия - Родриго, е много близо до това да премине на \"Камп Ноу\". Каталунското издание \"Спорт\" твърди, че ръководството на испанския действащ шампион вече е в напреднали преговори за подписа на испанеца, чиято откупна клауза е в размер на 120 милиона евро. Визира се, че Ернесто Валверде смята Родриго за най-добрия вариант за подсилване на атаката. 28-годишният футболист е и национал на Испания, което също е оказало влияние върху шефовете на Барса. От своя страна Валенсия проявяват интерес към втория вратар на \"блаугранас\" - Яспер Силесен, което може да улесни сделката между двата отбора. От Рома също проявяват интерес към нападателя на Валенсия, акцентира \"Топспорт\". Сподели:", "date": "2019.06.02", "title": "Испански национал е близо до трансфер на \"Камп Ноу\""}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B3%D0%B5%D0%BE%D1%80%D0%B3%D0%B8-%D0%B2%D0%B0%D1%81%D0%B8%D0%BB%D0%B5%D0%B2-%D0%B3%D0%B5%D0%BD%D0%B5%D1%80%D0%B0%D0%BB%D0%B0-%D1%81-%D0%B3%D0%BE%D1%80%D0%B5%D1%89-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D1%82%D1%80%D0%B8%D0%BA%D0%BE%D0%BB%D1%8C%D0%BE%D1%80%D0%B8%D1%82%D0%B5-%D0%B1%D0%BE%D0%BB%D1%8F%D1%80%D0%B8%D1%82%D0%B5-%D0%B8-%D0%B3%D1%80%D0%B0%D0%BD%D0%B4%D0%BE%D0%B2%D0%B5%D1%82%D0%B5--news845965.html", "text": "- Аз не ще да правя някакви кой знае какви изводи и заключения сега, когато почти изцяло сме от впечатленията на завършилото първенство. Може би ми прави впечатление факта, че се осъществява селекция, а все още няма треньор отборът, което според мен е не знам - навярно по български по-правилно. Обикновено, когато има човек, който носи отговорността и е назначен, минават тези неща, особено селекцията за бъдещето на клуба през треньора. Не се учудвам и не хвърлям критики, но така малко ме смущава този факт. - Може. Защо да не може. Стига да са налучкани точните слаби места на отбора. От хора, които познават добре в момента състоянието на ЦСКА - с какви кадри разполагат, какво им трябва и какво им предстои в следващата кампания, защото тя ще бъде за нашия футбол много напрегната и динамична. Защото вече е дошло време тези тимове да покажат друг облик и друга физиономия. Амбиция, защото на доста хора по всяка вероятност, особено в тези големите клубове, им омръзна господството на Лудогорец. Поне засега \"орлите\" подсказват, че така правят отстъпление от играта. Аз предполагам, че ще вземат мерки. Но вижте... Това, което е в НБА, аз не съм запознат много с правилата и решенията им, но аз не виждам треньора като работник само. Говоря за наставник, който 100 процента поемайки отговорността за състоянието и възможностите на даден тим, трябва да носи отговорността най-вече и за селекцията. - Ами, много от тях стоят постоянно на Калотина и чакат само някой от нашите клубове да се пробие и да пристигат. Това е друга тема болна, която също не ми е приятна. Но да не я разнищваме нея. Има доста, които стоят на Калотина и чакат. - Това е чуждопоклонничество. Да, било е, сила е, призната е, никой не се съмнява в това. Но докога ще продължи това, аз имам доста спомени и в работата ми в Кипър и на други места, не всичко е розово и в чужбина, че очите ни да са винаги насочени извън България. Нека да се концентрират малко върху наши специалисти, които имат достатъчно опит зад гърба си и самочувствие. Но не съм аз човекът, който трябва да им дава тон за работа и с кои. Това си е техен проблем. Проблемът обаче е принципен от гледна точка на факта, че един отбор се гради на базата на структурата спортно-техническо ръководство и изпълнители, селекция, футболисти. Наред с другите допълнителни щабове - медицински, административен. Но в основата на треньорската професия стои неговата най-голяма, 100-процентова отговорност за състоянието на един тим. Защото съм сигурен, че ако евентуално сега, който и да е, принципно говоря не за ЦСКА или Левски, който и да е отбор, в който се направи селекция без старши-треньор и започне участието си в първенството след известно време - инкасира резултатите не този, който е направил селекцията, а работещият с тях (футболистите). В този момент, в който евентуално, недай си Боже да тръгне погрешно тимът, изгаря треньорът, а не този, който е направил селекцията. Някакво изместване на тежестта по мое мнение. Да не философствам много, но тука няколко случая има през пролетта, които ме карат да се замисля въобще за смисъла на треньорската професия в България? - Ами да, образно - в денят, в който го назначиха, бяха вече водени преговори с треньори. Тъй, че... - Само едно мога да ви кажа, че той никога няма да допусне да играе втора цигулка и да не носи отговорност на 100 процента. Или по точно разпределяне на отговорности. Мисля, че той ще си държи на това. - Мисля, че те са на този път и че това, което чета - сериозни мерки се взимат. Там ще има доста сериозно освежаване и промяна. Вече е въпросът до колко ще могат да реализират плановете си. Дали ще съумеят да ги осъществят, защото това е свързано все пак - Левски се нуждае не от футболисти, а от класни играчи. Това е безспорно. И най-лошото ще звучи ако някой заблуждава все още хората, че с подмладяване ще гонят шампионската титла. Това някой ако го прокарва, мисля, че забива пирон в ковчега. - Последните години, все с тази надежда живея за запалянковците. Защото първенството им се иска да е по-интересно, динамично, напрегнато. Не казвам, че този сезон не е било така до последно. И винаги - сега започвайки от паузата, преминавайки през селекцията, стигайки до подготовката, се поражда надежда, че още с първите кръгове на шампионата ще се очертае един сериозен сблъсък за титлата между поне тези 3 отбора, които сега са водещите конкуренти за трофея в Първа лига. - Самият факт, че се стига до такъв мач... В край на краищата Левски завърши първенството на трето място и е логично да се очаква, че те ще успеят в баража и при предимството, което им се дава в спора - домакинство. Мисля, че нормално, няма спор по този въпрос. Обаче трудности имаха, първо срещу себе си срещнаха един отбор със собствена физиономия, самочувствие, класа в играта си. И затова Левски стигна трудно до успеха. Другото е нали точно тези проблеми, които ги видяхме в този двубой, подсказват на Петьо Хубчев, че там трябва да се извърши сериозна корекция - селекционна. А що се отнася до спортно-техническата част, това е вече негов проблем, който той ще си го решава. Тъй, че затова бие камбаната за промени там и най-вече селекционните такива. Промяна на футболисти, има играчи, които в последните години не са доказали, че са за Левски. А Етър ви казвам, че тимът навлезе в ритъм постепенно и направи доста силни срещи. Е, този мач с Левски не им беше от най-добрите. - Да. Но ние сме го виждали Етър много по-силен, по-класен и аз мисля, че това е една добра предпоставка за следващата година. Етър да върви нагоре. Отборът има физиономия, спокойствие, самочувствие. Така, че Краси направи много неща тука в позитивен аспект за израстването на Етър. - Краси е със самочувствие на човек, който футбола го разбира. Има вече зад гърба си достатъчно опит. Човек, който модерно мисли във футбола. Според мен неговите планове за бъдещето на националния отбор минават през факта, че това, с което разполагаме като играчи, той не може да извади Меси или Роналдо. Ще трябва максимално да се възползва от качествата на футболистите, които той повика в тима и да ги вкара в един ритъм и едно изискване за тактически прийоми, които да вдигнат поне с 10-15 процента нивото на националния ни отбор. А това вече, според мен гарантира и успех. И му желая от все сърце. Сподели:", "date": "2019.06.02", "title": "САМО В ПИК: Георги Василев-Генерала с горещ коментар за \"трикольорите\", \"болярите\" и грандовете от \"Армията\" и \"Герена\""}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B3%D0%BE%D0%BB%D1%8F%D0%BC-%D1%81%D0%BA%D0%B0%D0%BD%D0%B4%D0%B0%D0%BB-%D0%B2-%D1%81%D0%B5%D0%BB%D0%BE-%D0%BA%D1%80%D0%B0%D0%B9-%D1%81%D0%BE%D1%84%D0%B8%D1%8F-%D0%BD%D0%B5-%D0%BF%D1%83%D1%81%D0%BD%D0%B0%D1%85%D0%B0-%D1%81%D0%B8%D1%80%D0%B5%D0%BD%D0%B8%D1%82%D0%B5-%D0%B7%D0%B0-2-%D1%8E%D0%BD%D0%B8---%D0%B2%D0%BB%D0%B0%D1%81%D1%82%D0%B8%D1%82%D0%B5-%D1%82%D0%B2%D1%8A%D1%80%D0%B4%D1%8F%D1%82-news846252.html", "text": "Голям скандал е на път да избухне в свогенското село Владо Тричков, намиращо се на 20-ина километра от София, сигнализират читатели на ПИК. Местни жители алармират, че днес в селото не е пусната сирената в памет на Христо Ботев и загиналите за свободата и независимостта на България. Две са версиите за срамна случка според жителите на Владо Тричков. Основната е, че сирената е блокирала и затова не се е чула в района. Има и конспиративни теории, че пропускът е допуснат умишлено от местната власт, която е издигната от коалиция \"Обединени за общината\". Коалицията е подкрепяна от ДПС и именно тя издигна за кмет на община Своге Емил Иванов, който е бивш областен управител и депутат от Движението за права и свободи. В групата на селото във Фейсбук разкриват още, че от община Своге са съобщили, че е имало технически проблем и сирената е тръгнала, но за много кратко. Оттам обаче не отговарят на въпроса дали и кога е правена проверка на системата, тъй като освен в памет на националните ни герои, тя трябва да предупреждава и при бедствия и тревоги. Има жители на Владо Тричков, които дори искат по случая да се сезира прокуратурата. Припомняме, че в страната редовно се прави проверка и профилактика на системите за предупреждение и би следвало те да са в изправност за днешния празник. Напрежението в селото и най-вече около местната власт и Движението за права и свободи датира още от европейските избори. Причината е, че във Владо Тричков, за първи път в историята, ДПС е втора политическа сила и изостава само 1 глас от ГЕРБ. Подобна е ситуацията и в почти цялата община, където партията на Ахмед Доган изпреварва БСП, а в някои населени места дори печели изборите. Сподели:", "date": "2019.06.02", "title": "САМО В ПИК: Голям скандал! В село край София не пуснаха сирените за 2 юни - властите твърдят, че имало технически проблем"}
{"url": "https://pik.bg/%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D0%BA%D1%8A%D1%82-%D0%BD%D0%B0-%D1%84%D1%83%D1%82%D0%B1%D0%BE%D0%BB%D0%BD%D0%B8%D1%8F-%D0%BB%D0%BE%D0%BA%D0%BE%D0%BC%D0%BE%D1%82%D0%B8%D0%B2-%D1%81%D0%BE%D1%84%D0%B8%D1%8F-%D0%BE%D0%B1%D1%8F%D0%B2%D0%B8-%D0%B4%D0%B0%D0%BB%D0%B8-%D1%89%D0%B5-%D0%BE%D1%81%D1%82%D0%B0%D0%BD%D0%B5-%D0%B2-%D0%BA%D0%BB%D1%83%D0%B1%D0%B0-news846197.html", "text": "Бизнесменът Иван Василев, който е собственик на футболния Локомотив (София), ще продължи да издържа клуба. Това става ясно от декларация, която Василев публикува. След конфликт с феновете на тима той бе дал срок до 1 юни да му представят концепция, за да им връчи акциите, но такава не постъпи. Сподели:", "date": "2019.06.02", "title": "Собственикът на футболния  Локомотив (София) обяви дали ще остане в клуба"}
{"url": "https://pik.bg/%D0%B3%D0%B5%D0%BD%D0%B5%D1%80%D0%B0%D0%BB%D0%BD%D0%B8%D1%8F%D1%82-%D1%81%D0%B5%D0%BA%D1%80%D0%B5%D1%82%D0%B0%D1%80-%D0%BD%D0%B0-%D0%BD%D0%B0%D1%82%D0%BE-%D0%BD%D0%B0-%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5-%D0%B2-%D1%81%D0%B5%D0%B2%D0%B5%D1%80%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-news846139.html", "text": "Генералният секретар на НАТО Йенс Столтенберг и членове на Северноатлантическия съвет пристигат днес на посещение в Северна Македония, съобщава Нова телевизия. „Посещението изпраща ясен сигнал - алиансът е готов да пожелае добре дошла на страната в евроатлантическото семейство“, коментира преди дни Столтенберг в интервю за МИА. По думите му, ратификацията на предприсъединителния протокол напредва добре. И посочи, че членството на Северна Македония в НАТО ще допринесе за сигурността на Западните Балкани и на целия евроатлантически регион. Сподели:", "date": "2019.06.02", "title": "Генералният секретар на НАТО на посещение в Северна Македония"}
{"url": "https://pik.bg/%D0%BF%D0%B0%D1%80%D1%82%D0%B8%D0%B5%D0%BD-%D0%B6%D0%B8%D0%B2%D0%BE%D1%82-%D0%B6%D0%B8%D0%B2%D0%BA%D0%BE-%D1%82%D0%BE%D0%B4%D0%BE%D1%80%D0%BE%D0%B2-%D0%BD%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B8%D0%BC%D0%B0-%D1%87%D0%B8%D1%81%D1%82%D0%BA%D0%B0-%D0%B2-%D0%BE%D1%80%D0%B3%D0%B0%D0%BD%D0%B8%D0%B7%D0%B0%D1%86%D0%B8%D0%B8%D1%82%D0%B5-%D0%BD%D0%B0-%D0%B3%D0%B5%D1%80%D0%B1-news846250.html", "text": "Особено мнение за това как трябва да продължи партийният живот в низовите организации на ГЕРБ изрази кметът на Стара Загора Живко Тодоров. Партийните организации се справят добре на терен. Проблемите трябва да бъдат преодолени и съответните организации да продължат напред. Най-лесно е да се направи чистка, но нещата трябва да се огледат по-задълбочено. Това каза Тодоров, който остана в Изпълнителната комисия на ГЕРБ след промените, направени тази седмица. Сигурен съм, че в тези организации има съвестни хора, на които просто не е дадена изява. Чистка - като разпускане на организациите - не трябва да се прави в никакъв случай\", каза Тодоров пред БНР по повод изразеното от лидера Бойко Борисов недоволство от организациите на ГЕРБ в Добрич, в Плевен и в Ловеч. След 7 юли ще разпределят новите ресори на членовете в Изпълнителната комисия на ГЕРБ. На 31 май премиерът Бойко Борисов обяви, че налага повече контрол в партията и заменя функциите на заместника си Цветан Цветанов с повече дейности на Изпълнителната комисия на ГЕРБ. По думите на Тодоров в Изпълнителната комисия не е имало това разпределение на задачите кой за какви ресори ще отговаря, поради което има какво да се промени. Преди това трябва да има конгрес, на който да бъдат избрани двама членове на Изпълнителната комисия след излизането на Цветан Цветанов и на Румяна Бъчварова. \"След което ще се съберем и всички ще направим разпределение на задачите. Но най-вече, знаете, че премиерът обича инициативните хора и тези, които работят по-активно\", отбеляза Тодоров. \"Моята работа, като кмет на Стара Загора, е първостепенна и най-важна за мен, най-важно е това, което правим за хората\", каза Тодоров в отговор на въпрос дали ще може да съчетава задълженията си на този пост с евентуалния си ресор в Изпълнителната комисия. Според Живко Тодоров не е възможно Цветан Цветанов да работи за друга партия. \"Вътре в себе си Цветанов носи единствено и само ГЕРБ и не би отишъл в друга партия. Това е моето впечатление от работата ми с него.\" Относно идеята за намаляване на ДДС за някои стоки, представена от дълго отсъствалия от парламента депутат от ДСП Делян Пеевски, Тодоров заяви, че все още не са обсъждали темата чисто политически. \"На първо място е важно финансовият министър да каже има ли такава възможност в бюджета. Винаги когато говорим за социална политика, всичко опира до възможности и до пари\", обясни кметът на Стара Загора. Сподели:", "date": "2019.06.02", "title": "ПАРТИЕН ЖИВОТ! Живко Тодоров: Не трябва да има чистка в организациите на ГЕРБ"}
{"url": "https://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%B3%D1%80%D0%B0%D0%B4%D1%83%D1%88%D0%BA%D0%B0-%D1%81%D0%BC%D0%BB%D1%8F-%D1%87%D0%B5%D1%80%D0%BD%D0%BE%D0%BE%D1%87%D0%B5%D0%BD%D0%B5-news846253.html", "text": "Градушка с проливен дъжд унищожи посевите в община Черноочене, съобщава БНР. Пострадали от стихията са пет села - Пчеларово, Минзухар, Черна нива, Житница и Дядовско. Местните разказват, че градушка, паднала тази нощ, не е била едра. Валежът обаче е продължил дълго и всичко е побеляло. По думи на кмета на Черноочене Айдън Осман пораженията върху реколтата са големи и практически всичко е унищожено. Сподели:", "date": "2019.06.02", "title": "ТРАГЕДИЯ: Градушка смля Черноочене"}
{"url": "https://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%BE%D1%81%D1%82%D0%B0%D0%B2%D0%B8%D1%85%D0%B0-%D0%B2-%D0%B0%D1%80%D0%B5%D1%81%D1%82%D0%B0-%D0%BA%D0%BC%D0%B5%D1%82%D0%B0-%D0%BD%D0%B0-%D0%BF%D0%BB%D0%BE%D0%B2%D0%B4%D0%B8%D0%B2%D1%81%D0%BA%D0%B8%D1%8F-%D1%80%D0%B0%D0%B9%D0%BE%D0%BD-%E2%80%9E%D1%81%D0%B5%D0%B2%D0%B5%D1%80%D0%B5%D0%BD%E2%80%9D-news846261.html", "text": "Кметът на пловдивския район „Северен” Ральо Ралев остава в ареста. Това реши Специализирания наказателен съд в София, предава Би Ти Ви. Мотивите им са, че има данни за обосновано предположение за съпричастност към престъплението, съдържащи се основно в показанията на разпитани свидетели. Вчера зам.-главният прокурор Иван Гешев обяви, че Ральо Ралев е поискал подкуп от 60 хил. лв. от строителен предприемач. Другият обвиняем, соченият от прокуратурата за помагач – Иван Делевски, излиза под парична гаранция в размер на 60 хил. лв. Сподели:", "date": "2019.06.02", "title": "ОТ ПОСЛЕДНИТЕ МИНУТИ: Оставиха в ареста кмета на пловдивския район „Северен”"}
{"url": "https://pik.bg/%D0%B0%D0%BD%D0%B4%D1%80%D0%B5%D0%B9-%D1%81%D0%BB%D0%B0%D0%B1%D0%B0%D0%BA%D0%BE%D0%B2-%D0%BD%D1%8F%D0%BC%D0%B0-%D0%B4%D0%B0-%D0%BF%D1%80%D0%B0%D0%B2%D1%8F-%D0%BA%D0%BE%D0%BC%D0%BF%D1%80%D0%BE%D0%BC%D0%B8%D1%81%D0%B8-%D0%BA%D0%B0%D1%82%D0%BE-%D0%B5%D0%B2%D1%80%D0%BE%D0%B4%D0%B5%D0%BF%D1%83%D1%82%D0%B0%D1%82-news846224.html", "text": "БНТ Няма да правя компромиси като евродепутат. Това каза режисьорът Андрей Слабаков, който беше избран с преференции за евродепутат в ефира на . Той заяви, че като част от гражданската квота на ВМРО не би правил никакви компромиси и, че не са му поставяни условия при издигането на кандидатурата му. „Тоя филм се казва, че не искам да бъда повече зрител. И смятам, че мога да направя доста по-добър филм от ЕС. Явно нещо са му сбъркани сценаристите или нещо има друго, защото цари някакъв невиждан хаос и бюрокрация, която на мен не ми харесва“, коментира той. Слабаков посочи, че не харесва това, че европейските проекти се одобряват на ниво документи. „Тоест никой не се интересува какъв е проектът, ако отговаря на някакви изисквания и после гледаме само документи. Според мен трябва да е обратното - първо гледаме дали проектът има смисъл и после искаме документи“, отбеляза той. Сподели:", "date": "2019.06.02", "title": "Андрей Слабаков: Няма да правя компромиси като евродепутат"}
{"url": "https://pik.bg/%D0%BE%D1%82%D0%BA%D1%80%D0%B8%D1%85%D0%B0-%D0%BF%D0%B0%D0%BC%D0%B5%D1%82%D0%BD%D0%B8%D0%BA-%D0%BD%D0%B0-%D1%85%D1%80%D0%B8%D1%81%D1%82%D0%BE-%D0%B1%D0%BE%D1%82%D0%B5%D0%B2-%D0%B2%D1%8A%D0%B2-%D0%B2%D0%B5%D0%BB%D0%B8%D0%BA%D0%BE-%D1%82%D1%8A%D1%80%D0%BD%D0%BE%D0%B2%D0%BE-news846226.html", "text": "Във Велико Търново днес бе открит паметник на Христо Ботев на улицата със същото име, съобщи Нова телевизия. Ритуалът събра много хора, а самият паметник е бил съхраняван 40 години във великотърновското военно училище, след което е дарен на града. И така вече е в центъра на старата столица. Сподели:", "date": "2019.06.02", "title": "Откриха паметник на Христо Ботев във Велико Търново"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B1%D0%BE%D1%80%D0%B8%D1%81%D0%BE%D0%B2-%D0%B4%D0%BE%D0%B2%D0%BE%D0%BB%D0%B5%D0%BD-%D1%87%D0%B5-%D1%89%D0%B5-%D0%BE%D0%BF%D0%B8%D1%82%D0%B0-%D0%BA%D0%BE%D1%82%D0%B5%D0%BB%D1%81%D0%BA%D0%B8%D1%82%D0%B5-%D0%B3%D1%8A%D0%B1%D0%B8-news846256.html", "text": "Министър-председателят Бойко Борисов написа в профила си във Фейсбук, че е доволен, че ще може да опита от гъбите в района на Котел, видя ПИК. \"Доволен съм, че ще мога да опитам от местната продукция. В района на Котел се предлагат чудесни гъби\", сподели премиерът. Сподели:", "date": "2019.06.02", "title": "ПЪРВО В ПИК: Борисов доволен, че ще опита котелските гъби"}
{"url": "https://pik.bg/%D0%B2%D0%B5%D0%BB%D0%B8%D0%BA%D0%BE-%D1%82%D1%8A%D1%80%D0%BD%D0%BE%D0%B2%D0%BE-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82-%D1%81%D1%80%D0%B5%D1%89%D1%83-%D0%BF%D1%80%D0%BE%D0%B5%D0%BA%D1%82%D0%B0-%D0%B7%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0-%D1%81%D1%82%D1%80%D0%B0%D1%82%D0%B5%D0%B3%D0%B8%D1%8F-%D0%B7%D0%B0-%D0%B4%D0%B5%D1%82%D0%B5%D1%82%D0%BE-news846137.html", "text": "За трети път Велико Търново се включва в националния протест срещу проекта за Национална стратегия за детето, съобщава Нова телевизия. От 17:00 часа пред паметника „Майка България“ протестиращите ще изкажат недоволството си от законовите промени, в които, по думите им, вече са прокарани принципите на спрения проект. Опасенията на протестиращите са неоснователни, посочиха от Областната социална служба. В няколко законови промени са прокарани спорните принципи от стратегията за детето, посочи организаторът на протеста във Велико Търново Красимира Ахмедова. „Прокарани са главно принципите свързани с насилието - понятия, които са разтегливи, които не са точни, които могат да бъдат тълкувани по различен начин и допускат много семейства да бъдат застрашени от изземване на децата“, коментира Ахмедова. „Не отговарят на истината твърденията, че са приети промени, които дават право на социални работници да отнемат деца след фалшиви сигнали”, реагира Анжела Тосева, директор  на областната социална служба. Според нея Стратегията за детето има много положителни моменти, като въвеждането на детското правосъдие. „Много по-бързо ще се гледат делата за деца, които са били жертва на насилие – уточни Тосева. - Сегашната ситуация е такава, че децата трябва да дават показания пред самия извършител на това престъпно деяние“. Сподели:", "date": "2019.06.02", "title": "Велико Търново на протест срещу проекта за Национална стратегия за детето"}
{"url": "https://pik.bg/%D0%B2%D1%83%D0%BB%D0%BA%D0%B0%D0%BD%D1%8A%D1%82-%D0%B5%D1%82%D0%BD%D0%B0-%D0%BE%D1%82%D0%BD%D0%BE%D0%B2%D0%BE-%D0%B8%D0%B7%D1%80%D0%B8%D0%B3%D0%BD%D0%B0-%D0%B2%D0%B8%D0%B4%D0%B5%D0%BE-news846178.html", "text": "Вулканът Етна се събуди отново, бълвайки лава и пепел в небето на Сицилия, предаде БТА, цитирани от Нова телевизия. Изригването, започнало в четвъртък, днес е по-малко интензивно, но продължава да представлява проблем за сигурността на туристите, които се изкачват по склоновете на вулкана с височина 3 295 метра. Последното изригване на Етна, който е най-високият активен вулкан в Европа, беше през декември. Новото изригване не представлява засега заплаха за обитаемите зони в близост, нито за летището на град Катания. Сподели:", "date": "2019.06.02", "title": "Вулканът Етна отново изригна (ВИДЕО)"}
{"url": "https://pik.bg/%D0%BD%D0%B0-%D1%82%D1%8A%D1%80%D0%B3-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE-%D0%BA%D0%BB%D1%83%D0%BD%D0%B8-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D0%B2%D0%B5%D1%87%D0%B5%D1%80%D1%8F-%D0%BD%D0%B0-%D0%B5%D0%B7%D0%B5%D1%80%D0%BE%D1%82%D0%BE-%D0%BA%D0%BE%D0%BC%D0%BE-news846120.html", "text": "Чудите се какво да правите през лятото и искате незабравимо изживяване вместо типичната лятна ваканция - няма проблем, за това се е погрижил Джордж Клуни. Американският актьор и режисьор, а и съпруг на адвокатката и правозащитничка Амал Клуни, обявява на търг вечеря в семейната вила в Лальо, на брега на езерото Комо в  Северна Италия, пишат италианските издания. Поканата отправя самият Клуни във видеоклип, в който скромно се представя като половинката на по-известната от него Амал, която представя като по-атрактивния елемент в тяхната двойка. Вечерята във вила Олеандра на езерото Комо ще бъде в средата на юли. Поканена ще бъде една двойка. Гостите на Клуни ще получат и двупосочен самолетен билет и настаняване в хотел с 4 звезди. За целта всеки заинтересован трябва да кандидатства в платформата Omaze, предназначена за събиране на средства. Там кандидатите за вечерята със семейство Клуни могат да дарят от 10 до 5000 долара, дори и повече. Всеки дарен долар увеличава шансовете за спечелване на възможността за вечеря в компанията на знаменития семеен тандем. На вечерята ще бъдат сервирани традиционни италиански блюда и напитки. Средствата от даренията пък ще отидат за фондацията на семейство Клуни, която се бори срещу нарушаването на човешките права по света. Сподели:", "date": "2019.06.02", "title": "НА ТЪРГ: Семейство Клуни предлага вечеря на езерото Комо"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%BE%D0%B1%D0%B8%D0%BA%D0%BE%D0%BB%D0%BA%D0%B0%D1%82%D0%B0---%D0%B8%D0%BD%D1%81%D0%BF%D0%B5%D0%BA%D1%82%D0%B8%D1%80%D0%B0-%D0%BE%D0%B1%D0%B5%D0%BA%D1%82%D0%B8-%D0%B2-%D1%81%D0%BB%D0%B8%D0%B2%D0%B5%D0%BD-%D1%81-%D0%BA%D0%BC%D0%B5%D1%82-news846180.html", "text": "Премиерът Бойко Борисов продължава обиколката, в която инспектира ремонтирани училища и строителни обекти. След Нова Загора, сега той е в Сливен. Кметът на града Стефан Радев, заяви че безлихвеният заем от 5 милиона лева, който е получила общината, се надява да премине в субсидия, с което да се стабилизира. Премиерът пък изтъкна, че съвсем скоро ще бъдат подменени и влаковете и хората ще могат да пътуват бързо и удобно. Заедно с Борисов е и министърът на земеделието Десислава Танева, която показва и новите детски градини, които са направени и ремонтирани. \"Общо 5 детски градини, които са на стойност 5 милиона лева\", допълни Танева. Директорката на детската градина благодари на премиера и похвали сливенската фирма, която е ремонтирала градината. Тя поздрави и образователния министър Красимир Вълчев, който е бил на посещение в детското заведение през 2017 г. и тогава са били разкрити програми за детски медиатори, които да помагат на децата от малцинствата и да ги върнат в образователната система. Учителките помолиха премиера да се снимат с него пред детската градина и Борисов им пожела винаги да работят усърдно и да има с какво да се похвалят. След посещението в градината, кметът Радев заяви, че ще посетят възлово кръстовище в града, което е ремонтирано и вече не е невралгична точка. По пътя Борисов отново бе спрян от граждани, които го помолиха да слезе и да се снима с децата, на което премиерът отвърна с отзивчивост. Те му пожелаха да е жив и здрав и да обикаля България, за да види колко хубави неща се правят от управлението навсякъде. Майка пък се завтече да моли премиера да се снима с децата й и спря по средата на улицата, заради което Борисов й се скара, че нарушава правилата за движение. Тя обаче бе толкова развълнувана да го види и да се снима с него, че не успя да реагира адекватно и да препаркира бързо колата си. По пътя нататък кметът Стефан Радев разказа, че по някои проекти е успял да спести общо 1,5 млн. лв. и Борисов му каза, че за първи път му се случва да чуе, че кмет е спестил пари, вместо да иска повече. Горанов пък похвали Радев и Десислава Танева: \"Аз за това ги подкрепям с Деси, защото знам как работят\". Граждани от няколко санирани блока бяха излезли да благодарят на премиера, а кметът обясни, че има голямо запитване за програмата. \"Такава мащабна инвестиция никога не е правена в многофамилните сгради в България и много хора питат дали ще продължи\", каза той. \"Но когато ни хейтиха за нея, вие кметовете си траяхте. А сега се вижда каква е разликата между олюпените блокове и тези. Социалистите само обещават какво ще е безплатно, ама не казват откъде ще дойдат парите\", припомни премиерът. Десислава Танева пък напомни, че по времето на кмета от БСП хората са били лъгани, че ще им вземат апартаментите със санирането. \"Комунистът това може. Само иска да взима, а кой ще работи и откъде пари? Те отучиха и хората да работят\", напомни Борисов. По време на обиколката из Сливен, премиерът видя и децата на Десислава Танева, които бяха изведени на разходка от майка й. Борисов обаче не успя да ги види, тъй като подминаха градинката, където се разхождаха. Премиерът отново бе помолен по-нататък от хората да слезе и видя чисто нов парк, за който жителите благодариха. Поискаха обаче повече пешеходни пътеки и кметът Радев обеща да има такива до края на годината. Не пропуснаха да кажат и, че очакват още програми за саниране. Хората пък се похвалиха, че скоро видели и Кристалина Георгиева, която била на родова среща в Елена. По пътя Борисов бе спрян и от работници, които правеха тротоари и помолиха за селфи с него. После го спряха възрастни жени, които не пропуснаха да похвалят Десислава Танева и отчетоха, че познава всички в града и помага на хората. После премиерът съобщи, че трябва да отиде и до Котел и затова няма как да види всички ремонти и нови паркове, кръстовища, пътища и градинки в Сливен. Той свали кмета Радев от колата и му благодари: \"Кмете, доволен съм! Направи и тези пейки и септември ще дойдем да видим докъде си стигнал\". После каза, на Деси Танева да го упъти към Котел. В областта по оперативни програми са сключени общо 18 договора на стойност 46 млн. лв. Със средствата, освен обновяване на градската среда, се финансира също модернизацията на 9 училища и детски градини, в които се образоват близо 2300 деца, и 5 социални обекта, които ще осигурят грижи в процеса на деинституционализация за 265 лица. Кръговото на „Розова градина“ е изградено със средства от правителството - почти 3 милиона лева и е много важно за града. В града по Националната програма за енергийна ефективност на многофамилни жилищни сгради са завършени 18 от одобрените за участие в програмата 51 блокове. Още 14 са в етап на строителство. За останалите са обявени обществени поръчки. В квартал \"Република\" е изграден чисто нов пробив на улицата, за който правителството отпусна 1,6 милиона лева. С близо 2 млн. 200 хил. лв. е обновено поречието на р. „Асеновска“. В града се обновява и зала „Асеновец\", която не е била ремонтирана от построяването й през 70-те години. Сподели:", "date": "2019.06.02", "title": "ПЪРВО В ПИК TV: Премиерът Борисов продължава обиколката - инспектира обекти в Сливен с кмета Стефан Радев и Десислава Танева (ОБНОВЕНА/СНИМКИ)"}
{"url": "https://pik.bg/%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BF%D0%BE%D0%B2%D0%BE%D0%B7%D0%B8-%D1%80%D1%83%D1%81%D0%BA%D0%B8%D1%8F-%D0%BF%D1%80%D0%B5%D0%BC%D0%B8%D0%B5%D1%80-%D0%B4%D0%BC%D0%B8%D1%82%D1%80%D0%B8%D0%B9-%D0%BC%D0%B5%D0%B4%D0%B2%D0%B5%D0%B4%D0%B5%D0%B2-%D1%81-%D1%80%D1%8F%D0%B4%D0%BA%D0%B0%D1%82%D0%B0-%D1%81%D0%B8-%D0%B2%D0%BE%D0%BB%D0%B3%D0%B0-%D0%B2%D0%B8%D0%B4%D0%B5%D0%BE-news846187.html", "text": "Интересен детайл от посещението на руската правителствена делегация в Туркменистан бе разпростран в интернет. Оказа се, че президентът на страната Гурбангули Бердимухамедов има класическа Волга ГАЗ-21 с необичаен изумруден цвят и именно с нея той посрещна руския премиер. Любопитен факт също така бе, че лидерът на Туркменистан се намираше зад волана на редкия автомобил. Медведев и Бердимухамедов първо се разходиха с колата през столицата Ашхабад. Сподели:", "date": "2019.06.02", "title": "Президент повози руския премиер Дмитрий Медведев с рядката си \"Волга\" (ВИДЕО)"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%BF%D1%80%D0%BE%D1%84-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D0%B4%D0%B6%D0%B5%D1%80%D0%BE%D0%B2-%D1%80%D0%B0%D0%B7%D0%BA%D1%80%D0%B8-%D0%B7%D0%B0%D1%89%D0%BE-%D0%B1%D0%B5%D1%88%D0%B5-%D1%81%D0%B8%D0%B3%D1%83%D1%80%D0%BD%D0%B0-%D0%BF%D0%BE%D0%B1%D0%B5%D0%B4%D0%B0%D1%82%D0%B0-%D0%BD%D0%B0-%D0%B3%D0%B5%D1%80%D0%B1-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2-news846135.html", "text": "\"Гласоподавателите в България са за голяма критика. Защо не излязоха да гласуват? В Европа вотът беше силен и колко много хора излязоха да дадат гласа си. А на нашенеца му е по-добре да си седи вкъщи, да си пие ракийката и да критикува. Утре ще помолим Европа да ни помогне. И с какви очи ще го сторим, след като не си направихме труда да излезем да гласуваме. Това е недопустимо\", каза пред ПИК проф. Александър Джеров. Резултатите от изборите били очаквани според него. \"ГЕРБ си е първата политическа сила. Досега не се е намерила партия, която да я измести. Аз като човек от времето на създаването на СДС, искам да има още поне една голяма дясна политическа сила с качествени хора. Но, за съжаление, все още няма. Имаме БСП и други подобни на нея политически сили, които не вещаят нищо добро\", поясни проф. Джеров. БСП отблъснала хората заради скандалджийския тон на кампанията си. \"Корнелия Нинова задължително трябваше да си подаде оставката. Когато един политик губи, трябва да напусне. Още повече, че тя напусна още с изваждането на депутатите от парламента. Това беше много грешен ход, който й спечели много негативи. Парламентът не е кръчма, в която можеш да влизаш и излизаш, както ти скимне\", каза проф. Александър Джеров. Сподели:", "date": "2019.06.02", "title": "САМО В ПИК! Проф. Александър Джеров разкри защо беше сигурна победата на ГЕРБ: Корнелия Нинова отблъсна хората от урните! Парламентът не е кръчма, в която да влизаш и да излизаш"}
{"url": "https://pik.bg/%D1%82%D1%80%D0%B8%D0%BC%D0%B0-%D0%B2%D0%BE%D0%B5%D0%BD%D0%BD%D0%BE%D1%81%D0%BB%D1%83%D0%B6%D0%B5%D1%89%D0%B8-%D1%81%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%BF%D1%80%D0%B8-%D1%80%D0%B0%D0%BA%D0%B5%D1%82%D0%B5%D0%BD-%D0%BE%D0%B1%D1%81%D1%82%D1%80%D0%B5%D0%BB-%D0%B2-%D1%81%D0%B8%D1%80%D0%B8%D1%8F-news846145.html", "text": "Трима военнослужещи са били убити, още седем са ранени в резултат на ракетен обстрел на територии в югозападната част на Сирия днес. Това съобщи сирийската държавна агенция SANA, цитирайки военен източник, предава TACC, на която се позовава „Фокус”.. Според информацията, нападението е извършено от Израел, който изстреля няколко ракети към провинциалния център Кунейтра (б.р. на 40 км югозападно от Дамаск). Съобщава се и за материални щети, причинени от обстрел. Според агенцията, силите за противовъздушна отбрана на Сирия успешно са прихванали \"вражески цели\" от Голанските възвишения в 02:22 часа местно време (б.р. съвпада с българското). Телевизионният канал Al-Arabiya съобщава, позовавайки се на Сирийскaта обсерватория за правата на човека, че нападението е насочено срещу базата и складовете с оръжия на движението \"Хизбула\", спонсорирано от Иран. Сподели:", "date": "2019.06.02", "title": "Трима военнослужещи са загинали при ракетен обстрел в Сирия"}
{"url": "https://pik.bg/%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%8F%D1%82-%D0%BD%D0%B0-%D1%86%D0%B8%D0%BA-%D0%BA%D0%B2%D0%B0%D0%B4%D1%80%D0%B0%D1%82%D1%87%D0%B5%D1%82%D0%BE-%E2%80%9E%D0%BD%D0%B5-%D0%BF%D0%BE%D0%B4%D0%BA%D1%80%D0%B5%D0%BF%D1%8F%D0%BC-%D0%BD%D0%B8%D0%BA%D0%BE%D0%B3%D0%BE%E2%80%9C-%D0%B2%D0%B5%D1%87%D0%B5-%D0%BD%D1%8F%D0%BC%D0%B0-%D1%81%D0%BC%D0%B8%D1%81%D1%8A%D0%BB-news846190.html", "text": "Постоянна изборна администрация поиска председателят на ЦИК Стефка Стоева. „За това е необходимо решение на парламента, но аз лично бих ги предложила“, каза Стоева в предаването „Неделя 150“ на програма „Хоризонт“. Тя обаче направи уговорката, че първо е необходим сериозен и задълбочен анализ на изборите и в момента е рано да се правят заключения за необходими промени в изборното законодателство. Според нея квадратчето „Не подкрепям никого“ вече няма смисъл, след като отпадна санкцията за задължително гласуване. Важното е в крайна сметка е, че „като цяло изборите преминаха законосъобразно. Сигналите и жалбите не бяха много, не бяха и за тежки нарушения“, допълни председателят на ЦИК. „Факт е, че не се възползват много хора от машинното гласуване“, посочи Стефка Стоева. „Не са много гражданите, които са гласували машинно. Само 158 968 души общо са се възползвали, т.е. 7,59 процента“. В секциите с машинно гласуване те са над 27%, останалите са гласували с хартиена бюлетина, сочат данните на ЦИК. Най-важното е, че въвеждането на машинното гласуване трябва да следва гарантирането на сигурността на вота, особено с оглед на предстоящите местни избори, допълни председателят на ЦИК. Стоева припомни, че на предишните избори машинното гласуване е било под един процент. „Успяхме да се справим с въвеждането на машинното гласуване въпреки кратките срокове. Изпълнихме закона въпреки огромните трудности“, каза Стоева. Председателят на ЦИК коментира и гласуването в чужбина. „В чужбина гласуваха малко над 25 хиляди българи. Откриването на секции извън страната е напълно оправдано. Това е начинът за връзка на сънародниците ни с родината“. Сподели:", "date": "2019.06.02", "title": "Председателят на ЦИК: Квадратчето „Не подкрепям никого“ вече няма смисъл"}
{"url": "https://pik.bg/%D1%86%D0%B2%D0%B5%D1%82%D0%B0-%D0%BA%D0%B0%D1%80%D0%B0%D1%8F%D0%BD%D1%87%D0%B5%D0%B2%D0%B0-%D1%83%D1%87%D0%B0%D1%81%D1%82%D0%B2%D0%B0-%D0%B2-%D1%82%D1%8A%D1%80%D0%B6%D0%B5%D1%81%D1%82%D0%B2%D0%B5%D0%BD%D0%B0%D1%82%D0%B0-%D0%B7%D0%B0%D1%80%D1%8F-%D0%BF%D1%80%D0%BE%D0%B2%D0%B5%D1%80%D0%BA%D0%B0-%D0%B2-%D0%BA%D1%8A%D1%80%D0%B4%D0%B6%D0%B0%D0%BB%D0%B8-%D1%81%D0%BD%D0%B8%D0%BC%D0%BA%D0%B8-news846185.html", "text": "Председателят на Народното събрание Цвета Караянчева участва в тържествената заря-проверка в Кърджали по случай Деня на Ботев и загиналите за свободата и независимостта на България – 2 юни. Председателят на парламента прие строя и поздрави участващите в зарята представителни части на Българската армия и ученически отряди от учебни заведения в град Кърджали. Днес отдаваме дължимото на онези, които прегризаха хомота на робството, отказаха се от туй що имаха и платиха кръвен данък за свободата ни, без да дочакат признание, отбеляза в словото си председателят на Народното събрание. Опълченци, комити, просветители, свещеници, хъшове, апостоли, храбри до безразсъдство – те първи прозряха, че свободата не е химера, че за нея се воюва и се принасят жертви, че тя не се купува и не се продава, подчерта Цвета Караянчева. Преди повече от 140 години Ботев прозря, че българският народ има нужда от водачи, които да провиждат в бъдещето и да ни спасят от собствените ни угризения и заблуди, заяви председателят на парламента. Тя допълни, че днес повече от всякога е потребно да пазим неопетнени образите на онези, които не се изпокриха в шумата и с гърдите си посрещнаха куршумите, не преиначиха идеалите си, не охулиха предците си и бяха достойни за делото на Ботев и Левски, Каравелов и Раковски, Волов, Каблешков, Бенковски, Стамболов и Захари Стоянов. Те покриха българската земя не с позор, а със слава, отбеляза още Цвета Караянчева. Тя подчерта още, че свободата е нужна като хляб, като прошка, като пряпорец, защото само онзи, който е свободен, казва Ботев, само той може да се нарече човек в пълен смисъл на думата, а който умре за свободата, той не умира само за своето отечество, а за всичкия свят. На тържественото отбелязване на Деня на Ботев и загиналите за свободата и независимостта на България в Кърджали присъстваха депутати, представители на местната власт, военни и много граждани и гости на Кърджали. ... Сподели:", "date": "2019.06.02", "title": "Цвета Караянчева участва в тържествената заря-проверка в Кърджали (СНИМКИ)"}
{"url": "https://pik.bg/%D0%B2%D0%BC%D1%80%D0%BE-%D0%B8%D1%81%D0%BA%D0%B0%D1%82-%D0%BF%D1%80%D0%B5%D0%B3%D0%BB%D0%B5%D0%B4-%D0%BD%D0%B0-%D0%BA%D0%BE%D0%B0%D0%BB%D0%B8%D1%86%D0%B8%D0%BE%D0%BD%D0%BD%D0%BE%D1%82%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D1%81-%D0%B3%D0%B5%D1%80%D0%B1-news846198.html", "text": "ВМРО ще поиска преглед на споразумението, по което работи управляващата коалиция. Това заяви Искрен Веселинов, заместник-председател на партията и на парламентарната група „Обединени патриоти“. „Смятам, че това е нормално. Ние сме по средата на мандата и ако нещо не върви, трябва да заявим, че не върви и да търсим решение на проблемите. Това е първото, което трябва да се направи и всичко оттам насетне ще последва естествено“, каза той в интервю за предаването „Неделя 150“ на програма „Хоризонт“. Веселинов определи като „логичен“ резултата на ВМРО на европейските избори, „като резултат от работата, която партията свърши в парламента и управлението“. „Тръгнахме без тревога към тези избори“, каза още той. Веселинов каза още, че единодействие в така наречената „малка коалиция“ няма от есента на миналата година. „Нямаме намерение да поставяме въпроса за това споразумение, но имаме намерение да разберем съществуват ли партньорите ни като такива. Бихме инициирали такава среща, ако видим желание за съвместна работа. Инициирахме достатъчно поводи, но без конкретен резултат“. В същото време Веселинов определи като „нормална“ комуникацията с ГЕРБ. Сподели:", "date": "2019.06.02", "title": "ВМРО искат преглед на коалиционното споразумение с ГЕРБ"}
{"url": "https://pik.bg/%D0%B4%D0%B6%D0%B5%D0%BC-%D0%BE%D1%82-%D1%88%D1%83%D0%BC%D0%B5%D0%BD-%D0%BD%D1%8F%D0%BC%D0%B0-5-%D0%B3-%D0%BD%D0%BE-%D1%87%D0%B5%D1%82%D0%B5-%D0%B8-%D1%81%D0%BC%D1%8F%D1%82%D0%B0-%D0%B4%D0%BE-100-news846112.html", "text": "Джем Гюджен от Шумен все още не е навършил 5 години, делят го два месеца, но чете, пише и умее да събира и изважда до 100. На 31 май малкият станал читател на Регионалната библиотека „Стилиян Чилингиров“ в Шумен, защото домашната вече не го задоволявала. Взел три увлекателни книжки. В събота следобяд, навръх празника на детето, момченцето вече беше ги прочело. Дойде да върне „Патиланци“, „Маша и Мечока“ и „Франклин“, и да вземе нови. Обаче с математическа насоченост, защото смятането е голямата му страст, казва майката Фатме, цитирана от \"Труд\". Тя е бивш учител и е сред „виновниците“ Джем да е толкова запален по знанията. „Непрекъснато задава въпроси, иска бързи отговори, много е припрян“, казва тя. В задоволяване на любознанието му често се включва и сестра му Едже, която е в девети клас. Като станал на годинка в семейството започнали да му показват цифрите и буквите. На три вече му показвали книжки с повече текст. Първа го заинтригувала „Снежанка и седемте джуджета“, а като я прочели заедно с мама, малкият възкликнал: „Тук има 7 Снежанки и 35 джуджета“. Оказало се, че не само е следил внимателно сюжета, но и броил героите по илюстрациите. Шуменчето посещава частна школа по математика, след 3 месеца е преминал първото ниво и има издаден кетап. Затова в момента иска да чете подходящи книжки с логически загадки. Сподели:", "date": "2019.06.02", "title": "Джем от Шумен няма 5 г., но чете и смята до 100"}
{"url": "https://pik.bg/%D0%B7%D0%B2%D0%B5%D0%B7%D0%B4%D0%B8%D1%82%D0%B5-%D0%B2%D0%B5%D1%89%D0%B0%D1%8F%D1%82-%D0%B4%D0%BD%D0%B5%D1%81-%D1%81%D0%B5-%D0%B0%D0%BA%D1%82%D0%B8%D0%B2%D0%B8%D0%B7%D0%B8%D1%80%D0%B0%D1%82-%D1%82%D1%8A%D0%BC%D0%BD%D0%B8%D1%82%D0%B5-%D1%81%D0%B8%D0%BB%D0%B8-news846146.html", "text": "Избягвайте студени напитки, викането и крещенето. Уязвими са гърлото, носа, ушите, врата, ларинкса, трахеята,  щитовидната жлеза. Да не се предприема нищо важно. Един от най-тежкитe и опасни дни на лунния месец. Смята се, че в този ден се активизират тъмните сили на астрално равнище. Не трябва да се започва нищо ново, а още по-добре да не се планира нищо и да не се вземат важни решения. Занимавайте се само с обичайните и необходими неща. Бъдете внимателни, не се поддавайте на илюзии, измами и на страховете си. Необходимо е да се въздържате от негативни емоции. Старайте се да не приемате навътре нещата. В този ден е добре да избягвате фалшивите връзки и контакти. Не правете големи покупки. Ако влагате  в нещо пари, рискувате всичко да отиде на вятъра. Купените вещи ще се окажат безполезни и ненужни. Не посещавайте масови мероприятия. Избягвайте пътувания, защото има вероятност от аварии и непредвидени опасности. Препоръчва се очистване на физическото тяло и дома. Правете си защити. Не носете в себе си изделия от рог и кости. Добре се отразява млечната храна, да се избягва месото. Болестите започнали днес са едни от най-страшните. Отношенията в този ден са напрегнати. Да се избягват изяснявания, влизане в спорове и конфликти. Най-добре е всички в семейството да се заемат с полезни дела. Стремете се към добри постъпки. С подрастващото поколение бъдете внимателни и гледайте да не стигат до раздразнение, тъй като сега са много лабилни. Трудно е да ги контролирате. Проблеми могат да възникнат и с по-възрастни хора. Добре е да се откажете от секса. Интимните отношения водят често до спорове, обиди и заболявания по полов път. Вместо да получите удоволствие и наслада, може да останете силно разочаровани. Добре е навсякъде около вас да е светло. Освен електричеството е добре да има запалени свещи, да се осветява всяко тъмно ъгълче. –Добре е да раздавате подаръци, да подавате милостиня, хляб и да се молите за душите на починалите близки. Не приемайте навътре това, което ви се случва в този ден. „И това ще отмине!” Не нарушавайте хармонията, недейте да спорите в този ден. Приветстват се тишината и спокойствието. Не нанасяйте обиди и оскърбления на никое живо същество включително на животните. Не е време за активни дела и за важни решения. Не общувайте с хора, които не ви харесват и са ви неприятни. Луната е в знак Телец до 14:49ч. Луната се движи на празен ход от 01:54ч до 14:49ч., след което преминава в знак Близнаци. 29 лунен ден от 05:23ч на 2 юни до 06:00ч но 3 юни. Днес е 14 слънчев ден Сподели:", "date": "2019.06.02", "title": "ЗВЕЗДИТЕ ВЕЩАЯТ: Днес се активизират тъмните сили"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D1%81%D0%BE%D1%86%D0%B8%D0%BE%D0%BB%D0%BE%D0%B3%D1%8A%D1%82-%D0%BC%D0%B8%D1%85%D0%B0%D0%B8%D0%BB-%D0%BC%D0%B8%D1%80%D1%87%D0%B5%D0%B2-%D1%81-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B7%D0%B0-%D0%BC%D0%B0%D0%BD%D0%B8%D0%BF%D1%83%D0%BB%D0%B0%D1%86%D0%B8%D1%8F%D1%82%D0%B0-%D0%B2-%D0%B8%D0%B7%D0%B1%D0%BE%D1%80%D0%B0-%D0%BD%D0%B0-%D1%80%D0%B0%D0%B4%D0%B0%D0%BD-%D0%BA%D1%8A%D0%BD%D0%B5%D0%B2-%D1%86-news846130.html", "text": "- Вчера съобщих за тях. Проверих, че \"Демократична Бълария\" нямат обявените 6.06%, а 5.879% и това не им стига. По тези изчисления те са под бариерата и нямат мандат. Това е нарушение на чл. 278 (2) т. 9 от Иизбирателния кодекс, както и е в разрез с методическото указание. Те твърдят, че не се взимат гласовете \"Не подкрепям никого\", но това е действителен вот и от него трябва да се вадят 100%. А те махат тези 3% от истинските 100% и после от другите фалшиви 100% вадят процентите на партиите. - Да, 61.029 гласа не са малко и са на активни избиратели, които съзнателно са маркирали това квадратче. - Да, както казах ЦИК действа в нарушение на чл. 278 (2) т. 9 от Изборния кодекс. Кодексът е объркан. Всеки може да спекулира. Работата на ЦИК е не да тълкува закона в полза на някоя партия. Затова за следващите избори парламентът трябва да изчисти противоречията. За да не се дава възможност за различна интерпретация и тълкуване. - Два са. Първият е съществуването на противоречия в Изборния кодекс, за които вече споменах. И вторият - неправилното четене на тези противоречия. - Не ние трябва да се разбираме. Всичко е в ръцете на парламента, както казах. Ето ние с вас си говорим и обсъждаме проблемите. Алармираме за тях. Парламентът трябва да си свърши работата, за да не се позволяват тези различни тълкувания. - Става дума за неизчистени твърдения в самия Изборен кодекс. И какъв интерес имам аз да правя евтини сензации или скандали? Нека да се замислят малко. В крайна сметка тълкуванията са като за национални парламентарни избори. А ние говорим за европейски избори. Има голяма разлика. Това са първи европейски избори след промените в Изборния кодекс, но ЦИК ползва практиката от последните параментарни по инерция. При тях имаме бариера от 4%. А бариерата за евровота е 5,88%. И така се прави една голяма манипулация. Защото има празнина в Изборния кодекс по отношение на европейските избори. Там не е казано, когато определяме базата ще вадим ли гласовете \"не подкрепям никого\" от общия брой на действителните, или не. - Да. Сподели:", "date": "2019.06.02", "title": "САМО В ПИК! Социологът Михаил Мирчев с разкрития за манипулацията в избора на Радан Кънев: ЦИК нарушава Избирателния кодекс, защото е объркан и всеки може да спекулира"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BB%D0%B8%D0%BB%D0%B8-%D0%B8%D0%B2%D0%B0%D0%BD%D0%BE%D0%B2%D0%B0-%D0%BE%D0%B3%D0%BB%D1%83%D1%88%D0%B0%D0%B2%D0%B0-news843364.html", "text": "Здравословни неволи отново са надвиснали над Лили Иванова. Примата започнала да губи слуха си, а това било фатално за нейните концертни изяви. Тъй като естрадната звезда се качва на сцената със своя личен бенд, който ѝ акомпанира напълно на живо, било от изключителна важност тя да чува всеки звук на инструментите. Напоследък обаче изпитвала затруднения и се принудила да реши проблема, като вече пее с огромни слушалки. Макар първоначално да се дърпала да носи приспособлението, защото разваляло цялостния ѝ имидж и прическата ѝ, все пак била по-склонна за слушалките, отколкото за слухов апарат, с какъвто понякога пее Васил Найденов. След 59 години на сцената за пръв път на Лили ѝ се случвало да не чува музиката в ушите си без външна помощ, но и това не я обезкуражило. Без излишна емоция преди години тя подходи и към факта, че паметта ѝ започна сериозно да ѝ изневерява. Често се случваше примата да позабравя някои от рефрените на песните от широкия си репертоар, затова въведе практиката пред нея на сцената винаги да има стойка, на която с гигантски шрифт са изписани текстовете на парчетата ѝ. Всъщност зрителните проблеми на легендата на българската естрада не са новост. Припомняме, че през 2015 г. тя дори се подложи на лазерна операция на ретините, която обаче не била съвсем успешна. На миналогодишното си лятно турне Лили едва не прекрати свой концерт, защото получила замрежване на погледа и силно главоболие. Влошеното състояние на очите ѝ се обостряло от ослепителните прожектори, които греели срещу лицето ѝ, когато се качвала на сцената. С проблеми със зрението си певицата се сдобила още като мома, когато специалисти ѝ казали, че се нуждае от очила, и то с немалък диоптър, но тя пренебрегнала предписанията им от суета. Така с годините проблемът се задълбочил, а за лещи Иванова не искала да чуе. С тъмни очила също отказвала да се появява пред публиката си, защото много държала на визуалния контакт с почитателите, но извън сцената задължително пазела очите си от вредната слънчева светлина и давала хиляди левове за очила, които да са хем по последен писък на модата, хем да имат висока защита. Сподели:", "date": "2019.06.02", "title": "САМО В ПИК И \"РЕТРО\": Лили Иванова оглушава"}
{"url": "https://pik.bg/%D0%BB%D0%B5%D0%BA%D0%B0%D1%80%D0%B8-%D0%BE%D1%82-%D0%BF%D0%B8%D1%80%D0%BE%D0%B3%D0%BE%D0%B2-%D0%BF%D1%80%D0%B5%D0%B3%D0%BB%D0%B5%D0%B4%D0%B0%D1%85%D0%B0-480-%D0%B4%D0%B5%D1%86%D0%B0-%D0%B2-%D0%BA%D1%8A%D1%80%D0%B4%D0%B6%D0%B0%D0%BB%D0%B8-news846184.html", "text": "480 деца от Кърджали и областта прегледаха пироговските специалисти в рамките на Национална програма „Детско здраве - Пирогов”. Прегледите се проведоха по повод празника на детето 1-ви юни и се наложи да бъдат продължени като времетраене, за да може всички желаещи да се възползват от тях. Първоначлно записаните деца бяха 260, но интересът към високоспециализираните профилактични прегледи се оказа огромен. Така въпреки че официалният списък обхващаше 260 деца, екипът от лекари реално прегледа 480 деца. За първи път беше направена демонстрация на телемедицинска връзка между МБАЛ \"Д-р Ат. Дафовски\" и болница УМБАЛСМ \"Пирогов\". По време на нея се демонстрираха възможностите за подкрепа и взаимната лекарска работа при диагностика и лечение на пациенти в по-отдалечените места. Демонстрациите пред медии от Кърджали осъществиха създателят на Национална Програма \"Детско здраве-Пирогов\" д-р Асен Меджидиев и дежурен екип в Спешното отделение на \"Пирогов\", а сболницата в Сандански - отново създателят на Национална Програма \"Детско здраве-Пирогов\" д-р Асен Меджидиев и екип от Детското и спешното отделение в МБАЛ \"Югозападна болница\" ООД. Това се случи в присъствието на изп. директор на болницата проф. д-р Тодор Черкезов и заместник-директора на \"Пирогов\" проф. д-р Николай Габровски. Обсъден беше реален медицински случай с придружаващите го изследвания. Изпробвана беше и камера за директно наблюдение на пациента, която е с изключително висока резолюция и предава образ с високо качество, така че при преглед, макар и от разстояние, прегледът на пациента е изключително добър. Идеята на болница \"Пирогов\" е да се създаде мрежа за междуболнична комуникация, в която дежурни специалисти от столичната болница да оказват 24-часова подкрепа на свои колеги от страната. Първата болница, която разполага в технологията разполага е болницата в Сандански. Това се случва, тъй като при профилактичните прегледи през м. Февруари 2019 г. по време на съвместна пресконфереция директорът на \"Пирогов\" проф. Асен Балтов и създателят на програма \"Детско здраве-Пирогов\" д-р Меджидиев обявиха намерение за създаване на телемедицина в България, а кметът на гр. Сандански г-н Кирил Котев обяви, че той има желание и готовност да е първият градоначалник, който осигурява на местното население подобна възможност. Тази връзка вече е факт и всички имаха възможност да наблюдават на живо как се случва. Високоспециализираните профилактични прегледи в рамките на Национална програма „Детско здраве - Пирогов” в Кърджали се провеждоха под патронажа на председателя на Народното събрание г-жа Цвета Караянчева и председателя на Комисията по здравеопазване в НС д-р Даниела Дариткова. Сподели:", "date": "2019.06.02", "title": "Лекари от \"Пирогов\" прегледаха 480 деца в Кърджали"}
{"url": "https://pik.bg/%D0%B0%D0%BD%D0%B4%D1%80%D0%B5%D0%B0-%D0%BD%D0%B0%D0%BB%D0%B5%D1%81-%D1%85%D0%B2%D1%8A%D1%80%D0%BB%D0%B8-%D0%BE%D1%81%D1%82%D0%B0%D0%B2%D0%BA%D0%B0-%D0%BE%D1%82-%D1%80%D1%8A%D0%BA%D0%BE%D0%B2%D0%BE%D0%B4%D0%BD%D0%B8%D1%82%D0%B5-%D0%BF%D0%BE%D1%81%D1%82%D0%BE%D0%B2%D0%B5-%D0%B2-%D1%81%D0%B4%D0%BF-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F-news846199.html", "text": "Андреа Налес подаде оставка като председател на Социалдемократическата партия на Германия (СДПГ) и ръководител на фракцията на СДПГ в Бундестага. Тя съобщи това днес пред журналисти в Берлин, предава TACC, цитирана от „Фокус” Налес отбеляза, че утре ще информира ръководството на партията за мотивите за решението си, а във вторник - фракцията на СДП в Бундестага. В момента Налес съчетава двете длъжности, вярвайки, че те са неразривно свързани помежду си. След провала на социалдемократите в изборите за Европейски парламент и във федералната провинция Бремен, проведени на 26 май, тя беше подложена на остри критики от членове на партията. В тази връзка, Андреа Налес предложи предсрочно, на 4 юни, да проведе избори за ръководител на парламентарната фракция на СДП, първоначално насрочени за септември. Сега Налес отбелязва, че смята за правилно да \"уреди въпроса за наследника по предписания начин\". \"Дискусията във фракцията и сигналите, които дойдоха от партията, ми показаха, че нямам повече подкрепа, необходима за изпълнението на моите правомощия\", обясни Налес. Социалдемократите се класираха на трето място в Германия в Евроизборите, като загубиха в сравнение с 2014 г. около 12%. Освен това, за първи път от повече от 70 години СДП загуби парламентарните избори във федералната провинция Бремен, където християндемократите отбелязаха победата. Партията е в криза - според анкета, проведена от RTL и n-tv, рейтингът на социалдемократите е спаднал до рекордно ниско ниво и сега е едва 12%. Решението на Налес да подаде оставка може да има най-тежки последици за управляващата коалиция в Германия (блокът на Християндемократическия и Християн-социалния съюз и СДП) и при определени обстоятелства дори да доведе до разпадането й. Много от членовете на СДП вярват, че участието в правителството на Ангела Меркел като младши партньор вреди на партията и призовават да напуснат коалицията. Сподели:", "date": "2019.06.02", "title": "Андреа Налес хвърли оставка от ръководните постове в СДП на Германия"}
{"url": "https://pik.bg/%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B0%D0%BD%D0%B3%D0%B5%D0%BB%D0%BA%D0%BE%D0%B2%D0%B0-%D0%BF%D1%80%D0%BE%D0%B2%D0%B5%D0%B4%D0%B5-%D1%80%D0%B0%D0%B1%D0%BE%D1%82%D0%BD%D0%B0-%D1%81%D1%80%D0%B5%D1%89%D0%B0-%D1%81-%D0%BC%D0%B8%D0%BD%D0%B8%D1%81%D1%82%D1%8A%D1%80%D0%B0-%D0%BD%D0%B0-%D1%82%D1%83%D1%80%D0%B8%D0%B7%D0%BC%D0%B0-%D0%B8-%D0%B7%D0%B0%D0%BD%D0%B0%D1%8F%D1%82%D0%B8%D1%82%D0%B5-%D0%BD%D0%B0-%D0%B0%D0%BB%D0%B6%D0%B8%D1%80-news846205.html", "text": "Министър Ангелкова разговаря с министъра на туризма и занаятите на Алжир Абделкадер Бенмесауд. Двамата обсъдиха бъдещи съвместни инициативи в рамките на Международната конференция за устойчиви инвестиции в туризма в Слънчев бряг, както и подписването на Меморандум за сътрудничество в областта на туризма между двете държави. Министър Ангелкова заяви, че при желание от страна на алжирски инвеститори да инвестират в България Министерството на туризма ще окаже пълно съдействие. Тя добави, че инвестициите в туризма допринасят за дългосрочното и устойчиво нарастване на сектора в национален план, както и за привличането на повече посетители от далечни пазари към България и Стария континент. От своя страна г-н Бенмесауд поздрави министър Ангелкова за успеха на международния форум в най-големия български курорт и поясни, че е впечатлен от напредъка на България в икономиката и туризма. Той добави, че страната ни има положително развитие в качеството на туристическите услуги и СПА туризма. Министърът на туризма и занаятите на Алжир каза още, че страната му разполага с голям брой международни летища, което несъмнено дава възможност на алжирските туристи да се запознаят с красотите на България и обратно. Сподели:", "date": "2019.06.02", "title": "Министър Ангелкова проведе работна среща с министъра на туризма и занаятите на Алжир"}
{"url": "https://pik.bg/%D0%BF%D0%BE%D1%80%D0%B5%D0%B4%D0%B5%D0%BD-%D0%BF%D1%80%D0%BE%D1%82%D0%B5%D1%81%D1%82-%D0%BD%D0%B0-%D0%B6%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-%E2%80%9E%D0%B3%D0%BE%D1%80%D1%83%D0%B1%D0%BB%D1%8F%D0%BD%D0%B5%E2%80%9D-%D0%B1%D0%BB%D0%BE%D0%BA%D0%B8%D1%80%D0%B0-%E2%80%9E%D1%86%D0%B0%D1%80%D0%B8%D0%B3%D1%80%D0%B0%D0%B4%D1%81%D0%BA%D0%BE-%D1%88%D0%BE%D1%81%D0%B5%E2%80%9D-news846136.html", "text": "Собственици на терени в столичния квартал „Горубляне“ излизат на пореден протест днес в 17:00 часа, съобщава Нова телевизия. Очаква се те да блокират кръстовището на булевард  „Цариградско шосе“ с улиците „Павел Красов“ и „Димитър Пешев“. Недоволството им е предизвикано от решението на Столичната община за изграждане на парк върху техни терени. Сподели:", "date": "2019.06.02", "title": "Пореден протест на жителите на „Горубляне” блокира „Цариградско шосе”"}
{"url": "https://pik.bg/%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%B2-%D1%81%D0%B5%D0%B2%D0%B5%D1%80%D0%BD%D0%B0-%D0%B8%D1%80%D0%BB%D0%B0%D0%BD%D0%B4%D0%B8%D1%8F-%D0%BE%D1%82%D0%BA%D1%80%D0%B8-%D0%B1%D0%BE%D0%BC%D0%B1%D0%B0-%D0%BF%D0%BE%D0%B4-%D0%BA%D0%BE%D0%BB%D0%B0%D1%82%D0%B0-%D0%BD%D0%B0-%D0%BF%D0%BE%D0%BB%D0%B8%D1%86%D0%B0%D0%B9-news846189.html", "text": "Полицията в Северна Ирландия откри бомба под колата на полицай в Белфаст, предаде „Ройтерс”, цитирана от „Дарик” Според полицията, бомбата вероятно е поставена от националисти с екстремистки убеждения и е щяла да убие полицая, ако не е била намерена навреме. Макар мирно споразумение от 1998 г. да сложи край на три десетилетия на насилие в Северна Ирландия, полицаи спорадично стават мишени за малки екстремистки групировки, които все още са активни в контролираната от Великобритания провинция, отбелязва агенцията. Подозрителният предмет е бил идентифициран вчера в източната част на Белфаст, като според експерти на полицията става дума за самоделно взривно устройство, което обаче е било напълно годно да се задейства. \"Според нас, този опит за убийство е извършен от републиканци привърженици на насилието. Те не се интересуват от това кого атакуват, не се интересуват от това кого убиват. Те просто са противници на мира и демокрацията\", заявиха полицията в офицална позиция. Националисти с екстремистки убеждения от групировката \"Нова ИРА\" поставиха кола бомба, която избухна пред съдебна сграда в Лондондери през януари. При експлозията нямаше пострадали, припомня „Ройтерс”. Убийството на журналистката Лайра Маккий по време на безредици в Лондондери миналия месец провокира опасения, че екстремистите се опитват да се възползват от политическото напрежение, провокирано от решението на Великобритания да напусне Европейския съюз. Близо 3 600 души бяха убити при насилието в Северна Ирландия, започнало в края на 60-те години между протестантите юнионисти и националистите католици, посочве още агенцията. Сподели:", "date": "2019.06.02", "title": "Полицията в Северна Ирландия откри бомба под колата на полицай"}
{"url": "https://pik.bg/%D0%B8%D0%B7%D1%80%D0%B0%D0%B5%D0%BB-%D0%BF%D1%80%D0%B8%D0%B7%D0%BD%D0%B0-%D1%87%D0%B5-%D0%B5-%D0%B0%D1%82%D0%B0%D0%BA%D1%83%D0%B2%D0%B0%D0%BB-%D1%81%D0%B8%D1%80%D0%B8%D1%8F-news846166.html", "text": "AFP,  цитирана от \"Фокус\". Израелската армия потвърди в неделя, че е нападнала сирийски военни позиции в отговор на ракети, изстреляни от Сирия в планината Хермон на окупираните Голански възвишения, предава В изявление на военните се казва, че сирийският режим е отговорен \"за всяко действие, предприето срещу Израел\", като министър-председателят Бенямин Нетаняху повтори политиката на Израел да \"реагира решително на всяка агресия срещу страната ни\". Две ракети бяха изстреляни от планината Хермон късно събота, а армията заяви в неделя, че една от тях е \" била изстреляна на територията на Израел\" (окупираните Голански възвишения – бел. ред). В отговор армията атакува \"две сирийски артилерийски батaрeи, редица наблюдателни и разузнавателни постове на Голанските възвишения и една въздушна отбранителна батарея SA-2\". \"По време на ударите е била активирана израелска система за въздушна отбрана заради сирийския зенитен огън. Никоя от ракетите не е избухнала в Израел.\" Нетаняху каза, че е разпоредил атаката след изстрелването на ракетите по израелската територия. \"Няма да толерираме обстрел на нашата територия\", каза той. Сподели:", "date": "2019.06.02", "title": "Израел призна, че е атакувал Сирия"}
{"url": "https://pik.bg/%D0%B7%D0%B0%D0%BF%D0%BE%D1%87%D0%B2%D0%B0-%D1%80%D0%B5%D0%BC%D0%BE%D0%BD%D1%82%D1%8A%D1%82-%D0%BD%D0%B0-%D0%B2%D0%BE%D0%BB%D0%B5%D0%B9%D0%B1%D0%BE%D0%BB%D0%BD%D0%BE%D1%82%D0%BE-%D1%85%D0%B0%D0%BB%D0%B5-%D0%B2%D1%8A%D0%B2-%D0%B2%D1%80%D0%B0%D1%86%D0%B0-%D1%81%D0%BD%D0%B8%D0%BC%D0%BA%D0%B0-news846169.html", "text": "В рамките на първия турнир по волейбол за мъже – „Купата на Враца“, бе дадено началото на строително-ремонтните дейности по обновяването на волейболното хале в града, съобщава „Конкурент”. Символичната първа копка бе направена от кмета Калин Каменов, министъра на регионалното развитие и благоустройството – Петя Аврамова и представителя на фирмата-изпълнител – Бончо Бонев. Кметът Калин Каменов заяви, че благодарение на подкрепата от страна на правителството, са осигурени 1 200 000 лева за ремонта на волейболно хале. „Днес се провежда последният турнир в тази спортна зала, която е изключително компрометирана – разясни Каменов. - Добрата новина е, че само след няколко месеца, във Враца ще има съвременна волейболна зала, със съблекални, санитарни помещения, вентилация и отоплителна система. Вярвам, че след приключването на ремонтните дейности, волейболистите ни ще имат една адекватна база, където да спортуват“. Градоначалникът на Враца добави, че обновяването на спортния комплекс ще продължи. По време на първата копка, министър Аврамова благодари на кмета Каменов за полаганите усилия както в сферата на пътната инфраструктура, така и за обновяването на спортните бази в града. Представителят на фирмата-изпълнител на ремонтите дейности ДЗЗД „Престиж – Парсек” – Бончо Бонев бе категоричен, че обновяването на волейболното хале ще бъде изпълнено качествено и в срок. „Само след няколко месеца, Враца ще разполага с една модерна волейболна зала“, обеща Бонев. На събитието присъстваха още Негово Високопреосвещенство Врачански митрополит Григорий, областният управител Малина Николова, спортисти от волейболни клубове в града и страната. Строително-ремонтните дейности по халето предвиждат подмяна на всички инсталации, дограми и настилки, както и да се изгради  пристройка към него. В новата част ще се разположат помощните помещения - съблекални, бани, тоалетни, като успоредно с това ще бъдат изградени и трибуни, с близо 200 седящи места. Средствата, в размер на 1 200 000 лева са осигурени с постановление на Министерски съвет. Снимка: Конкурент.бг Сподели:", "date": "2019.06.02", "title": "Започва ремонтът на волейболното хале във Враца (СНИМКА)"}
{"url": "https://pik.bg/%D0%B5%D0%BA%D1%81%D0%BF%D0%B5%D1%80%D1%82%D0%B8-%D0%B7%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0%D1%82%D0%B0-%D1%81%D0%B8%D1%82%D1%83%D0%B0%D1%86%D0%B8%D1%8F-%D1%81%D0%BB%D0%B5%D0%B4-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D0%B3%D0%B5%D1%80%D0%B1-%D0%B0%D0%BD%D0%B0%D0%BB%D0%B8%D0%B7%D0%B8%D1%82%D0%B5-%D0%B2%D0%B5%D0%B4%D0%BD%D0%B0%D0%B3%D0%B0-%D0%B7%D0%B0%D0%BF%D0%BE%D1%87%D0%BD%D0%B0%D1%85%D0%B0-%D0%B8-%D1%82%D0%BE%D0%B2%D0%B0-news846159.html", "text": "Политологът доцент Татяна Буруджиева и политическият психолог проф. Антоанета Христова анализираха пред сутрешния блок на Нова телевизия политическата ситуация в ГЕРБ и БСП след евроизборите. „Това, което се случи на евроизборите като резултат не е индулгенция за когото и да било – категорична бе доцент Буруджиева. - Повод е за много сериозни анализи. В ГЕРБ тези анализи веднага започнаха и това бързо пролича. Докато в БСП не е така. Вижда се, че ГЕРБ, които си поставиха за цел да победят, но си поставиха като цел осем евродепутати, не го постигнаха и реакцията на това бе незабавна. Нямаше обичайната веселост и радост още в нощта след изборите. Нещата бяха много обрани. ГЕРБ веднага си направиха изводите. В България няма обективни данни и ситуации, които да показват, че хората искат предсрочни избори. Вижда се, че хората искат промени но от настоящите управляващи най-вече. И не е случайно, че Бойко Борисов е толкова дълго в политиката, защото се държи по този начин и има това политическо поведение. Когато отговаряш на очакванията на хора какъв да си и как да го правиш, в политиката това е условия за стабилен живот. Управляващата коалиция винаги е била не особено стабилна, но не е имало знаци за разпад. Ясно е, че в оставката на Корнелия Нинова има уловка. Оставката е действие в политиката, но в БСП се случи обратното – тези които казаха, че ще подават оставка, не го направиха, а тези, които не – го направиха. Според устава на БСП обаче не е проблем да си подадеш оставката, както казваше Георги Първанов, и да си седнеш на последния ред и да гледаш и да не се намесваш. Става въпрос за извънреден конгрес и избор. Там обаче няма нито подготвени правила, нито изчистени списъци, нито как ще се гласува. И това всичкото е набързо. Колкото до патриотите, те са живия пример, че като дрънкаш оръжието, то трябва да гръмне накрая”. „Проблемите в ГЕРБ и БСП са много различни и изборите бяха лакмус за тях – допълни професор Антоанета Христова. -  ГЕРБ е млада партия, която страда от всички болежки на младостта и от това, че в един момент трябва да се превърне в устойчива и й предстоят много сериозни битки. БСП страда от друго. Това е партия-столетница, която е изключително вътрешно разделена и има лидер, който е част от вътрешния конфликт, като има за задача да оцелее чрез лидер, който е приет от всички страни и изиграе ролята на обединител. Това е много труден процес и БСП трябва да престане да се съпротивлява на този процес, ако иска да се излекува. Цветан Цветанов е човек с огромен опит, който може да печели избори. Той не се съобрази със спецификите на настоящето и не се отказа от стари методи, което предизвика и недоволството на премиера. Тези индикации за проблеми в кампанията на ГЕРБ ги имаше и в президентските избори още. Цветанов има качествата на добър анализизатор и всяка партия би спечелила от неговото присъствие в редиците й. Очаквам, обаче, той да е много лоялен член на ГЕРБ и перспективите му на развитие може да са в чужбина. Не трябва да се притесняваме за Цветанов”. Сподели:", "date": "2019.06.02", "title": "Експерти за политическата ситуация след изборите: В ГЕРБ анализите веднага започнаха и това бързо пролича"}
{"url": "https://pik.bg/%D1%81%D1%82%D0%BE%D0%B9%D1%82%D0%B5-%D0%B4%D0%B0%D0%BB%D0%B5%D1%87-%D0%BE%D1%82-%D1%82%D0%B5%D0%B7%D0%B8-%D1%85%D1%80%D0%B0%D0%BD%D0%B8-%D0%B2-%D0%BC%D0%B0%D0%B3%D0%B0%D0%B7%D0%B8%D0%BD%D0%B0-news846073.html", "text": "Има храни, които ние погрешно смятаме за полезни, а те не са. Понякога дори и най-безобидните продукти, които си купуваме всеки ден, могат да се окажат вредни за здравето ни. Важно е да осъзнаваме какво наистина си купуваме, когато отидем в магазина. Ето 4 храни, от които трябва да стоите далеч в магазина: Рулца от раци Рулцата от раци са популярна и евтина добавка към много видове салати, но в тези рулца има всичко друго, но не и месо от раци. Те съдържат намачкано филе от бяла риба, което понякога се замества с глутен, нишесте или белтъци. Също така в тях има голямо количество захар, овкусители и оцветители. Вредни са не само заради всички изкуствени добавки в тях, а и защото крият опасност от хранително натравяне. Грозде Гроздето е храна, която има изключително кратък срок на годност. То трябва да бъде консумирано веднага, след като е набрано, но това няма как да се случи, когато го купуваме от супермаркета. В магазините подобряват вида на гроздето с различни химически продукти. Ето защо трябва да знаете, че ако си купите грозде и то стои в идеален вид с дни, то със сигурност е преминало през сериозна обработка с химикали. Риба в пластмасови кутии Срокът на годност на тази риба е изключително кратък. Ето защо рибите в пластмасови кутии стоят в зехтин или някакво друго олио, което ги държи годни. Ако рибата е оставена в саламура, то има голям шанс към нея да е добавен и хексаметилентетрамин. Това химично вещество е забранено в много страни. Червен боб Ястията с червен боб имат както множество ползи, така и вреди. Червеният боб може да ни навреди, ако не е приготвен правилно. Ако не варите боба достатъчно дълго, той може да стане отровен, защото в него се съдържат много естествени токсини. Хубаво е преди варене бобът да се накисне във вода за няколко часа и след това да се вари. Сподели:", "date": "2019.06.02", "title": "Стойте далеч от тези храни в магазина"}
{"url": "https://pik.bg/%D0%B2-%D1%85%D0%BE%D0%BB%D0%B0%D0%BD%D0%B4%D0%B8%D1%8F-%D0%BF%D0%BE%D1%81%D1%82%D0%B0%D0%B2%D0%B8%D1%85%D0%B0-%D1%80%D0%B5%D0%BA%D0%BE%D1%80%D0%B4-%D0%B7%D0%B0-%D0%BD%D0%B0%D0%B9-%D0%BC%D0%BD%D0%BE%D0%B3%D0%BE-%D0%B2%D0%B8%D1%81%D0%BE%D0%BA%D0%B8-%D1%85%D0%BE%D1%80%D0%B0-%D1%81%D1%8A%D0%B1%D1%80%D0%B0%D0%BB%D0%B8-%D1%81%D0%B5-%D0%BD%D0%B0-%D0%B5%D0%B4%D0%BD%D0%BE-%D0%BC%D1%8F%D1%81%D1%82%D0%BE-news846068.html", "text": "Общо 850 души се стекоха в холандския град Утрехт, за да поставят световен рекорд за най-много високи хора, събрали се на едно място, съобщи ЮПИ. Изискването за участие е било мъжете да са високи не по-малко от 1,90 м, а жените - 1,75 м. Събирането е организирано от Клуба на високите хора в рамките на ежегодната европейска среща. Досегашният рекорд е 136 високи хора, събрали се в Австралия през 2009 г. Изследване от 2016 г. показа, че холандските мъже са най-високи в света - със среден ръст около 1,80 м. Холандките са на второ място след латвийките, със средна височина 1,65 м. Сподели:", "date": "2019.06.02", "title": "В Холандия поставиха рекорд за най-много високи хора, събрали се на едно място"}
{"url": "https://pik.bg/%D0%B3%D0%BE%D1%80%D0%B5%D1%89%D0%BE-%D1%8F%D0%BD%D0%B0-%D0%BD%D0%B0-%D0%BF%D0%B5%D1%82%D0%BA%D0%BE-%D0%BD%D0%B0%D0%BF%D0%BE%D0%BC%D0%BF%D0%B0-%D0%B3%D1%8A%D1%80%D0%B4%D0%B8%D1%82%D0%B5-%D1%81%D1%8A%D1%81-%D1%81%D0%B8%D0%BB%D0%B8%D0%BA%D0%BE%D0%BD-news846095.html", "text": "На фолкпевица в бюста замяза съпругата на Петко Димитрова - Яна. Танцьорката реши да сложи силикон. Допреди няколко години изваяната спортистка нямаше почти нищо в пазвите си. Но сега е различно, пише столичен всекидневник. Яна се наблъсква със силикон и вече гордо вее новите си цици. Танцьорката може да се конкурира с чалга дивите с големите си гърди. Циците на съпругата на бизнесмена Петко са изваяни до съвършенство. Формите й са идеално обли и са като малки любеници. Яна слага силикона си в турска клиника. Половинката на бившия брадър решава да сложи цици след раждането на второто си дете. Тя е категорична, че повече няма да кърми и да ражда и затова се подлага на интервенцията. Набъбването на гръдната обиколка на Яна е очевидно, но тя не е прекалила с кубиците и гърдите й стоят много съразмерно. Яна вече е чашка C, a не А, както изгря в предаването \"Денсинг старс\". Димитрова от години имаше комплекс, че не е особено надарена. Сега красавицата може да се похвали с перфектно тяло. Тя вече показва сочния си бюст по време на почивките си с Петко. Преди да сложи циците, Яна не смееше да си снима гърдите, тъй като се притесняваше, че е плоска. Сподели:", "date": "2019.06.02", "title": "ГОРЕЩО: Яна на Петко напомпа гърдите със силикон"}
{"url": "https://pik.bg/%D0%B3%D1%8A%D1%80%D1%86%D0%B8%D1%82%D0%B5-%D0%B3%D0%BB%D0%B0%D1%81%D1%83%D0%B2%D0%B0%D1%82-%D0%BD%D0%B0-%D0%B2%D1%82%D0%BE%D1%80%D0%B8-%D1%82%D1%83%D1%80-%D0%B7%D0%B0-%D0%BC%D0%B5%D1%81%D1%82%D0%BD%D0%B8-%D0%B8%D0%B7%D0%B1%D0%BE%D1%80%D0%B8-news846066.html", "text": "Днес гърците гласуват на втори тур на местните избори, пише македонското електронно издание “24 Инфо“. Втори тур ще има и в двата най-големи гръцки града, Атина и Солун. В гръцката столица в първия тур Костас Бакояни, син на Дора Бакояни и внук на Константинос Мицотакис от Нова демокрация спечели 42,65% от гласовете, а неговият опонент от СИРИЗА Насос Илиопулос - 16,98%. Николаос Тахиаос и Зервас Константинос, и двамата от Нова демокрация, но втория без подкрепата на партията, ще се борят за кмет на Солун. Разликата между тях миналата седмица беше 7.47% в полза на Тахиаос, подкрепен от най-голямата гръцка опозиционна партия. Кандидатът на СИРИЗА за кмет на Солун Катерина Нотопулу не успя да достигне до втори тур, тъй като според гласовете на гражданите миналата седмица завърши на четвърто място. Мандатът на новоизбраните кметове, префекти и членове на общински и областни съвети започва от 1 септември тази година и ще продължи до 31 август 2023 година. Избирателните секции, както и в първия кръг, ще бъдат отворени в 7 часа сутринта, а гласуването ще продължи до 19 часа местно време, което съвпада с българското. Сподели:", "date": "2019.06.02", "title": "Гърците гласуват на втори тур за местни избори"}
{"url": "https://pik.bg/%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D1%81%D0%BB%D0%B0%D0%B2%D0%B0%D1%82%D0%B0-%D1%82%D0%B8%D1%82%D0%B0-%D0%B8%D0%B7%D0%BF%D0%BB%D0%B0%D0%BA%D0%B0-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D1%81%D0%B8-%D0%B1%D0%BE%D0%BB%D0%BA%D0%B0---%D1%82%D0%B8%D0%B9%D0%BD%D1%81%D0%B5%D0%BD%D0%B7%D0%B0%D1%86%D0%B8%D1%8F%D1%82%D0%B0-%D0%BE%D1%82-%D1%81%D0%B8%D0%BB%D0%B8%D1%81%D1%82%D1%80%D0%B0-%D0%B8%D0%B7%D0%BE%D1%81%D1%82%D0%B0%D0%B2%D0%B5-news845888.html", "text": "Тийнсензацията Тита се нареди сред финалистите на \"Като две капки вода\", но се оказа, че покрай славата е останала без приятели. Певицата от Силистра не крие, че популярността й е коствала много от личното й време и пространство, но осъзнава, че това е цената, която трябва да плати за успеха си. Хубавицата е категорична, че не обръща внимание на клюките по свой адрес, но се дразни изключително много, когато намесват семейството й. \"Приятелският ми кръг драстично намаля заради славата. Когато станеш популярен, хората започват да те гледат с други очи\", заяви изпълнителката. В момента Христина, както е истинското й име, е студентка в Нов Български университет, но е стопирала ученето заради ангажиментите си на сцената. Тъй като голямата й амбиция е да пробие на световния музикален пазар. \"Откакто се помня съм мечтала да бъда на сцена и да пея. Нищо друго\", категорична е тя. По повод слуховете за раздяла с гаджето й Тита лаконично заяви, че всяка връзка минава през трудни периоди, от които е важно да се излезе с разбиране. Припомняме, че в понеделник вечер, след края на \"Капките\", Тита се появи с гаджето си Викторио на афтър партито. Сподели:", "date": "2019.06.02", "title": "ЦЕНАТА НА СЛАВАТА: Тита изплака най-голямата си болка - тийнсензацията от Силистра изоставена от..."}
{"url": "https://pik.bg/%D0%B8%D0%B7%D1%81%D1%82%D1%80%D0%B5%D0%BB%D1%8F%D1%85%D0%B0-780-%D0%BF%D1%80%D0%BE%D1%82%D0%B8%D0%B2%D0%BE%D0%B3%D1%80%D0%B0%D0%B4%D0%BD%D0%B8-%D1%80%D0%B0%D0%BA%D0%B5%D1%82%D0%B8-%D0%B2-%D0%BF%D0%B5%D1%82%D1%8A%D0%BA-%D0%B2-%D1%8E%D0%B6%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-news846091.html", "text": "780 ракети са изстреляни от Агенцията за борба с градушките (ИАБГ) в петък над Южна България. Това съобщиха от пресецентъра на Министерството на земеделието, храните и горите. Обработени са 59 градоопасни облака, които са минали над защитаваната територия. Комисии към Областна дирекция „Земеделие” ще оценяват пораженията от падналата вчера градушка в района на селата Змейово, Кирилово, Ракитница и Хрищени, които са на територията на област Стара Загора. Към момента не е възможно да се направи обследване, тъй като площите са все още под вода и това не позволява да се установят щетите. Веднага щом водата се оттече, щетите ще бъдат описани. Село Змейово, което е най-засегнато от градушката, не се намира в защитавана от ИАБГ територия. То е разположено между защитаваните територии на регионална дирекция с. Петрово и с. Тъжа. От ракетни площадки на двете дирекции са изстрелвани ракети на предел към облака, минал над населеното място. Поради забранена зона за стрелба, заради военни обекти, не е възможно построяването на междинна ракетна площадка край селото. Останалите три села Кирилово, Ракитница и Хрищени попадат в защитаваната територия от ИАБГ и в следствие на изстреляните ракети са минимизирани щетите. Припомняме, че държавата прилага нотифицирана държавна помощ за компенсиране на разходите при 100% напълно пропаднали площи. За нея могат да кандидатстват само регистрирани земеделски. Заявления ще се приемат в Общинска служба „Земеделие“ – Стара Загора. Сподели:", "date": "2019.06.02", "title": "Изстреляха 780 противоградни ракети в петък в Южна България"}
{"url": "https://pik.bg/%D0%BD%D0%B5-%D0%B5-%D0%B7%D0%B0-%D0%B2%D1%8F%D1%80%D0%B2%D0%B0%D0%BD%D0%B5-%D0%B4%D0%BE%D0%BA%D0%B0%D1%82%D0%BE-%D0%BC%D0%B8%D0%BD%D1%8E-%D1%81%D1%82%D0%B0%D0%B9%D0%BA%D0%BE%D0%B2%D0%B8-%D0%BB%D0%B5%D0%B6%D0%B8-%D0%B2-%D0%BA%D0%B8%D0%BB%D0%B8%D1%8F%D1%82%D0%B0-%D1%81%D0%BD%D0%B0%D1%85%D0%B0-%D0%BC%D1%83-%D1%81%D0%B5-%D0%BD%D0%B0%D0%BC%D1%8A%D1%80%D0%B4%D0%B0-%D0%BF%D1%80%D0%B8-%D0%BC%D0%B8%D1%82%D0%BA%D0%BE-%D0%BF%D0%B0%D0%B9%D0%BD%D0%B5%D1%80%D0%B0--news845985.html", "text": "Странни събития се случват в олигархическата фамилия Стайкови. Докато главата на семейството Миньо Стайков е зад решетките с дебели обвинения за куп престъпления, а синът му Стайко Стайков е под домашен арест в имението си в \"Бояна\", жена му Мария Цветкова се втурна да прави чалга кариера. Преди няколко часа на платформата \"ЮТюб\", както и в социалните профили на \"Пайнер\" бе качен трейлъра на \"Кралица\" - дебютното чалга парче на бившата плеймейтка. Преди няколко години тя пригласяше на Емануела в хита й \"Незабравима\". Покрай миналите им отношения с братя Диневи, Цветкова се пада свекърва на чалга звездата. Преди години Мария бе жена на Динко Динев, а после Емануела имаше връзка с неговия син Димитър. В \"Пайнер\" Цветкова ще се подвизава с артистичния псевдоним Ариа. Чалга фенове коментират, че плеймейтката обаче явно не е съпричастна с участта на двамата Стайкови, след като въпреки проблемите им с правосъдието е подписала договор с Митко Пайнера, по силата на който най-вероятно ще й се наложи и да обикаля кръчмите нощем за бъдещи участия. Припомняме, че в края на миналия месец Апелативният специализират съд остави в ареста алкохолния бос по разследване за злоупотреби с европари. За последните 10 месеца това е третото обвинение срещу него. През февруари Апелативният съд пък остави сина му под домашен арест, който 4 месеца бе издирван с европейска заповед за арест. Неочаквано обаче той самият се появи в \"Пирогов\", твърдейки, че е бил отвлечен и държан в плен. Синът на Миньо Стайков е обвинен за участие в престъпна група за пране на пари, данъчни престъпления и разпространение на нелегални цигари. Сподели:", "date": "2019.06.02", "title": "НЕ Е ЗА ВЯРВАНЕ: Докато Миню Стайкови лежи в килията, снаха му се намърда при Митко Пайнера (ВИДЕО)"}
{"url": "https://pik.bg/%D0%B1%D1%83%D0%BC-%D1%81-385-%D1%81%D0%BA%D0%B0%D1%87%D0%B0%D1%82-%D0%BD%D0%BE%D0%B2%D0%B8%D1%82%D0%B5-%D0%B6%D0%B8%D0%BB%D0%B8%D1%89%D0%BD%D0%B8-%D1%81%D0%B3%D1%80%D0%B0%D0%B4%D0%B8-%D0%B2-%D1%82%D1%8A%D1%80%D0%BD%D0%BE%D0%B2%D0%BE-news846090.html", "text": "С 38,5% са се увеличили новострлящите жилищни сгради във Велико Търново в сравнение с миналата година. Това сочат данни на Териториално статистическо бюро. От институцията уточниха, че от началото на годината до края на март в областта е започнал строежът на 18 жилищни сгради със 125 жилища в тях и с 15 556 кв. м обща застроена площ и на 19 други сгради с 11 627 кв. м разгъната застроена площ. Спрямо предходното тримесечие броят на започнатите жилищни сгради се увеличава със 157,1%, докато жилищата в тях са по-малко с 19,9%, а общата им застроена площ – с 12,8%. Броят на започнатите други сгради нараства със 137,5%, а тяхната разгъната застроена площ – с 383,5%. В сравнение с първото тримесечие на 2018 година започнатите нови жилищни сгради се увеличават с 38,5%, жилищата в тях – близо девет пъти, а разгънатата им застроена площ – пет пъти. При започнатите други видове сгради не се регистрира промяна, докато общата им застроена площ се увеличава със 131,9%. Сподели:", "date": "2019.06.02", "title": "БУМ: С 38,5% скачат новите жилищни сгради в Търново"}
{"url": "https://pik.bg/%D0%BE%D0%BF%D0%B0%D1%81%D0%BD%D0%B8-%D0%BE%D0%B1%D0%BB%D0%B0%D1%86%D0%B8-%D0%B2%D1%80%D0%B5%D0%BC%D0%B5%D1%82%D0%BE-%D0%BE%D1%81%D1%82%D0%B0%D0%B2%D0%B0-%D0%BD%D0%B5%D1%81%D1%82%D0%B0%D0%B1%D0%B8%D0%BB%D0%BD%D0%BE-%D1%89%D0%B5-%D0%BF%D1%80%D0%B5%D0%B2%D0%B0%D0%BB%D1%8F%D0%B2%D0%B0-%D0%BD%D0%B5-%D1%81%D0%B0-%D0%B8%D0%B7%D0%BA%D0%BB%D1%8E%D1%87%D0%B5%D0%BD%D0%B8-%D0%B3%D1%80%D0%B0%D0%B4%D1%83%D1%88%D0%BA%D0%B8-news846058.html", "text": "Краткотрайни валежи от дъжд с гръмотевици от вчера и  през нощтта ще се повтарят и днес. В централните райони ще продължи да вали по-обилно. Ще духа слаб до умерен вятър от изток-североизток. Максималните температури ще са между 22 и 27 градуса, сочи прогнозата на НИМХ. По Черноморието ще преобладава слънчево време. В следобедните часове ще се развива купеста и купесто-дъждовна облачност, на места - с краткотрайни валежи от дъжд и гръмотевици. Ще духа слаб до умерен вятър от изток-югоизток. Максимални температури на въздуха: 22-25 градуса. Температурата на морската вода е 16-20 градуса. Вълнението на морето ще е 1-2 бала. Над планините облачността ще е разкъсана. След обяд ще се развие купеста и купесто-дъждовна облачност и на много места ще има краткотрайни валежи от дъжд с гръмотевични бури. Ще духа до умерен вятър от юг-югоизток. Максималната температура на височина 1200 метра ще е около 15 градуса, на 2000 метра - около 9 градуса. През следващите дни въздушната маса над страната ще остане неустойчива. Ще се развива купеста и купесто-дъждовна облачност и на много места, главно в Западна и Централна България, ще има валежи и гръмотевични бури. Остава повишена вероятността за локални интензивни явления и градушки. Вятърът ще е слаб, но по време на гръмотевични бури временно ще се усилва. На места днес и в източните райони ще превали и прегърми, но в началото на следващата седмица ще е почти без валежи. Там ще има и повече слънчеви часове, а температурите ще са по-високи, в югоизточните райони - до 28-30 градуса. В останалата част от страната преобладаващите максимални температури ще са между 21 и 26 градуса. „Времето през юни ще остане нестабилно през почти целия месец. Изключваме последните десет дни. Общо взето продължава неустойчивата въздушна маса. Времето остава с краткотрайни, в отделни райони интензивни валежи.” Това коментира пред Нова телевизия Анастасия Стойчева от НИМХ. По думите ѝ градушките ще останат характерно явление, поне през първото десетдневие на юни. „Областите, в които е възможно да паднат повече валежи, вече са повече на брой. Пролетните процеси са с доста локален характер. Затова и занапред количествата на валежите ще са с неравномерно разпределени”, коментира още тя. Температурите през юни ще са около и над нормите. „Най-ниските, които очакваме са между 10 и 15 градуса, а най-високите са между 30 и 35 градуса. Големите температурни разлики са характерни за юни“, посочи Стойчева. Сподели:", "date": "2019.06.02", "title": "ОПАСНИ ОБЛАЦИ: Времето остава нестабилно, ще превалява, не са изключени градушки"}
{"url": "https://pik.bg/%D0%B2-%D1%80%D0%BE%D0%B4%D0%BE%D0%BF%D0%B8%D1%82%D0%B5-%D0%BA%D0%BE%D0%BA%D0%BE%D1%88%D0%BA%D0%B0-%D0%B8%D0%B7%D0%BB%D1%8E%D0%BF%D0%B8-%D0%BF%D0%B0%D1%82%D0%B5%D0%BD%D1%86%D0%B0-news846063.html", "text": "Кокошка излюпи патенца в родопското село Могилица. Малките са в стопанството на Емин Голев, който е земеделски производител и отглежда каракачански коне и късорого родопско говедо. Кокошката е измътила патенцата за 28 дни, съобщава БНР. Те са неотлъчно до кокошата майка, която ги пази като орлица. Стопанинът вече им прави басейн, в който да се учат сами да плуват, защото ще трябва да се грижат за опазване на зеленчуците от появили се вредители. Сподели:", "date": "2019.06.02", "title": "В РОДОПИТЕ: Кокошка излюпи патенца"}
{"url": "https://pik.bg/%D0%B5%D0%BA-%D0%BE%D0%B1%D1%8F%D0%B2%D0%B8-%D1%87%D0%B5-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BD%D0%B0-%D1%87%D0%B5%D1%85%D0%B8%D1%8F-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B2%D1%80%D1%8A%D1%89%D0%B0-%D0%BC%D0%B8%D0%BB%D0%B8%D0%BE%D0%BD%D0%B8-%D0%B5%D0%B2%D1%80%D0%BE-%D0%B7%D0%B0%D1%80%D0%B0%D0%B4%D0%B8-%D0%BA%D0%BE%D0%BD%D1%84%D0%BB%D0%B8%D0%BA%D1%82-%D0%BD%D0%B0-%D0%B8%D0%BD%D1%82%D0%B5%D1%80%D0%B5%D1%81%D0%B8-news846017.html", "text": "Европейската комисия (ЕК) заяви, че чешкият премиер Андрей Бабиш трябва да върне субсидии за милиони евро, след като проектодоклад установи, че милиардерът е в конфликт на интереси, съобщиха чешки медии, цитирани от „Франс Прес” и „Фокус” Комисията извърши одита през януари и февруари, подозирайки, че Бабиш е взимал решения за субсидии от ЕС като политик, а ги е усвоявал като предприемач. Тя установи, че Бабиш, вторият най-богат чех, все още извлича печалби от основаната от него фирма за храна, химикали и медии. Комисията, която спря субсидиите на „Агроферт“ – фирмата, контролирана от Бабиш, в очакване на одитната присъда, заяви, че иска Чешката република да върне субсидии в размер на 17,4 милиона евро, които противоречат на правилата. 64-годишният Бабиш, роден в Словакия, прехвърли „Агроферт“ на два доверителни фонда през февруари 2017 г. - месеци преди да стане министър-председател, за спазване на разпоредбите за конфликт на интереси. Но като цитира устава на фонда, Комисията заяви, че „г-н Бабиш е създател и единственият бенефициент на тези доверителни фондове“. \"Двете основни цели на доверителните фондове са администрирането на групата \"Агроферт\" и защитата на интересите на г-н Бабиш\", се казва в проектодоклада. Сподели:", "date": "2019.06.02", "title": "ЕК обяви, че премиерът на Чехия трябва да връща милиони евро заради конфликт на интереси"}
{"url": "https://pik.bg/%D1%83%D0%BD%D0%B8%D1%84%D0%BE%D1%80%D0%BC%D0%B5%D0%BD%D0%B8%D1%82%D0%B5-%D0%BF%D1%80%D0%BE%D0%B2%D0%B5%D0%B4%D0%BE%D1%85%D0%B0-%D1%87%D0%B5%D1%82%D0%B8%D1%80%D0%B8-%D1%81%D0%BF%D0%B5%D1%86%D0%B8%D0%B0%D0%BB%D0%B8%D0%B7%D0%B8%D1%80%D0%B0%D0%BD%D0%B8-%D0%BE%D0%BF%D0%B5%D1%80%D0%B0%D1%86%D0%B8%D0%B8-%D0%B2-%D0%BE%D0%B1%D0%BB%D0%B0%D1%81%D1%82-%D0%B2%D1%80%D0%B0%D1%86%D0%B0-%D0%B7%D0%B0-%D0%B4%D0%B5%D0%BD-news846028.html", "text": "За времето от 06:00 часа на 31 май до 06:00 часа на 1 юни на територията на област Враца са проведени 4 специализирани полицейски операции за установяване на малолетни и непълнолетни лица в и около нощните увеселителни питейни заведения, съобщават от ОД МВР-Враца, цитирани от „Конкурент”. Извърешни са и проверки за наличие на стоки без акцизен бандерол, повишаване чувството за сигурност на гражданите, противодействие на битовата престъпност, кражби на животни от частни домове и превантивни мерки срещу престъпления от всякакъв вид. Проверени са 94 човека и 30 МПС-та. Съставени са 9 акта и 5 фиша. Сподели:", "date": "2019.06.02", "title": "Униформените проведоха четири специализирани операции в област Враца за ден"}
{"url": "https://pik.bg/%D0%BE%D1%82-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%BF%D0%BE%D0%BC%D0%BF%D0%B5%D0%BE-%D0%BF%D0%BB%D0%B0%D1%88%D0%B8-%D1%80%D1%83%D1%81%D0%B8%D1%8F-%D1%81-%D0%BD%D0%B0%D1%82%D0%BE-news846064.html", "text": "Германия трябва да увеличи разходите за отбрана до 2% от БВП, тъй като НАТО е важен инструмент за \"сплашването на Русия\". Това заяви в интервю за \"Билд\" държавният секретар на САЩ Майк Помпео, цитиран от БГНЕС. Той настоя германското правителство да спази обещанието си за подобна мярка. Германия със своята мощ и благосъстояние трябва да разбере, че е длъжна да направи нещо или поне това, което е обещала, посочи Помпео. В Берлин американският държавен секретар се срещна с канцлера Ангела Меркел и външния министър Хайко Маас. На срещата Маас заяви, че Германия и САЩ са заинтересовани от добри отношения с Русия и работещ диалог за разрешаването на международните конфликти. \"Надяваме се, че Германия ще направи повече. Германското правителство разбира заплахата от ракетната програма и регионалната агресия. Тези рискове са реални\", коментира Помпео. Той бе категоричен, че \"свободните демокрации са задължени да пазят света от заплахи\" и изрази надежда, че Германия ще участва в този процес. Сподели:", "date": "2019.06.02", "title": "ОТ ГЕРМАНИЯ: Помпео плаши Русия с НАТО"}
{"url": "https://pik.bg/%D1%81%D0%B5%D0%BD%D0%B7%D0%B0%D1%86%D0%B8%D0%BE%D0%BD%D0%BD%D0%BE-%D0%BC%D0%B5%D0%BA%D1%81%D0%B8%D0%BA%D0%B0%D0%BD%D0%B5%D1%86-%D1%88%D0%BE%D0%BA%D0%B8%D1%80%D0%B0-%D0%B0%D0%BD%D1%82%D1%8A%D0%BD%D0%B8-%D0%B4%D0%B6%D0%BE%D1%88%D1%83%D0%B0-%D0%B2-%D0%BD%D1%8E-%D0%B9%D0%BE%D1%80%D0%BA-%D0%B2%D0%B8%D0%B4%D0%B5%D0%BE-news846131.html", "text": "Феновете на професионалния бокс видяха тази нощ най-голямата сензация в тежка категория от знаменития триумф на Бъстър Дъглас над Майк Тайсън през 1990 година, след като тоталният аутсайдер Анди Руис-младши от Мексико прати цели четири пъти в нокдаун британската боксова машина Антъни Джошуа и му отне трите шампионски пояса пред изумените зрители в \"меката на спорта\" \"Медисън Скуер Гардън\" в Ню Йорк, съобщава „Спортал”. Джошуа първоначално прати опонента си в нокдаун в началото на третия рунд и изглеждаше сякаш ще поеме контрол върху събитията, но вместо това веднага последва нокдаун в актива на мексиканеца. Руис-младши засипа с комбинации от леви и десни крошета и регистрира втори нокдаун в рамките на рунда, като сериозно разклати британската суперзвезда. В следващите три рунда темпото поспадна, но в седмия отново Руис-младши реши да рискува и се впусна в атака с леви и десни крошета срещу сваления гард на Джошуа, записвайки още два нокдауна. Шампиона се изправи, но обърна гръб на рефера на ринга Майкъл Грифин и не можа да отговори убедително на въпроса \"Готов ли си да се боксираш\", като изглеждаше съвсем неадекватен. Повторенията с подходящ звук показаха, че всъщност Джошуа е отговорил с \"да\" на въпроса, но след това не протестира срещу решението и не пожела да се оплаче, че битката е спряна преждевременно. Логично последва отсъждане за ТКО, а Джошуа дори не протестира, защото явно не знаеше къде се намира, при което Руис-младши започна да празнува, а боксовият свят осъзна изключителната сензация. Мексико вече има своя първи шампион в историята на тежка категория, държащ поясите на WBA, WBO и IBF. Следва моментален реванш между Джошуа и Руис, което допълнително ще размести фигурите на шахматната дъска в бокса и ще обърка сериозно плановете на промоутърите на Антъни Джошуа и  на него самия. Сподели:", "date": "2019.06.02", "title": "Сензационно: Мексиканец шокира Антъни Джошуа в Ню Йорк (ВИДЕО)"}
{"url": "https://pik.bg/%D0%BD%D0%B0%D1%81%D0%B0-%D0%BF%D1%80%D0%B0%D1%89%D0%B0-%D0%B4%D0%BE%D0%B3%D0%BE%D0%B4%D0%B8%D0%BD%D0%B0-%D0%BE%D0%B1%D0%BE%D1%80%D1%83%D0%B4%D0%B2%D0%B0%D0%BD%D0%B5-%D0%BD%D0%B0-%D0%BB%D1%83%D0%BD%D0%B0%D1%82%D0%B0-news846079.html", "text": "НАСА ще изпрати оборудване на Луната през 2020 г. и 2021 г. за първи път от 70-те години на миналия век, съобщи БТА. Космическата агенция избра три апарата, разработени от американските дружества \"Астроботик\", \"Интюитив машинс\" и \"Орбит бийонд\", с които да бъдат изпратени инструменти и научно оборудване на Луната, преди планираното завръщане на астронавти през 2024 г. в рамките на програмата \"Артемида\". Спускаемите апарати са с различен размер и форма. Единият е много висок, другите два са по-тумбести, на четири крака. Предназначени са да спуснат на лунната повърхност двайсетина полезни товара, които ще бъдат осигурени от НАСА. Първи на Луната ще кацне апаратът на \"Орбит бийонд\" - през септември 2020 г. Всяка от компаниите ще получи от 77 до 97 милиона долара за разработването на модулите. НАСА ще избере през лятото какво научно оборудване да бъде изпратено. Американците нямат никакво присъствие на Луната от последната мисия \"Аполо\" през 1972 г., макар и да изпращат апарати на лунна орбита. Китай обаче спусна два пъти сонди на Луната - през 2013 г. и през януари тази година. Сподели:", "date": "2019.06.02", "title": "НАСА праща догодина оборудване на Луната"}
{"url": "https://pik.bg/%D1%81%D0%B8%D0%BB%D0%BD%D0%B0-%D0%B2%D1%8F%D1%80%D0%B0-%D1%81%D0%B2%D0%B5%D1%89%D0%B5%D0%BD%D0%BE%D0%BC%D1%8A%D1%87%D0%B5%D0%BD%D0%B8%D0%BA-%D0%B5%D1%80%D0%B0%D0%B7%D1%8A%D0%BC-%D0%BE%D1%85%D1%80%D0%B8%D0%B4%D1%81%D0%BA%D0%B8---%D0%BF%D1%80%D0%B8%D0%BC%D0%B5%D1%80-%D0%B7%D0%B0-%D0%BC%D1%8A%D0%B6%D0%B5%D1%81%D1%82%D0%B2%D0%BE-%D0%B8-%D0%BB%D1%8E%D0%B1%D0%BE%D0%B2-%D0%BA%D1%8A%D0%BC-%D0%B1%D0%BE%D0%B3%D0%B0-news846115.html", "text": "Като епископ той тръгнал да проповядва Евангелието. Св. Еразъм дошъл и в град Охрид, който влизал тогава в римската провинция Илирик. Царят извел Еразма пред медния идол на Зевс и му заповядал да принесе жертва и да се поклони на идола. Св. Еразъм отказал решително, затова царят заповядал да го подложат на тежки мъки, а след това го хвърлил в тъмница. Но се явил ангел Божий - както някога на св. Петър - и го извел от тъмницата. После св. Еразъм посетил с проповед Кампания, след което се върнал в град Хармелий и тук се поселил в една пещера, където се отдал на аскетически съзерцателен живот до самата си смърт. Той починал в началото на ІV век. Пещерата с църквицата на св. Еразъм и до днес съществува недалеч от Охрид, където се проповядва великата сила на Божия угодник. В България има само една църква, посветена на светителя. Тя се намира в добруджанското село Василево. - Св. Никифор, патриарх Цариградски - страдал за св. икони. Починал на заточение в 828 година - на тоя 13 март се възпоменава пренасяне мощите му - 846 година. - той бил родом от Антиохия и живял във време на царете Диоклетиан и Максимиан. Той се подвизавал на Ливанската планина и бил надарен от Бога с голям дар на чудотворство. Сподели:", "date": "2019.06.02", "title": "СИЛНА ВЯРА: Свещеномъченик Еразъм Охридски - пример за мъжество и любов към Бога"}
{"url": "https://pik.bg/%D0%B2%D0%BE%D0%BB%D0%B5%D0%B9%D0%B1%D0%BE%D0%BB%D0%BD%D0%B8%D1%82%D0%B5-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B8-%D1%81-%D0%BF%D1%8A%D1%80%D0%B2%D0%B0-%D0%B7%D0%B0%D0%B3%D1%83%D0%B1%D0%B0-%D0%B2-%D0%BB%D0%B8%D0%B3%D0%B0%D1%82%D0%B0-%D0%BD%D0%B0-%D0%BD%D0%B0%D1%86%D0%B8%D0%B8%D1%82%D0%B5-news846132.html", "text": "Мъжкият национален отбор по волейбол регистрира първата си загуба в Лигата на нациите, съобщава сайтът на Международната федерация по волейбол. Във втория си мач от първия турнир от надпреварата, който се провежда в Мендоса, Аржентина, избраниците на Силвано Пранди отстъпиха на тима на домакина Аржентина с 0:3 гейма (16:25, 21:25, 23:25). За тима на България трима волейболисти приключиха мача с двуцифрен точков актив. Най-резултатен бе Николай Учиков с 13 точки. Розалин Пенчев и Николай Пенчев добавиха по 10 точки. За Аржентина Бруно Лима приключи мача с 15 точки. В следващия си мач от турнира, тази вечер България излиза срещу тима на Португалия. Сподели:", "date": "2019.06.02", "title": "Волейболните национали с първа загуба в Лигата на нациите"}
{"url": "https://pik.bg/%D0%B4%D0%B5%D0%BD%D1%8F%D1%82-%D0%BD%D0%B0-%D0%B1%D0%BE%D1%82%D0%B5%D0%B2-%D0%B5-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BE%D1%82%D0%B1%D0%B5%D0%BB%D1%8F%D0%B7%D0%B2%D0%B0-143-%D0%B3-%D0%BE%D1%82-%D0%B3%D0%B8%D0%B1%D0%B5%D0%BB%D1%82%D0%B0-%D0%BD%D0%B0-%D0%BF%D0%BE%D0%B5%D1%82%D0%B0-%D1%81%D0%B8%D1%80%D0%B5%D0%BD%D0%B8-%D0%B7%D0%B2%D1%83%D1%87%D0%B0%D1%82-%D0%B2-%D0%BF%D0%B0%D0%BC%D0%B5%D1%82-%D0%BD%D0%B0-%D0%B7%D0%B0%D0%B3-news846149.html", "text": "Отбелязваме Деня на Ботев и на загиналите за свободата и независимостта на България. Тази година се навършват 143 години от гибелта на поета-революционер Христо Ботев. След като на 1 юни 1876 г. Ботевата чета се изтегля към връх Вола и оттам към върховете Камарата, Купена, Околчица, където в продължение на цял ден води сражения, щабът на четата се събира привечер, за да обсъди по-нататъшните действия. Тогава Христо Ботев е убит. За негов заместник е определен Никола Войновски, след което четата тръгва на югоизток. Ботевата чета води сражение в района на Рашов дол, край Лютиброд. В боя загиват Георги Апостолов и още 10 четници. Празникът за пръв път се отбелязва във Враца и Пловдив през 1884 година. Официално денят се отбелязва от 1901 г. на връх Вола. От 1953 г. до 1988 г. се чества като Ден на Ботев и на загиналите в борбата против турското робство, капитализма и фашизма и в Отечествената война, от 1988 г. до 1990 г. - като Ден на Ботев и на загиналите за национално и социално освобождение на България, от 1991 г. до 1993 г. като Ден на Ботев и на загиналите за свободата и независимостта на България. Официалните чествания започнаха още вчера, а днес денят ще бъде отбелязан с ритуали по полагане на венци и цветя и различни инициативи в цялата страна. Точно в 12.00 часа ще прозвучат сирените в памет на загиналите за свободата на България. Сирените за деня на Ботев за първи път се използват през 1948 г., когато се отбелязва 100-годишнината от рождението му. Сподели:", "date": "2019.06.02", "title": "ДЕНЯТ НА БОТЕВ Е: България отбелязва 143 г. от гибелта на поета, сирени звучат в памет на загиналите за свободата ни"}
{"url": "https://pik.bg/%D0%B1%D0%B0%D1%80%D0%BE%D0%B2%D0%BA%D0%B0-%D1%87%D0%B0%D0%BB%D0%B3%D0%B0-%D1%84%D1%83%D1%80%D0%B8%D1%8F%D1%82%D0%B0-%D0%BC%D0%B0%D1%80%D0%B8%D1%8F-%D0%B1%D0%BB%D0%B5%D1%81%D1%82%D0%B8-%D0%B2-%D1%80%D0%BE%D0%BA%D0%BB%D1%8F-%D0%B7%D0%B0-15-%D0%B1%D0%BE%D0%BD%D0%B0-news846097.html", "text": "Мария удари здраво конкуренцията в лицето на Галена и Преслава. Миньончето сложи в малкия си джоб двете най-оборотни певици, които винаги изтъкват и парадират със скъпи дрехи и бижута. Отварачката се появи с рокля за 15 000 лева, пише столичен всекидневник. Дрехата е на световноизвестна италианска марка. Ушита е специално по поръчка. Проверка установи, че стандартната рокля струва точно 5800 евро. Но с корекциите, които Мария иска, сумата набъбва до умопомрачителните 15 бона. Роклята е точно по певицата. Цялата е избродирана в цветя. Може да се носи в комбинация с шапка и ръкавици. Дрехата идеално подчертава апетитните й форми. Горната част е тип бюстие, а деколтето е адски дълбоко и може да се загубите в него. От известно време Мария се появява все със скъпарски дрехи. Клюкарите твърдят, че новият мъж до бившата брадърка се ръси яката, за да я глези. Именно той плащал всяка прищявка на Отварачката. Мария крие упорито мъжа до нея. Според слуховете той е женен и дори има дете. Сподели:", "date": "2019.06.02", "title": "БАРОВКА: Чалга фурията Мария блести в рокля за 15 бона"}
{"url": "https://pik.bg/%D1%81%D0%BB%D0%B5%D0%B4-%D0%BF%D0%BE%D1%82%D0%BE%D0%BF%D0%B0-%D0%B1%D1%83%D1%80%D1%8F-%D0%BF%D1%80%D0%B5%D0%B2%D1%8A%D1%80%D0%BD%D0%B0-%D1%85%D0%B0%D1%81%D0%BA%D0%BE%D0%B2%D0%BE-%D0%B2-%D0%BC%D0%BE%D1%80%D0%B5-news846147.html", "text": "Бурята в Хасково снощи превърна града в море, съобщава Нова телевизия. От Гражданска защита потвърдиха, че това е районът на страната с най-много сигнали за наводнени мазета и улици. Най-силният валеж е продължил в рамките на 50 минути, като са паднали 62 литра на кв. метър. На телефон 112 са постъпили над 120 сигнала. Главните булеварди са заприличали на реки, а на много места е имало закъсали автомобили. На места е паднала градушка с големината на грахово зърно. Сподели:", "date": "2019.06.02", "title": "След потопа: Буря превърна Хасково в море"}
{"url": "https://pik.bg/%D0%BC%D0%BE%D0%BD%D1%82%D0%B8%D1%80%D0%B0%D1%82-%D0%BE%D1%85%D0%BB%D0%B0%D0%B4%D0%B8%D1%82%D0%B5%D0%BB%D0%B8-%D0%BF%D0%BE-%D1%81%D0%BF%D0%B8%D1%80%D0%BA%D0%B8%D1%82%D0%B5-%D0%B2-%D1%81%D0%BE%D1%84%D0%B8%D1%8F-news846107.html", "text": "Поставят системи за охлаждане по спирките на градския транспорт и на обществените места в София, съобщава БНТ. Те ще разпръскват вода през лятото, за да осигурят температурен комфорт на столичани. Инициативата е част от план на Столична община за адаптация към климатичните промени в периода 2019-2025 г. Предвиждат се още редица мерки за облекчаване на ефектите от глобалното затопляне в София - озеленяване на покриви, изграждане на чешми и фонтани, стимулиране на градското земеделие, озеленяване на неозеленени площи, развитие и изграждане на трамвайния транспорт. Очаква се новата система да струва около 100 000 лева. Други 200 000 лева. пък ще бъдат вложени за покривно озеленяване. Заложените в плана промени трябва да бъдат приложени до 2025 г. Сподели:", "date": "2019.06.02", "title": "Монтират охладители по спирките в София"}
{"url": "https://pik.bg/%D0%B2-%D1%81%D1%8A%D1%80%D0%B1%D0%B8%D1%8F-%D0%B3%D0%BE%D1%82%D0%B2%D1%8F%D1%82-%D0%B7%D0%B0%D0%B1%D1%80%D0%B0%D0%BD%D0%B0-%D0%B7%D0%B0-%D0%BF%D1%83%D1%88%D0%B5%D0%BD%D0%B5-%D0%BD%D0%B0-%D0%B7%D0%B0%D0%BA%D1%80%D0%B8%D1%82%D0%BE-news846086.html", "text": "До края на годината в Сърбия може да влезе в сила пълна забрана на пушенето на закрити пространства, тъй като това е предвидено в промени към Закона за защита на населението от тютюнев дим, съобщава в. \"Курир\", цитиран от Танюг. Тези изменения на закона би трябвало да бъдат приети в следващите шест месеца, пише белградският вестник. В Сърбия пуши една трета от населението а от последиците от вдишването на тютюнев дим годишно умират 15 000 души, от които 5000 от рак на белия дроб. Сподели:", "date": "2019.06.02", "title": "В Сърбия готвят забрана за пушене на закрито"}
{"url": "https://pik.bg/%D0%BC%D0%B5%D0%B4%D0%B2%D0%B5%D0%B4%D0%B5%D0%B2-%D0%BF%D1%80%D0%B5%D1%85%D0%B2%D1%8A%D1%80%D0%BB%D0%B8-%D1%82%D0%BE%D0%BF%D0%BA%D0%B0%D1%82%D0%B0-%D0%B2-%D0%BF%D0%BE%D0%BB%D0%B5%D1%82%D0%BE-%D0%BD%D0%B0-%D0%BA%D0%B8%D0%B5%D0%B2-news846065.html", "text": "Нормализирането на отношенията между Русия и Украйна зависи от Киев. Това заяви руският премиер Дмитрий Медведев, цитиран от \"Спутник\". \"Всичко е в ръцете на новия президент, на новата власт. Ако искат да направят стъпки в тази посока, ще го сторят\", коментира той в телевизионно интервю. Медведев напомни, че не Москва, а украинското правителство е влошило отношенията между двете страни. Ако искат да възобновят нещо (отношенията с Русия - бел.ред.), са способни да го направят, сега топката е в тяхното поле, посочи той. Медведев заяви, че не си прави илюзии относно реториката на новото правителство на Украйна. Изявленията, които сега слушаме от Киев, са много противоречиви, но не виждаме никакво действие, коментира той и добави, че трябва време, за да може да се постави оценка на водената от новата власт политика. Отношенията между Русия и Украйна се влошиха заради конфликта в Донбас и анексирането на Крим от Русия след референдума от март 2014 г. Киев обвини Москва в намеса във вътрешните работи на страната и в участие в конфликта в Донбас. От своя страна Москва неколкократно отрече тези обвинения и заяви, че се надява съседката й да преодолее кризата възможно най-скоро. Сподели:", "date": "2019.06.02", "title": "Медведев прехвърли топката в полето на Киев"}
{"url": "https://pik.bg/%D0%B0%D1%80%D0%BD%D0%BE%D0%BB%D0%B4-%D1%88%D0%B2%D0%B0%D1%80%D1%86%D0%B5%D0%BD%D0%B5%D0%B3%D0%B5%D1%80-%D0%B7%D0%B0%D0%BF%D0%B8%D1%81%D0%B0-%D1%80%D0%B0%D0%BF-%D0%B2%D0%B8%D0%B4%D0%B5%D0%BE-news846111.html", "text": "Екшън актьорът, бивш културист и губернатор Арнолд Шварценегер отново \"показа мускули\", но на едно по-различно поприще - като рап изпълнител, пише в. \"Дейли стар\". 71-годишният Шварценегер е записал хип-хоп парче съвместно с австрийския певец Андреас Габалие, вдъхновено от живота и кариера му. С мотивационната рап песен, озаглавена \"Pump It Up\", и видеото към нея звездата от \"Терминатор\" се надява да \"надъха\" слушателите и зрителите, разказвайки собствената си история - за възхода си от роден в Австрия бодибилдър до една от водещите звезди на Холивуд и губернатор на Калифорния. Основният разказвач всъщност е Габалие, който пее и рапира, докато Шварценегер се включва с епизодичен рап. Парчето съдържа и култовите екранни реплики на Арнолд Шварценегер \"Ще се върна\" и \"Аста ла виста, бейби\". Сподели:", "date": "2019.06.02", "title": "Арнолд Шварценегер записа рап (ВИДЕО)"}
{"url": "https://pik.bg/%D0%B2-%D0%B8%D0%BC%D0%B5%D1%82%D0%BE-%D0%BD%D0%B0-%D0%BA%D1%80%D0%B0%D1%81%D0%BE%D1%82%D0%B0%D1%82%D0%B0-%D0%BB%D0%B8%D0%BB%D0%B8-%D0%B8%D0%B2%D0%B0%D0%BD%D0%BE%D0%B2%D0%B0-%D0%B1%D1%80%D0%BE%D0%B8-%D0%BF%D0%BE-%D1%85%D0%B8%D0%BB%D1%8F%D0%B4%D0%B0%D1%80%D0%BA%D0%B0-%D0%B7%D0%B0-%D0%B1%D0%BE%D1%82%D0%BE%D0%BA%D1%81-news846103.html", "text": "Хилядарка на едно сядане на кушетката за ботокс дава примата на българската естрада Лили Иванова, пише столичен всекидневник. Легендата от години поддържа младежка визия въпреки напредналата възраст, но последната й публична изява - по време на изборите за европейски парламент буквално събраха очите на феновете й. Лили се снима пред тъмната стаичка с цялата изборна секция в столичния район \"Оборище\" и смая дамите от избирателната комисия с перфектно опънато лице. \"Изглежда на не повече от 40 години! Тя е най-великата, вижте какво чисто и гладко лице\", шушукаха развълнувано членките на секцията. Тайната на Лили е освен драконовски режим за изваяна фигура, и помощта на една от най-добрите дерматоложки в София, която обаче е и една от най-скъпо платените заради перфектната си работа. Лили ревностно пази в тайна \"добрата фея\" на младото си лице, но според запознати, ботоксът при дерматолога излиза около 1000 лв. само за половината лице. С тази сума не само Лили, но и фолкдиви като Алисия и Емануела се разделят в името на красотата, за да оправят бръчките по челото, около очите и между веждите. Сумата скача драстично, ако звездите решат да поставят филър за уголемяване на устните или попълване на скули и брадичка. Тъй като от години Лили Иванова разчита и на помощта на естетичната медицина, лицето й добре приема ботокса и примата не страда от \"восъчна визия\", а мимиките й на сцената са като на младо момиче. Примата избрала умишлено дерматоложката си и заради факта, че майсторката на иглата пипвала лицето така, че никой не може да определи дали е прилагана интервенция и да обвини Лили, че се опитва да измами времето. Сподели:", "date": "2019.06.02", "title": "В ИМЕТО НА КРАСОТАТА: Лили Иванова брои по хилядарка за ботокс"}
{"url": "https://pik.bg/%D0%B3%D0%BE%D1%80%D0%B5%D1%89%D0%B0-%D1%82%D0%B5%D0%BC%D0%B0-%D0%B7%D0%B0%D0%BC%D0%B5%D1%81%D1%82%D0%BD%D0%B8%D0%BA-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%8F%D1%82-%D0%BD%D0%B0-%D0%B3%D0%B5%D1%80%D0%B1-%D0%B4%D0%B8%D0%BC%D0%B8%D1%82%D1%8A%D1%80-%D0%BD%D0%B8%D0%BA%D0%BE%D0%BB%D0%BE%D0%B2-%D1%81-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B7%D0%B0-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D1%86%D0%B2-news846155.html", "text": "Заместник-председателят на ГЕРБ и кмет на Бургас Димитър Николов анализира пред сутрешния блок на Нова телевизия случилото се на евроизборите. Той коментира и оставката на Цветан Цветанов. „Съобщиха ни за оставката на Цветанов на заседанието на групата след изборите – коментира Николов. -  Лидерът ни Бойко Борисов му благодари за свършената работа и темата приключи. Трябва да се отнесем с уважение към решението на Цветанов и това на Борисов. Изпълкомът на партията е органът, който според устава, е ангажиран по отношение на промени в процесите в партията. Не виждам драма в случилото се. Ръководството трябва да вземе решение дали ще има заместник на Цветанов”. Димитър Николов анализира и предизборната кампания на ГЕРБ. „ГЕРБ влезе изключително смутено в предизборната кампания заради многото скандали и негативи в началото на кампанията – заяви градоначалникът на Бургас. - Самочувствието на структурите бе на много ниско ниво. На финала, след като Бойко Борисов се ангажира лично с кампанията и пое ръководството, сме свидетели на добър резултата. Съгласен съм, че изгубихме около 100 000 гласа и предстоят сериозни анализи по структурите в регионите и страната. Навсякъде по места ще се направят срещи с ръководствата и ще се вземат съответните решения. Вероятно ще се разделим с някои хора. В Ямбол, Добрич и Плевен имаме известни слабости. Ще има поемане на отговорности, рокади, лансиране на нови имена. Нищо по-различно от вътрешнополитическия живот”. Сподели:", "date": "2019.06.02", "title": "ГОРЕЩА ТЕМА: Заместник-председателят на ГЕРБ Димитър Николов с разкрития за оставката на Цветанов, къде ще има промени в партията"}
{"url": "https://pik.bg/%D1%82%D0%B0%D0%BD%D0%B7%D0%B0%D0%BD%D0%B8%D1%8F-%D0%B7%D0%B0%D0%B1%D1%80%D0%B0%D0%BD%D0%B8-%D0%BD%D0%B0%D0%B9%D0%BB%D0%BE%D0%BD%D0%BE%D0%B2%D0%B8%D1%82%D0%B5-%D1%82%D0%BE%D1%80%D0%B1%D0%B8%D1%87%D0%BA%D0%B8-news846067.html", "text": "Пълна забрана за найлоновите торбички влезе в сила днес в Танзания, като нарушителите са заплашени от сериозни глоби, предаде ДПА. Източноафриканската държавна се присъедини към други африкански страни като Руанда и Кения и забрани замърсяващия околната среда продукт. Който произвежда найлонови торбички е заплашен от глоба до 400 000 долара или две години затвор. Лицата, които използват найлонови торбички, ще бъдат глобявани с около 13 долара, каза държавният министър на околната среда Дженюъри Макамба. Националният съвет за управление на околната среда посочи в разпространено днес съобщение, че са били събрани около 200 тона найлонови торбички в Дар ес Салам в кампания, продължила около две седмици. Защитниците на околната среда приветстваха забраната. Пластмасовите изделия са най-големият замърсител на околната среда и тих убиец на нашата природа. Така е защото са нужни 100 години, за да се разгради една найлонова торбичка, каза директорът на местното подразделение на Световния фонд за дивата природа. В съобщение на сайта на организацията се посочва, че Танзания се е присъединила към около 12 страни от Африка, които или са забранили, или са въвели налог върху найлоновите торбички, за да се контролира и в крайна сметка да се спре употребата им. Сподели:", "date": "2019.06.02", "title": "Танзания забрани найлоновите торбички"}
{"url": "https://pik.bg/%D0%B3%D1%80%D0%B8%D1%88%D0%BE-%D1%81-%D0%BF%D1%8A%D1%80%D0%B2%D0%B8-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D1%81%D0%BB%D0%B5%D0%B4-%D0%B7%D0%B0%D0%B3%D1%83%D0%B1%D0%B0%D1%82%D0%B0-%D0%BD%D0%B0-%D1%80%D0%BE%D0%BB%D0%B0%D0%BD-%D0%B3%D0%B0%D1%80%D0%BE%D1%81-news846105.html", "text": "Григор Димитров си тръгва разочарован от \"Ролан Гарос\", след като загуби от Стан Вавринка и отново не успя да преодолее третия кръг в Париж. Българинът загуби след изключително оспорван мач и след три тайбрек сета. Въпреки това той напуска френската столица с известна доза оптимизъм, тъй като изигра три срещи на много високо ниво и играта му коренно различна от това, което показваше последните месеци. \"Доволен съм от играта си. С всеки изминал ден нещата се подобряват, но ми трябва още време, още мачове. Отново съм на правилния път. Надявам се да продължи това и следващите седмици\", сподели Григор след отпадането си. \"Днес имах шанс, но имах чувството, че всичко бе срещу мен последните два дни. Той изигра един от най-добрите си мачове. Говорихме си с него в съблекалнята след мача. Ако продължи да играе в същия дух, може да стигне далеч. Физически съм добре, психически съм добре. Рамото се държа добре. Продължаваме напред\", допълни Димитров. \"Не ми е приятно в момента, не мога да го крия. Трябваше резултатът да е 3-0 сета за мен. Когато има двама добри тенисисти, мачът се решава от 1-2 точки. Скъсах ракета по време на тайбрека. В най-тежките моменти, вчера особено, той игра на ръба на риска\", каза още българинът. Той допълни, че сега гледа напред към сезона на трева: \"Сега ни чакат важни дни. Трябва да помислим за следващите седмици - в кои турнири да играем, колко време да отделим на подготовката, върху какво да се фокусираме. Идва сезона на трева, където се чувствам по-комфортно. Чакат ме и още няколко прегледи за рамото.\" Григор не пожела да определи представянето си в Париж обрат в кариерата му след последните тежки месеци: \"Ако се има предвид, че изиграх три поредни мача на много високо ниво, съм доволен, но има много неща, които да подобря. Последните 10 месеца работих върху толкова различни неща, така че трябва всичко отново да си дойде на мястото. Всичко, което ми трябва, е време. Мисля, че се движа в правилната посока. Парчетата се нареждат в нашия спорт разликата понякога е много малко между победа и загуба, между това да си 10-ти или 40-ти. Най-хубавото е, че един турнир може да промени всички.\" Сподели:", "date": "2019.06.02", "title": "Гришо с първи коментар след загубата на \"Ролан Гарос\""}
{"url": "https://pik.bg/%D0%BB%D0%B5%D0%B2%D1%81%D0%BA%D0%B8-%D1%81-%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE-%D1%81%D1%82%D0%B0%D0%BD%D0%BE%D0%B2%D0%B8%D1%89%D0%B5-%D0%B7%D0%B0-%D0%B1%D0%BE%D1%80%D0%B8%D0%BC%D0%B8%D1%80%D0%BE%D0%B2-%D0%B8-%D0%BF%D1%80%D0%BE%D0%BC%D0%B5%D0%BD%D0%B8%D1%82%D0%B5-%D0%BD%D0%B0-%D0%B3%D0%B5%D1%80%D0%B5%D0%BD%D0%B0-news846113.html", "text": "Ръководството на Левски официално потвърди раздялата с клубната легенда Даниел Боримиров. Героят от САЩ'94 досега изпълняваше длъжността \"директор на детско-юношеската школа\", но и той, и главният методист на \"сините\" - Нестор Юруков, повече няма да изпълняват задълженията си на \"Герена\". Шефовете на 26-кратните шампиони на България допълниха, че не се очакват други административни промени. Предлагаме ви официалното изявление на клуба: ПФК Левски прекрати договорните си отношения с директора на детско-юношеската школа на клуба Даниел Боримиров и главния методист Нестор Юруков. Техните наследници ще бъдат обявени официално в най-скоро време. Пожелаваме на един от най-големите футболисти в историята на клуба Даниел Боримиров и на г-н Юруков успех в новите начинания и им благодарим за огромните усилия да съхранят школата на Левски в последните изключително трудни за клуба години. Други административни промени в клуба не са извършвани. Сподели:", "date": "2019.06.02", "title": "Левски с официално становище за Боримиров и промените на \"Герена\""}
{"url": "https://pik.bg/%D0%B5%D0%BA%D1%81%D0%BF%D0%B5%D1%80%D1%82%D0%BD%D0%BE-%D0%BF%D1%81%D0%B8%D1%85%D0%BE%D0%BB%D0%BE%D0%B3-%D1%80%D0%B0%D0%B7%D0%B1%D0%B8-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D0%B8%D0%B7%D0%BB%D1%8A%D1%87%D0%B2%D0%B0-%D0%B1%D1%80%D0%B8%D0%B3%D0%B0%D0%B4%D0%B8%D1%80%D1%81%D0%BA%D0%B8-%D0%BF%D0%BB%D0%B0%D0%BC-%D1%81-%D1%83%D1%81%D0%BC%D0%B8%D0%B2%D0%BA%D0%B0%D1%82%D0%B0-%D0%BF%D0%BE-%D1%81%D1%82%D1%80%D0%B0%D0%BD%D0%B5%D0%BD-%D0%BD-news846206.html", "text": "На тези избори се харесаха всички послания, които внушават предвидимост на зрителя. Това мнение изрази психологът Росен Йорданов. ,,Всеки човек в начина, по който израства и се възпитава, се научава да крие определено чувство, тоест той по-рядко го презентира на близките си и на по-широката аудитория. Това е емоция, която той не желае да показва\", обясни психологът пред \"Тази неделя\". По думите му при лидера на ГЕРБ и премиер Бойко Борисов ясно личи, че семейният модел.,,Аз мога да обобщя неговото явяване преди и след изборите със следното – той нито е толкова притеснен преди изборите, нито е толкова щастлив след изборите‘‘, каза Росен Йорданов като коментар на изказванията и действията на Бойко Борисов след изборите. За оттеглянето на Цветан Цветанов от челната позиция в ГЕРБ Росен Йорданов коментира, че вижда огорчение. ,,Господин Цветанов е особено огорчен, въпреки че неговото публично поведение е доста сдържано, лишено от богати емоционални нюанси, но определено по начина, по който изговаря думите, разочарованието му е много дълбоко‘‘. Според него нито един от двамата – нито Борисов, нито Цветанов, не излиза като победител от случката. В анализа си за Корнелия Нинова психологът посочи, че тя излъчва бригадирски плам, но с поведението си прикрива факта, че не се чувства достатъчно искрена и откровена. \"Усмивката й излъчва странен начин да прикрие лъжата. При нея емоцията се крие зад един тоталитарен глас: \"Аз никога не лъжа! \"Аз никога не греша\", казва усмивката й, но не се получава добре и е проличало, че оставката й като лидер на БСП не е влизала в нейните планове. За Обединените патриоти той посочи, че фактът, че се замерят с хомофобски обиди показва неувереност. Сподели:", "date": "2019.06.02", "title": "ЕКСПЕРТНО: Психолог разби Корнелия Нинова: Излъчва бригадирски плам, с усмивката по странен начин опитва да прикрие лъжата"}
{"url": "https://pik.bg/%D1%87%D0%B5%D1%80%D0%B2%D0%B5%D0%BD-%D1%82%D1%80%D1%83%D1%81-%D0%BA%D0%B8%D1%80%D0%B8%D0%BB-%D0%B4%D0%BE%D0%B1%D1%80%D0%B5%D0%B2-%D1%81-%D1%88%D0%BE%D0%BA%D0%B8%D1%80%D0%B0%D1%89%D0%B8-%D0%BF%D1%80%D0%B8%D0%B7%D0%BD%D0%B0%D0%BD%D0%B8%D1%8F---%D0%B7%D0%B0%D1%89%D0%BE-%D0%B1%D1%81%D0%BF-%D0%B7%D0%B0%D0%B3%D1%83%D0%B1%D0%B8-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D1%89%D0%B5-%D0%BF%D0%BE%D0%B4%D0%B0%D0%B4%D0%B5-%D0%BB%D0%B8-%D0%BE%D1%81%D1%82%D0%B0-news846168.html", "text": "Шокиращи признания направи заместник-председателят анБСП Кирил Добрев в ефира на Би Ти Ви. \"Много боли от поредна изборна загуба. Сгрешихме на много места. Като започнем от старта на капанията и минем през безкрайните скандали. Всичко това подейства като пожарникарско одеало. Ниската избирателна активност и невъзможостта да дадем на нашите избиратели да ни подкрепят\", поясни Добрев. Добрев обясни изборната загуба с другарска самокритика. \"Никой не ходи на гости, които се карат\", каза той. Добрев подал оставка. Но партийното ръководство преценило, че оставка трябва да подаде Корнелия Нинова. \"Предстои конгрес, на който ще бъде направен анализ на анализа на анализа. И ще се разгледа оставката на Нинова\", обясни Добрев. Добрев призна, че не е звънял на Цветанов, но ще му липсва. Сподели:", "date": "2019.06.02", "title": "ЧЕРВЕН ТРУС: Кирил Добрев с шокиращи признания - защо БСП загуби изборите, ще подаде ли оставка след Нинова"}
{"url": "https://pik.bg/%D1%85%D0%B8%D1%82-%D0%BF%D0%B5%D0%B9%D0%BA%D0%B8-%D1%81-%D1%84%D0%BE%D1%80%D0%BC%D0%B0%D1%82%D0%B0-%D0%BD%D0%B0-%D0%B1%D1%83%D0%BA%D0%B2%D0%B8-%D0%BE%D1%82-%D0%BA%D0%B8%D1%80%D0%B8%D0%BB%D0%B8%D1%86%D0%B0%D1%82%D0%B0-%D0%BF%D1%80%D0%B5%D0%B2%D0%B7%D0%B5%D1%85%D0%B0-%D0%BF%D0%B0%D1%80%D0%B8%D0%B6-news846162.html", "text": "Милиони жители и гости на Париж ще имат възможност да се запознаят с българските букви, представени под формата на оригинални пейки, съобщава Нова телевизия. \"Авторството на идеята е на фондация \"Прочети София\" – разказа директорът на Българския културен институт в Париж Десислава Бинева. - През 2018 година те направиха един чудесен проект в столицата. Разположиха пейки под форма на букви, арт инсталации, като към всяка една от тях имаше прикрачена поезия и така създадоха нови места за четене и литературни точки в столицата\". Бинева обясни още, че е трудно да се убеди кметство на Париж да постави пейки с наши букви на кейовете на Сена. \"Цялата процедура беше месеци, в които имахме различни разрешения, полиция, мерки за сигурност, но те харесаха проекта. Той ще остане до края на септември\", обясни тя. Сподели:", "date": "2019.06.02", "title": "ХИТ: Пейки с формата на букви от кирилицата превзеха Париж"}
{"url": "https://pik.bg/%D0%BA%D0%BE%D1%81%D0%BE%D0%B2%D0%BE-%D0%BF%D0%BE%D0%B8%D1%81%D0%BA%D0%B0-%D0%BE%D1%82-%D0%BE%D0%BE%D0%BD-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5-%D1%81%D1%80%D0%B5%D1%89%D1%83-%D1%80%D1%83%D1%81%D0%BA%D0%B8%D1%8F-%D1%81%D0%BB%D1%83%D0%B6%D0%B8%D1%82%D0%B5%D0%BB-%D0%B2-%D1%8E%D0%BD%D0%BC%D0%B8%D0%BA-news846133.html", "text": "Министърът на външните работи на Косово Беджет Пацоли ще даде указание на посолството на страната в САЩ да внесе в ООН иск срещу Михаил Краснощеков, член на мисията международната организация в най-младата държава на Балканите, предава TACC, цитирана от „Фокус”. Агенцията се позовава на RTK. \"ООН е организация на мира и стабилността и глобалната истина, чиито усилия са високо ценени от свободни и демократични държави, така че всеки, който злоупотребява с имунитета чрез участие в съмнителни и криминални планове и действия, няма място не само в Косово, но и в ООН. Подобни събития накърняват авторитета на организацията в Косово и в по-широк мащаб. Искам от нашата дипломатическа мисия в САЩ при първото обсъждане в ООН на ситуацията в региона да се вземе предвид случаят с този служител (б.р. Краснощеков), защото той напълно противоречи на усилията за осигуряване на мир и ред в нашата страна\", цитира агенцията думите на Пацоли. Според него, съответните власти на Косово са \"готови да си сътрудничат в разследването\". Лидерите на Косово твърдят, че руският дипломат \"се е намесил в провеждането на специалната операция на полицията\". В сряда прокуратурата на страната обяви намерението си да поиска отнемане на имунитета на дипломат и започване на наказателно дело срещу него. Краснощенков бе обявен за персона нон грата. Сподели:", "date": "2019.06.02", "title": "Косово поиска от ООН разследване срещу руския служител в ЮНМИК"}
{"url": "https://pik.bg/%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D1%8F%D1%82%D0%B0-%D0%B2-%D0%B0%D0%BB%D0%B1%D0%B0%D0%BD%D0%B8%D1%8F-%D0%BF%D0%BE%D0%B2%D1%80%D0%B5%D0%B4%D0%B8%D1%85%D0%B0-%D1%81%D1%82%D0%BE%D1%82%D0%B8%D1%86%D0%B8-%D1%81%D0%B3%D1%80%D0%B0%D0%B4%D0%B8-news846134.html", "text": "Земетресенията, разтърсили Югоизточна Албания, нанесоха щети на стотици сгради, съобщи „Ройтерс”, цитирана от Нова телевизия. Агенцията се позовава на данни от местните власти. В резултат на земетресенията са ранени пет души, причинени са сериозни щети на пет сгради. Всички пострадали са били хоспитализирани. Според Министерството на отбраната на Албания, половината от стотиците повредени сгради са били изоставени стари сгради. Според местните жители, след земетресенията, 50 семейства в най-засегнатите квартали на градчето Флок са напуснали домовете си поради страх от нови трусове. Сподели:", "date": "2019.06.02", "title": "Земетресенията в Албания повредиха стотици сгради"}
{"url": "https://pik.bg/%D1%82%D0%B8%D0%B3%D1%80%D0%BE%D0%B2%D0%B8-%D0%BA%D0%BE%D0%BC%D0%B0%D1%80%D0%B8-%D0%BD%D0%B0%D0%BF%D0%B0%D0%B4%D0%BD%D0%B0%D1%85%D0%B0-%D1%8E%D0%B6%D0%BD%D0%BE%D1%82%D0%BE-%D1%87%D0%B5%D1%80%D0%BD%D0%BE%D0%BC%D0%BE%D1%80%D0%B8%D0%B5-%D1%85%D0%B0%D0%BF%D1%8F%D1%82-%D0%BF%D0%BE-%D0%BA%D1%80%D0%B0%D0%BA%D0%B0%D1%82%D0%B0-%D0%B8-%D1%81%D0%B0%D0%BC%D0%BE-%D0%BF%D1%80%D0%B5%D0%B7-%D0%B4%D0%B5%D0%BD%D1%8F-news846109.html", "text": "За инвазия на тигрови комари по Южното Черноморие съобщана „Флагман”. „Териториалното разположение на област Бургас е свързано с наличието на Черноморска граница, много водни басейни - реки, езера, блата, дерета, множеството защитени територии, постоянни и временни биотопи. Климатът в региона се характеризира като влажен субтропичен с морско и континентално влияние”, информира д-р Георги Паздеров – директор на РЗИ - Бургас. В региона 63 биотопа на различни видове комари подлежат на наблюдение. Рискова зона за активността на комарите са гробищните паркове по населените места, за което надлежно е уведомена местната власт и съответните фирми за ДДД /дезинфекция, дезинсекция, дератизация/ дейности за извършване на регулярни обработки на тези терени. „През лятото на 2014 г. за първи път е доказано наличието на тигров комар в Бургас. През  септември 2015 г. е установен друг ареал на разпространение на тигров комар – община Приморско. През последните години находките показват инвазията му в старите огнища – Бургас, Созопол, Приморско и биотрансмисията му в останалите общини”, информират още от РЗИ-Бургас. Местата, които обича да обитава тигровият комар, са отводнителни шахти във вътрешни дворове, пред жилищни кооперации, магазини, шахти с изхвърлени опаковки от питиета, наводнени мазета, запушени улуци, терени до изоставени имоти с растителност и разхвърляни съдове със застояла вода и дворове, в които се съхранява вода на открито, употребявани автомобилни гуми. „Комарите са опасни за човека насекоми, но болестите които пренасят се срещат главно в тропичните и субтропичните райони”, информира д-р Паздеров. Тигровите комари са особено агресивни и нападат на ята, но само през деня, и за това могат да свидетелстват много хора, посетили гробищата на Бургас. „Комарите са повсеместно разпространени кръвосмучещи насекоми. Разпространени са по цялото земно кълбо с изключение на зоните с вечен лед”, информира д-р Георги Паздеров. Сподели:", "date": "2019.06.02", "title": "Тигрови комари нападнаха Южното Черноморие, хапят по краката и само през деня"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D1%80%D0%BE%D0%B2%D0%B5%D1%80%D1%8F%D0%B2%D0%B0-%D1%81%D1%82%D1%80%D0%BE%D0%B8%D1%82%D0%B5%D0%BB%D0%BD%D0%B8-%D0%BE%D0%B1%D0%B5%D0%BA%D1%82%D0%B8-%D0%B2-%D0%BA%D0%BE%D1%82%D0%B5%D0%BB---%D0%BE%D1%80%D0%BA%D0%B5%D1%81%D1%82%D1%8A%D1%80-%D0%BE%D1%82-%D1%80%D0%BE%D0%BC%D0%B8-%D0%B3%D0%BE-news846208.html", "text": "Обиколката на премиера Бойко Борисов, на която инспектира ремонтни и строителни обекти в област Сливен, продължава. Както първо ПИК съобщи по-рано днес, той посети училище в Нова Загора, детска градина и паркове в Сливен, а сега е в Котел. В управлявания от него джип са Владислав Горанов, образователният министър Красимир Вълчев, както и земеделската шефка Десислава Танева. Тя е от Сливен и премиерът я качи в колата, след като пристигна в града. В Котел премиерът първо провери новата пречиствателна станция. Малко момиче му подари своя рисунка на пречиствателната станция и Борисов се трогна дълбоко. С него бе кметът на Котел Коста Каранашев, който е половинката на Десислава Танева и двамата имат близначки. Премиерът съобщи, че в момента се прави и ремонт на музикалното училище в Котел, а предстои и проект за саниране на гимназията. \"Горанов за друго много ми се опъва, но като е за образование, веднага дава\", каза отново Борисов и припомни, че на днешния ден се отдава почит и на Ботев и падналите за свободата на България. Той отчете и, че се ремонтира пътя за Жеравна, където е прочутият фолклорен фестивал. Кметът каза, че се работи много и за спорта и децата тренират усилено. Борисов пък обеща, че ще изпрати на посещение и спортният министър Красен Кралев. После жителите на Котел му отправиха музикален поздрав с гайди, хора и оркестър и се снимаха с министър-председателя. Подариха му и от прочутите котленски килими. После Борисов нареди на кмета на Котел да седне зад него, а Десислава Танева да се премести на третия ред седалки. \"Да не сцепиш панталона, внимателно сядай. Че аз колко пъти така съм правил\", пошегува се премиерът. По пътя бе спрян и от оркестър от роми, които го поздравиха на живо с песента \"Батальонът се строява\". Борисов пък отчете: \"България не е само на жълтите павета, където се отнасят като с извънземни към тези хора. Но ето, че животът го има тук и хората се веселят\". По-нататък разгледаха фолклорното училище, което е уникално за България. Кметът разказа, че имат проект да го превърнат в балканско, за да идват да се обучават и деца от Румъния, Сърбия и Македония. Децат, които се бяха събрали на хоро в двора, се похвалиха от обучението и заявиха, че се хранят отлично и живеят на пълен пансион. \"4 млн. лв. отпускаме за ремонта\", каза им премиерът. После подкара джипа към село Тича. По пътя ромка го спря и м каза: \"Его го Бойко! Умирам за тебе, Бойко\"! Премиерът й пожела да е жива и здрава. Сподели:", "date": "2019.06.02", "title": "ПЪРВО В ПИК TV: Премиерът Борисов проверява строителни обекти в Котел - оркестър от роми го поздравиха с \"Батальонът се строява\" (ОБНОВЕНА)"}
{"url": "https://pik.bg/%D0%B5%D0%BA%D1%88%D1%8A%D0%BD-%D1%82%D0%B5%D0%B6%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B7%D0%B0%D1%82%D0%B2%D0%BE%D1%80%D0%B8-%D0%BF%D1%8A%D1%82%D1%8F-%D0%BC%D0%B5%D0%B6%D0%B4%D1%83-%D0%B0%D1%85%D0%B5%D0%BB%D0%BE%D0%B9-%D0%B8-%D0%BF%D0%BE%D0%BC%D0%BE%D1%80%D0%B8%D0%B5-news846211.html", "text": "Тежка катастрофа затвори пътя между Ахелой и Поморие. Ударили са се Форд Транзир и Опел Кадет, съобщи Флагман.бг. Инцидентът е станал преди къмпинг Ахелой, в посока общинския град. При силния сблъсък микробусът Форд Транзит се е забил в мантинелата, предницата на возилото буквално е смляна. Около превозното средство има група роми, която вероятно е пътувала за обект, където работи. Няма информация за пострадали и жертви. Сподели:", "date": "2019.06.02", "title": "ЕКШЪН: Тежка катастрофа затвори пътя между Ахелой и Поморие"}
{"url": "https://pik.bg/%D0%BE%D0%B1%D0%B2%D0%B8%D0%BD%D0%B8%D1%85%D0%B0-%D0%B1%D1%80%D0%B0%D0%B7%D0%B8%D0%BB%D1%81%D0%BA%D0%B0%D1%82%D0%B0-%D1%84%D1%83%D1%82%D0%B1%D0%BE%D0%BB%D0%BD%D0%B0-%D0%B7%D0%B2%D0%B5%D0%B7%D0%B4%D0%B0-%D0%BD%D0%B5%D0%B9%D0%BC%D0%B0%D1%80-%D0%B2-%D0%B8%D0%B7%D0%BD%D0%B0%D1%81%D0%B8%D0%BB%D0%B2%D0%B0%D0%BD%D0%B5-news846170.html", "text": "Футболният национал на Бразилия и играч на шампиона на Франция Пари сен Жермен Неймар е обвинен в изнасилване, съобщава GloboEsporte.com, цитирани от „Дарик” Според източника жена, чието име не се споменава, твърди, че Неймар я е изнасилил по време на престоя си в Париж. Според жената престъплението е извършено на 15 май в хотел във френската столица. Младата жена е подала жалба в Бразилия, тъй като се е страхувала да се обърне към полицията в друга страна. Неймар в момента е с националния тим на Бразилия, който се подготвя за участие в домакинското издание на турнира Копа Америка. Наскоро той бе лишен от капитанската лента в тима на Бразилия и тя бе връчена на Дани Алвес, съотборник на Неймар и в ПСЖ. Сподели:", "date": "2019.06.02", "title": "Обвиниха бразилската футболна звезда Неймар в изнасилване"}
{"url": "https://pik.bg/%D1%82%D0%B2-%D0%BC%D0%B0%D0%BD%D0%B8%D1%8F-%D0%B4%D0%BE-%D0%BC%D0%B5%D1%81%D0%B5%D1%86-%D1%80%D0%B5%D1%88%D0%B0%D0%B2%D0%B0%D1%82-%D0%B7%D0%B0-%D0%B2%D1%82%D0%BE%D1%80%D0%B8%D1%8F-%D1%81%D0%B5%D0%B7%D0%BE%D0%BD-%D0%BD%D0%B0-%D0%B4%D1%8F%D0%B2%D0%BE%D0%BB%D1%81%D0%BA%D0%BE%D1%82%D0%BE-%D0%B3%D1%8A%D1%80%D0%BB%D0%BE---%D0%B5%D1%82%D0%BE-%D0%BA%D0%B0%D0%BA%D0%B2%D0%B8-%D1%81%D1%86%D0%B5%D0%BD%D0%B0%D1%80%D0%B8%D0%B8-%D0%BE%D0%B1%D1%81%D1%8A%D0%B6%D0%B4%D0%B0-news846110.html", "text": "Комисар Филип Чанов и агент Мия Язова – актьорите Владимир Карамазов и Теодора Духовникова, са под въпрос за новите епизоди на „Дяволското гърло“, дочу HotArena. Вторият сезон на сериала трябва да се появи през 2020г., макар засега да няма официално съобщение за това. Продуцентът Евтим Милошев предпочита да прави само намеци по въпроса, но запознати твърдят, че се обсъждат три основни варианти. Първият – да се запази името „Дяволското гърло“, но да се сменят Язова и Чанов. Вторият е Карамазов и Духовникова да продължат разследванията, но вече в София или друг град. Между двамата трябва да се развие и любовната линия, която започна в първия сезон на филма. Най-любопитен е третият вариант. В последните години Милошев и неговият бизнес партньор Любо Нейков градят солидни международни връзки на филмово равнище, затова не е изключено действието на криминалето да се пренесе в чужбина, като най-вероятно по-голямата част ще се снима у нас. Според запознати до месец трябва да стане ясно кой вариант се избира, пише „Телеграф“. Сподели:", "date": "2019.06.02", "title": "ТВ МАНИЯ: До месец решават за втория сезон на \"Дяволското гърло\" - ето какви сценарии обсъждат"}
{"url": "https://pik.bg/%D0%B5%D0%BA%D0%B0%D1%82%D0%B5%D1%80%D0%B8%D0%BD%D0%B0-%D0%B7%D0%B0%D1%85%D0%B0%D1%80%D0%B8%D0%B5%D0%B2%D0%B0-%D0%BF%D0%BE%D0%B7%D0%B4%D1%80%D0%B0%D0%B2%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%BD%D0%B0-%D0%BE%D1%81%D1%82%D1%80%D0%BE%D0%B2-%D0%BA%D1%80%D0%B8%D1%82-%D0%B7%D0%B0-%D0%BF%D1%8A%D1%80%D0%B2%D0%B8%D1%8F-%D0%B8%D0%BC-%D1%81%D1%8A%D0%B1%D0%BE%D1%80-news846225.html", "text": "Вицепремиерът и министър на външните работи Екатерина Захариева поздрави българската общност на остров Крит по случай организирания там първи български събор. „Поздравявам Ви за инициативата да отпразнувате българските бит и култура, както и да затвърдите връзката между сънародниците ни на остров Крит и България“, заяви Екатерина Захариева в поздравителен адрес към Сдружението на българите на остров Крит. Тя подчерта примера, който сънародниците ни дават, за родолюбие и сила на българския дух. На 1 и 2 юни в рамките на събора сдружението е организирало изложба \"Нашата България\", включваща фотографии, атрибути и предмети на българското народно творчество и изкуство, традиции и култура. Както на всеки български събор, и на този има вкусна трапеза с традиционни български ястия, както и музика и народни танци. За децата от четирите български неделни училища е предвиден открит урок „Кой е Петко Воевода“. На остров Крит в Гърция постоянно живеят около 15 000 българи, а 10 000 идват там като временно работещи, сочат данни на сдружението. Сподели:", "date": "2019.06.02", "title": "Екатерина Захариева поздрави българите на остров Крит за първия им събор"}
{"url": "https://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%B6%D0%B5%D0%BD%D0%B0-%D0%B5-%D0%B7%D0%B0%D0%B3%D0%B8%D0%BD%D0%B0%D0%BB%D0%B0-%D0%B2-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B2-%D0%BE%D0%B1%D1%89%D0%B8%D0%BD%D0%B0-%D1%80%D0%B0%D0%B4%D0%BE%D0%BC%D0%B8%D1%80-news846215.html", "text": "Жена е загинала при тежка катастрофа в община Радомир, а съпругът й е тежко пострадал, съобщи БНР. Инцидентът е станал в късния следобед вчера на разклона за село Извор. Сблъскали са се два автомобила. По неофициални данни загиналата жена е шофирала колата. Тя  не е спряла на разклона, преди да излезе на главния път за Кюстендил  и се е ударила в друга кола, която е идвала от Радомир. Сподели:", "date": "2019.06.02", "title": "Трагедия: Жена е загинала в катастрофа в община Радомир"}
{"url": "https://pik.bg/%D0%BF%D1%8A%D1%80%D0%B2%D0%B0%D0%BD-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D1%80%D0%B5%D0%B7%D1%83%D0%BB%D1%82%D0%B0%D1%82%D1%8A%D1%82-%D0%BE%D1%82-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%BF%D0%BE%D0%BA%D0%B0%D0%B7%D0%B0-%D0%BD%D0%B5%D0%B6%D0%B5%D0%BB%D0%B0%D0%BD%D0%B8%D0%B5%D1%82%D0%BE-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%B7%D0%B0-%D1%80%D0%B5%D0%B7%D0%BA%D0%B8-%D0%B4%D0%B2%D0%B8%D0%B6%D0%B5%D0%BD%D0%B8%D1%8F-news846222.html", "text": "Основните изводи от евроизборите са свързани с нежеланието на хората за резки движения, каза в ефира на БНР Първан Симеонов от „Галъп интернешънъл“. Социологът настоя, че агенцията е предоставила точна информация в изборния ден. „Икономиката се възприема по-добре в сравнение с други периоди. Това се потвърди пряко. Настоящата политическа картина не се радва на голяма популярност. Търсят се нови опции, но те липсват и това способства за по-ниската избирателна активност, която наблюдавахме“, каза Първан Симеонов. По думите му около 2 млн. гласували не са толкова ниска активност, която все пак е била по-ниска, отколкото на предишните евроизбори. „Първо, нямаше нови опции. На предходните беше г-н Бареков, преди това - формациите на Ковачки. Вотът за независими кандидати показва търсене на нови опции. В момента има стагнация. Грозноватата кампания също способства за ниската активност. Трябва да се има предвид също, че на евроизбори не може да се очаква чак толкова висока активност“, обясни Симеонов. Основните опозиционни сили не успяха да убедят хората, че биха били добри управляващи, отбеляза социологът. „Има вътрешни размествания в партиите. В ГЕРБ си личат лагерите, които един ден ще спорят за наследството на Борисов. Има мъртво вълнение и пренареждане и в ДПС. В БСП Нинова ще търси разместване, партиите се опитват да се рестартират...“ Етническият вот също не е константна величина, посочи социологът. „ДПС си дава сметка, че апетитите за контрол на този електорат стават все по-големи. ГЕРБ има нелоши проценти и в селата - опитва се да се вкорени в територии, които досега са били неприсъщи за нея“. На въпрос за резултата ВМРО Симеонов отговори, че той не е изненада. „Двама се карат, трети печели“ - това е формулата за историческия резултат за формацията, смята социологът. По думите му е успяла и „Демократична България“, включително защото в преференциалното състезание по-пълно се оползотворява нишата. „Част от успеха ѝ се състои и в екзитпола. Започнаха и агитация в изборния ден и направиха силен финален спринт. По всичко личи, че социологията влияе“, подчерта Симеонов. Сподели:", "date": "2019.06.02", "title": "Първан Симеонов: Резултатът от изборите показа нежеланието на българите за резки движения"}
{"url": "https://pik.bg/%D1%85%D0%B0%D0%BC%D0%B8%D0%B4-%D1%85%D0%B0%D0%BC%D0%B8%D0%B4-%D1%80%D0%B5%D0%B7%D1%83%D0%BB%D1%82%D0%B0%D1%82%D1%8A%D1%82-%D0%BE%D1%82-%D0%B5%D0%B2%D1%80%D0%BE%D0%B2%D0%BE%D1%82%D0%B0-%D0%BF%D0%BE%D0%BA%D0%B0%D0%B7%D0%B0-%D1%87%D0%B5-%D0%BD%D1%8F%D0%BC%D0%B0-%D0%BD%D1%83%D0%B6%D0%B4%D0%B0-%D0%BE%D1%82-%D0%BF%D1%80%D0%B5%D0%B4%D1%81%D1%80%D0%BE%D1%87%D0%BD%D0%B8-%D0%B8%D0%B7%D0%B1%D0%BE%D1%80%D0%B8-news846213.html", "text": "Резултатите от евровота показват, че няма нужда от предсрочни избори. Това каза заместник-председателят на парламентарната група на ДПС Хамид Хамид в ефира на БНР. Хамид каза също, че ДПС е подготвило „Програма за ускорено догонващо развитие на България“. Сред мерките, заложените в нея, е лансираната през седмицата идея на депутати от ДПС за намаляване на ДДС за хляба, лекарствата и книгите. Хамид каза още, че ДПС ще лансира идея „как да отървем инвеститорите от Зеления октопод, който изнудва инвеститори“. Освен това ДПС продължава да настоява за експертен кабинет, който да управлява в рамките на сегашния парламент. Сподели:", "date": "2019.06.02", "title": "Хамид Хамид: Резултатът от евровота показа, че няма нужда от предсрочни избори"}
{"url": "https://pik.bg/%D0%BA%D1%80%D0%B8%D0%B7%D0%B8%D1%81%D0%B5%D0%BD-%D1%89%D0%B0%D0%B1-%D0%B0%D0%BD%D0%B0%D0%BB%D0%B8%D0%B7%D0%B8%D1%80%D0%B0-%D1%89%D0%B5%D1%82%D0%B8%D1%82%D0%B5-%D1%81%D0%BB%D0%B5%D0%B4-%D0%BF%D1%80%D0%BE%D0%BB%D0%B8%D0%B2%D0%BD%D0%B8%D1%8F-%D0%B4%D1%8A%D0%B6%D0%B4-%D0%B2-%D1%85%D0%B0%D1%81%D0%BA%D0%BE%D0%B2%D0%BE-news846207.html", "text": "Кметът на Хасково Добри Беливанов свика Кризисния щаб на заседание, за да се анализират щетите от проливния дъжд, съобщиха от пресцентъра на Общината, цитирани от „Дарик”. В заседанието участваха представители на пожарна, полиция, „Общинска полиция“, ВиК. За по малко от час в Хасково снощи са паднали 62 л/кв.м. Огромното количество вода е нанесло щати най-вече по уличната инфраструктура, има наводнени магазини, мазета подземни гаражи. Няма бедстващи или пострадали хора, няма прекъснати пътища до села в общината. Всички улица в града са проходими, отчете щаба. Установено е пропадане на част от мост над дере по бул. „Никола Радев“ (пътя за кв. „Болярово“). Свлякла се е земна маса в участък от около 6-7 м от тротоара на пътя, подкопан е с около 20 сантиметра и асфалтът. Това наложи ограничаване на движението в този участък на платното, защото има вероятност да пропадне. Наводнени приземни етажи на къщи има на ул. „Пионер“. Там ще бъде изпратена техника от ОП „Екопрогрес“ за да изчисти инертните материали, а от ВиК-Хасково ще осигурят машина „Вома“ за почистването на канализацията. От пожарната продължават да отводняват мазета, асансьорни шахти и подземни гаражи. Към този час се изпомпва водата с дълбочина над два метра от комплекс „Ривърхаус“, отводняват се още помещения на ул. „Тутракан“. Повече от 20 отводнявания са извършили от снощи до днес служителите на пожарната. Отстраняват се паднали дървета на улиците „Ихтиман“ и „Драгоман“. Без ток са били селата Нова Надежда и Узунджово, прекъсване на електричеството е имало и в хасковските квартали „Куба“, „Любен Каравелов“ и „Ручока“. Още снощи електрозахранването е възстановено. Сподели:", "date": "2019.06.02", "title": "Кризисен щаб анализира щетите след проливния дъжд в Хасково"}
{"url": "https://pik.bg/%D0%B2%D0%B8%D0%B6%D1%82%D0%B5-%D0%BA%D0%BE%D0%B8-%D1%81%D0%B0-%D0%BF%D0%B5%D1%82%D1%82%D0%B5-%D1%82%D0%B0%D0%B9%D0%BD%D0%B8-%D0%BA%D0%BE%D0%B8%D1%82%D0%BE-%D0%B2%D1%81%D1%8F%D0%BA%D0%B0-%D0%B6%D0%B5%D0%BD%D0%B0-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BF%D0%B0%D0%B7%D0%B8-%D0%BE%D1%82-%D0%BC%D1%8A%D0%B6%D0%B0-%D1%81%D0%B8-news846158.html", "text": "Имате ли мъж до себе си, който ви обича, подкрепя и е готов на всичко, за да бъдете щастлива? Ако отговорът е „да“, то вие сте истинска късметлийка, но какво правите вие, за да се чувства той добре? Хубаво е между двамата да има доверие, но понякога, за да вървят нещата по-гладко, е по-добре да спестявате някои неща на мъжете. В някои случаи няма да ви разберат, в други може да се почувстват пренебрегнати. Ето няколко тайни, които жените не бива да споделят с мъжете, за да имат по-хармонични отношения: 1. Че той не е най-добрият ви приятел Когато живеете с някого от години, сте свикнали да се съветвате с него по най-различни въпроси. Будите го сутрин и го питате дали дрехите, които сте подбрала, му харесват, след работа разказвате как е минал денят ви, правите заедно планове за уикенда... Сигурно след като сте се обвързали сте стеснили кръга си на приятели или имате общи такива, но със сигурност ви е останала някоя близка приятелка от детството, с която продължавате да поддържате връзка и споделяте. Мъжете може би си мислят, че те са най-добрите ви приятели. Ако това не е така, не е нужно да им казвате, особено ако най-близкият ви човек е мъж, а не жена. Те могат да се почувстват пренебрегнати от факта, че прекарвате повече време с тях или им доверявате неща, които по-трудно обсъждате с тях. 2. Че не обичате техните хобита и лоши навици Понякога мъжете се вдетиняват и прекарват с часове пред телевизора, гледайки мач или вършейки онова, което им харесва. Понякога може да се дразните на това, че не ви помагат за децата или за това, че те имат достатъчно време за хобито си, а вие не. Въпреки това, не го показвайте, защото само ще предизвикате конфликт. Помислете над това, че всеки има нужда от лично пространство и по-скоро намерете начин и вие „да бягате“ от действителността по някакъв начин. Те също проявяват толерантност и огромно търпение, когато ви чакат пред някой магазин. 3. Че мислите за тях по-често „Мило, липсвах ли ти? Кажи!“. Може би често произнасяте тези думи, които понякога преминават много бързо през ушите на мъжете. Със сигурност жените мислят за мъжете си много повече, дори фантазират за тях, но прибирайки се вкъщи не бива да разкриват всичко това. Преди лягане определено може да разпалите страстите като кажете, че сте сънували еротичен сън, но иначе не прекалявайте с милувките и въпросите защо не казва, че сте му липсвали. Така той сам ще почувства в един момент, че има нужда да ви пише или се обади, за да чуе гласа ви. 4. Че понякога искате да сте сами Споменахме вече, че е хубаво и двамата да имат и свое лично пространство. Така няма да си омръзнат толкова бързо. Ако искате да излезете сама, да се разходите с приятелки или просто да поспортувате без половинката си, то го направете по деликатен начин. Не му казвайте директно, че едва ли не се задушавате и искате малко въздух. Това може да го отчужди от вас и предизвика известни съмнения за развоя на връзката ви. 5. Че се преструвате в леглото Всяка жена иска да е желана и да стигне до оргазъм по време на секс. Но в определени ситуации някои фактори пречат на перфектния завършек на интимния акт. Вие може да сте уморена, но за да не го обидите, решавате да му угодите. Така идва и преструвката, че ви е хубаво. В повечето случаи бързате да приключите и си легнете или просто не искате да си признаете, че той не се е справил отлично. Въпреки всичко, не му го казвайте преди да затворите очи. Понякога е по-добре да излъжете, за да подхраните егото му. Сподели:", "date": "2019.06.02", "title": "Вижте кои са петте тайни, които всяка жена трябва да пази от мъжа си"}
{"url": "https://pik.bg/%D1%81%D0%B2%D0%BB%D0%B0%D1%87%D0%B8%D1%89%D0%B0-%D0%BE%D1%82-%D0%B4%D1%8A%D0%B6%D0%B4%D0%B0-%D0%B1%D0%BB%D0%BE%D0%BA%D0%B8%D1%80%D0%B0%D1%82-%D1%83%D1%87%D0%B0%D1%81%D1%82%D1%8A%D1%86%D0%B8-%D0%BE%D1%82-%D0%BF%D1%8A%D1%82%D1%8F-%D1%81%D0%BE%D1%84%D0%B8%D1%8F---%D0%B2%D0%B0%D1%80%D0%BD%D0%B0-news846275.html", "text": "Временно е ограничено движението по главен път София - Варна поради препятствие. Това съобщиха от ОДМВР-Плевен. Интензивният дъжд и свлечени кални маси на пътното платно доведоха до затваряне на пътя. На място екипи разчистват пътя. Сподели:", "date": "2019.06.02", "title": "Свлачища от дъжда блокират участъци от пътя София - Варна"}
{"url": "https://pik.bg/%D1%87%D0%B5%D1%82%D0%B8%D1%80%D0%B8%D0%BC%D0%B0-%D0%B7%D0%B0%D0%B4%D1%8A%D1%80%D0%B6%D0%B0%D0%BD%D0%B8-%D1%81%D0%BB%D0%B5%D0%B4-%D0%BC%D0%B5%D0%BB%D0%B5-%D0%BD%D0%B0-%D1%80%D0%BE%D0%BC%D1%81%D0%BA%D0%B0-%D1%81%D0%B2%D0%B0%D1%82%D0%B1%D0%B0-%D0%B2-%D1%81%D0%BC%D0%BE%D0%BB%D1%8F%D0%BD-news846219.html", "text": "Масово меле между празнуващи на ромска сватба вдигна полицията в Смолян на крак късно в събота, съобщава „Дарик”. Според информацията, масовият бой се разиграл снощи около 20:00 часа в една от ромските махали. Веднага след получаване на сигнала, полицейските сили в Смолян са били мобилизирани и скандалджиите били разтървани. През цялата нощ обаче в ромската махала е имало полицейско присъствие. Патрули и днес остават в района. Вчера вечерта са били задържани четирима души, потвърди директорът на полицията в Смолян старши комисар Николай Димов. Срещу единия от арестуваните е образувано бързо полицейско дознание за хулиганство, уточни той. Празнуващите имали разрешително от Община Смолян до 22:00 ч. Заради скандала обаче сватбата приключила по-рано. Сподели:", "date": "2019.06.02", "title": "Четирима задържани след меле на ромска сватба в Смолян"}
{"url": "https://pik.bg/%D0%B2%D0%BD%D0%B8%D0%BC%D0%B0%D0%BD%D0%B8%D0%B5-%D0%BF%D0%BB%D0%BE%D0%B4%D0%BE%D0%B2%D0%B8%D1%82%D0%B5-%D1%81%D0%BE%D0%BA%D0%BE%D0%B2%D0%B5-%E2%80%93-%D0%BF%D0%BE-%D0%BE%D1%82%D1%80%D0%BE%D0%B2%D0%BD%D0%B8-%D0%BE%D1%82-%D1%86%D0%B8%D0%B3%D0%B0%D1%80%D0%B8%D1%82%D0%B5-news846234.html", "text": "Плодовите сокове могат да бъдат по-опасни за здравето от подсладените газирани напитки и цигарите, тъй като увеличават риска от ранна смърт. Прекомерната употреба на плодов сок, дори и когато той е 100 процента натурален, може да повиши риска ни да умрем, преди да достигнем старини, с 24 процента. За сравнение, от газирани напитки същият фатален процент е само 11 на сто. Авторите на шокиращото изследване от американските университети „Емъри“ и „Корнел“ ни успокояват, че не ни грози риск, ако консумираме по една чаша сок дневно от 150 милилитра. Но ако прекаляваме с тези напитки, излагаме на опасност своето здраве. За да стигнат до тези изводи, американските учени проследили данните на 13 440 души. Те трябвало да опишат колко плодови сокове и подсладени газирани напитки консумират дневно. В период от 6 години били констатирани 1000 смъртни случая поради различни причини и 168 починали от сърдечносъдови заболявания. От получените данни се оказало, че хората с най-голяма консумация били с 11 процента повишен риск от ранна смърт за всеки допълнителни 350 грама консумация на подсладени газирани напитки. И с 24-процентов риск за всеки допълнителни 350 грама консумирани плодови сокове. С изследването си учените предупреждават, че високата консумация на захар, дори и при натуралните сокове, неминуемо се отразява на нашето здраве. Сподели:", "date": "2019.06.02", "title": "Внимание! Плодовите сокове – по-отровни от цигарите"}
{"url": "https://pik.bg/%D0%BD%D1%8F%D0%BC%D0%B0-%D1%81%D0%B8%D0%B3%D0%BD%D0%B0%D0%BB%D0%B8-%D0%B7%D0%B0-%D1%81%D0%B5%D1%80%D0%B8%D0%BE%D0%B7%D0%BD%D0%B8-%D1%89%D0%B5%D1%82%D0%B8-%D1%81%D0%BB%D0%B5%D0%B4-%D0%BF%D0%BE%D1%80%D0%BE%D1%8F-%D0%B2-%D1%81%D0%BE%D1%84%D0%B8%D1%8F-news846262.html", "text": "Няма сигнали за сериозно инциденти във връзка с дъжда в София. Това каза директор на дирекция „Аварийна помощ и превенция“ към Столична община, цитиран от „Фокус”. Към обяд пороен дъжд се изля в София. Няма информация за сериозни щети. Има пет сигнала, които са обработени от столичните екипи. По думите му те касаят заливане с вода на част от пътното платно, докато водната маса успее да се оттече в шахтите. „Правим обходи на централната градска част и на основните булеварди. Имаме четири екипа, които са в готовност да реагират“, обясни той. Димитров подчерта, че няма проблеми с градския транспорт вследствие на дъжда. Сподели:", "date": "2019.06.02", "title": "Няма сигнали за сериозни щети след пороя в София"}
{"url": "https://pik.bg/%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%B2-%D1%87%D0%B8%D0%BA%D0%B0%D0%B3%D0%BE-%D0%BF%D0%BE%D1%87%D0%B8%D1%82%D0%B0%D1%82-%D1%85%D1%80%D0%B8%D1%81%D1%82%D0%BE-%D0%B1%D0%BE%D1%82%D0%B5%D0%B2-%D1%81%D1%8A%D1%81-%D1%81%D1%8A%D0%B1%D0%BE%D1%80-news846239.html", "text": "Сънародниците ни в Чикаго почитат 2 юни, съобщава БНР. В 12:00 часа на обед местно време  в един от парковете до Чикагското предградие „Елк Гроув” звукът на сирените със сигурност ще прозвучи странно за случайно попаднали минувачи. Но воят на сирените за българите, дошли на събора, посветен на Ботев и героите на България, е неименна част от отбелязването на 2 юни. „Ние следваме завета на Ботев и искаме да остане той жив за винаги в сърцата на всички българи макар и далече от Родината - каза Никола Масларски, председател на патриотична организация „Братство Хайдути“, инициирала събитието. - И искаме най-вече децата, които растат тук в Америка, да не се откъсват от корените си и да помнят кои са героите дали живота си за свободата на България“ Съмишлениците на г-н Масларски се борят за неизтриването и неизопачаването на българската история. За това вече за пета година организират за 2 юни събор за българите в района на Чикаго, посветен на героите. Историчката Камелия Попова ще припомни саможертвата и заветите на Войводата и неговата чета. Децата ще декламират стиховете на Ботев. Недялко Кетев и неговият баща с гайдите си ще „пренесат през океана“ звуците на  Родопа планина. И още много спортни и хайдушки игри, забавления за децата и за възрастните и цял един български ден за българите в Чикаго, посветен на България и героите ѝ! Сподели:", "date": "2019.06.02", "title": "Българите в Чикаго почитат Христо Ботев със събор"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B7%D0%BB%D0%BE%D0%B2%D0%B5%D1%89%D0%B0-%D0%B1%D1%83%D1%80%D1%8F-%D0%BD%D0%B0-%D1%82%D1%80%D0%B0%D0%BA%D0%B8%D1%8F-%D0%B1%D0%BB%D0%BE%D0%BA%D0%B8%D1%80%D0%B0-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE---%D0%B7%D0%B0%D0%B4%D1%80%D1%8A%D1%81%D1%82%D0%B2%D0%B0%D0%BD%D0%B5%D1%82%D0%BE-%D0%B5-%D0%BE%D0%B3%D1%80%D0%BE%D0%BC%D0%BD%D0%BE-news846291.html", "text": "Зловеща буря на магистрала \"Тракия\" на около 100 км от София блокира движение, предава репортер на ПИК на място. Страшният порой, който се изсипва в момента е предизвикал огромно задръстване в района. Автомобили и рейсове дори отбиват в аварийната лента, тъй като не смеят да шофират заради изключително лошите атмосферни условия. . Изключителното количество дъжд, което се изсипа над София, наводни улици и причини проблеми с движението в някои квартал. Сподели:", "date": "2019.06.02", "title": "ПЪРВО В ПИК: Зловеща буря на \"Тракия\" блокира движението - задръстването е огромно"}
{"url": "https://pik.bg/%D0%B3%D0%B5%D1%80%D0%B1-%E2%80%93-%D0%B2%D1%80%D0%B0%D1%86%D0%B0-%D0%BF%D1%80%D0%BE%D0%B2%D0%B5%D0%B4%D0%B5-%D1%82%D1%80%D0%B0%D0%B4%D0%B8%D1%86%D0%B8%D0%BE%D0%BD%D0%BD%D0%B8%D1%8F-%D0%BF%D0%BE%D0%BA%D0%BB%D0%BE%D0%BD%D0%BD%D0%B8%D1%87%D0%B5%D1%81%D0%BA%D0%B8-%D0%BF%D0%BE%D1%85%D0%BE%D0%B4-%D0%B4%D0%BE-%D0%B2%D1%80%D1%8A%D1%85-%D0%BE%D0%BA%D0%BE%D0%BB%D1%87%D0%B8%D1%86%D0%B0-%D1%81%D0%BD%D0%B8%D0%BC%D0%BA%D0%B8-news846292.html", "text": "ГЕРБ – Враца, за 13-та поредна година организира традиционния поклоннически поход до връх Околчица. Походниците се събраха в двора на училището в с. Паволче. Групата от над 250 членове и симпатизанти на партията бе водена от зам.-председателя на Парламентарната група на ГЕРБ Красимир Велчев и народния представител Димитър Главчев. Участниците бяха поздравени от министъра на регионалното развитие и благоустройството и областен координатор на ГЕРБ - Враца, инж. Петя Аврамова и областния управител и общински ръководител на партията Малина Николова. В похода се включиха и народният представител Красен Кръстев, кметът на община Враца Калин Каменов, кметът на община Бяла Слатина Иво Цветков, общински съветници от ПП ГЕРБ. Походниците се изкачиха на историческия връх Околчица, за да участват във всенародното поклонение в памет на Христо Ботев и неговата чета. Сподели:", "date": "2019.06.02", "title": "ГЕРБ – Враца проведе традиционния поклоннически поход до връх Околчица (СНИМКИ)"}
{"url": "https://pik.bg/%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BF%D0%B5%D1%82%D0%BA%D0%BE%D0%B2%D0%B0-%D1%89%D0%B5-%D1%83%D1%87%D0%B0%D1%81%D1%82%D0%B2%D0%B0-%D0%B2-%D1%81%D1%80%D0%B5%D1%89%D0%B0-%D0%BD%D0%B0-%D0%B2%D0%B8%D1%81%D0%BE%D0%BA%D0%BE-%D1%80%D0%B0%D0%B2%D0%BD%D0%B8%D1%89%D0%B5-%D0%B5%D0%BD%D0%B5%D1%80%D0%B3%D0%B8%D0%B9%D0%BD%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%B2-%D1%80%D0%B5%D0%B3%D0%B8%D0%BE%D0%BD%D0%B0-%D0%B2-%D1%81%D1%8A%D1%80%D0%B1-news846236.html", "text": "Министърът на енергетиката Теменужка Петкова ще участва в среща на високо равнище „Енергийна сигурност в региона“. В рамките на събитието ще бъдат обсъдени политики за енергийна сигурност в региона на Югоизточна Европа, ролята на инфраструктурата за сигурността на газовите доставки, значението на международното сътрудничество за стабилността и сигурността на доставките, зеленият растеж като фактор за икономически ползи и инвестиции и др. Форумът ще се проведе на 3-ти юни в Белград. Сподели:", "date": "2019.06.02", "title": "Министър Петкова ще участва в среща на високо равнище \"Енергийна сигурност в региона\" в Сърбия"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B0%D0%B4%D0%B2%D0%BE%D0%BA%D0%B0%D1%82-%D0%BC%D0%B0%D1%80%D0%BA%D0%BE%D0%B2%D1%81%D0%BA%D0%B8-%D0%BF%D0%BE%D0%B4%D1%81%D1%8A%D0%B4%D0%BD%D0%BE-%D0%B5-%D0%BD%D0%B8%D0%BD%D0%BE%D0%B2%D0%B0-%D0%B8-%D0%B9%D0%BE%D0%BD%D1%87%D0%B5%D0%B2%D0%B0-%D0%B4%D0%B0-%D0%BD%D0%B0%D1%80%D0%B8%D1%87%D0%B0%D1%82-%D0%B1%D0%BE%D1%80%D0%B8%D1%81%D0%BE%D0%B2-%D0%BB%D1%8A%D0%B6%D0%B5%D1%86-%D0%B5%D0%BB%D0%B5%D0%BD%D0%B0-%D0%B5--news846254.html", "text": "ПИК потърси адвокат Марин Марковски, който защитаваше премиера и лидер на ГЕРБ по делото за 800-те хиляди лева, които журналистката е взела от БНТ, докато е във фактическо съжителство с министър-председателя Сергей Станишев. Правистът няма обяснение защо магистратите не са допуснали в процеса изисканите от него свидетели, но е категоричен, че Нинова и Йончева подлежат на съдебно преследване, защото си позволяват да наричат Борисов \"лъжец\" независимо от решението на Темида по това дело. - Тъй като агенция ПИК е официален източник на информация, искам да съм прецизен с документите. Може да не са 800 000, може да са по-малко - няколко стотин хиляди. По това дело има приложени документи. Тя е взимала такива пари, като си е уреждала външни продукции от фирми, които са и заплащали, а пък телевизията и е отпускала рекламно време като компенсация на тези фирми, които са го продавали. Тези документи са приложени по делото и не са оспорени. - Аз ви казвам факта, а вие искате да правя коментар на нейната преценка. Тя не оспорва документите, защото те са истински документи. Имаме справки от телевизията колко и какви договори има с някои фирми, които са и осигурявали пари, за да може тя да прави своите продукции, а пък телевизията е плащала на тези фирми с рекламно време като компенсация за парите, които Йончева е получила. Това е сключено с договори. Сложното тук е дали това е гражданско-правна сделка, която е допустима от закона, дали има някакво престъпление. Този факт ние го доказахме в съда, тъй като интересите на делото го налагаха. Но категорично не правя наказателно-правна оценка на това. Не съм прокурор. Тези факти ги има по делото. - Как ще оспорва? Там има фактури, има ги договорите за тези продукции, има ги фактурите от телевизията. Има документи по делото, които не са оспорени от нея, защото те отговарят на истината. Ако има престъпление или нещо нередно финансово, правните институции категорично трябва да се произнесат. - Аз категорично не мога да правя изводи от интимните връзки - дали те имат отношение към договорите. Това е правен въпрос. Другото е въпрос от интимния свят на хората. Затова аз не мога да правя никакви такива изводи. Аз само казвам фактите. Това е факт, има документи, гражданско-правни договори, във връзка с които тя е използвала външни продукции, като по този начин си е осигурила финансирането. Но не искам да правя никаква оценка, не защото ме е страх, а защото нямам юридическото основание за това. - Не мога да кажа. Съдът в първата инстанция направи нещо, което изключително нередно и погрешно. Прие експертизата, която казва, че записът може да бъде манипулиран, с което изобличава Бойко, че е казал тези думи. Похарчиха се милиони, за да могат някои да станат големи журналисти. Втората инстанция също възприе този погрешен извод. Втората инстанция отхвърли иска на Йончева срещу ГЕРБ. Тя беше завела делото срещу Бойко Борисов като министър-председател, като човек, който ги е казал тези неща, и като председател на ГЕРБ. Но съдът отхвърли този иск срещу ГЕРБ. - Категорично обидните думи не са позволени независимо от това дали съдът е уважил иска, или не. Защото съдът не обижда Борисов, а казва, че в спора счита, че Йончева е права, че той ги е казал тези думи. А това, че той оспорва автентичността на записа, че оспорва доказателства по делото, това не им дава право да го обиждат. Аз обърнах внимание на екипа на премиера, на пиара, че това е престъпление, но той заради нежелание да влиза в излишни дела и грозни процедури не поиска да понесат последиците за това. Това категорично е недопустимо. Когато има двама души, които се съдят, ако единият загуби делото, а другият оспорва доказателствата, този, който е спечелил делото, никой не му дава право да го нарече лъжец, защото може да се окаже, че това оспорване е правилно, а съдът да не го е преценил вярно. Дори Върховният съд може да вземе друго решение. Така че това поведение на Йончева и на Нинова не е редно и не може да бъде толерирано като разумно поведение. Сподели:", "date": "2019.06.02", "title": "САМО В ПИК! Адвокат Марковски: Подсъдно е Нинова и Йончева да наричат Борисов \"лъжец\"! Елена е взела стотици хиляди левове от БНТ и има документи"}
