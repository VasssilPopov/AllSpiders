{"url": "https://pik.bg/%D0%B1%D0%BB%D0%B0%D0%B3%D0%BE%D1%80%D0%BE%D0%B4%D0%BD%D0%B0-%D0%BA%D0%B0%D1%83%D0%B7%D0%B0-%D0%BD%D0%B0%D0%B4-3-000-%D0%BB%D0%B2-%D0%B7%D0%B0-%D0%BB%D0%B5%D1%87%D0%B5%D0%BD%D0%B8%D0%B5-%D0%BD%D0%B0-%D0%BC%D0%BE%D0%BC%D1%87%D0%B5-%D0%B1%D1%8F%D1%85%D0%B0-%D1%81%D1%8A%D0%B1%D1%80%D0%B0%D0%BD%D0%B8-%D0%BD%D0%B0-%D0%B1%D0%BB%D0%B0%D0%B3%D0%BE%D1%82%D0%B2%D0%BE%D1%80%D0%B8%D1%82%D0%B5%D0%BB%D0%B5%D0%BD-%D0%B1%D0%B0%D0%B7%D0%B0%D1%80-%D0%B2--news806443.html", "text": "Над  3 000 лв.  са  събрани от благотворителния Коледен базар в Кюстендил, като сумата ще бъде предоставена за лечението на 20-годишния Тони Костов, съобщава БНР. Базарът е организиран от отдел „Култура и духовно развитие” към общината  в Кюстендил, а новината съобщи началникът на отдела Димитрина Укалска. Благотворителните инициативи в помощ на момчето ще продължат и през празниците под наслов \"Кюстендил протяга ръка за Тони\". Възпитаникът на кюстендилската Природоматематическа гимназия, който се изявява и като пианист и певец в местна формация, страда от тежка форма на левкемия. От месец-два буквално целият град се ангажира с набирането на средства за неговото лечение. Близо 6 000 лв. бяха събрани при благотворителния фолклорен спектакъл в драматичния театър в Кюстендил. От благотворителния базар на общината до елхата на площад „Велбъжд” ще се прибавят още 3 200 лв. Близо 400 лв. са постъпили от продадени картини от националния конкурс „Пролет върху листa“ и творби на арт- ателие „Духовна пътека за млади зографи“. В благотворителния базар бяха продадени и изделия от общинския конкурс за детско творчество на ОДК „Коледа е, стават чудеса“ , както и изделия от детски градини и читалища. На място, с ръчно изработени дребни сувенири и сладкиши, се включиха и над 10 участника - фирми и заведения. Сподели:", "date": "2018.12.23", "title": "Благородна кауза: Над 3 000 лв. за лечение на момче бяха събрани на благотворителен базар в Кюстендил"}
{"url": "https://pik.bg/%D0%B7%D0%B0%D0%BA%D0%B0%D0%BD%D0%B0-%D0%BC%D0%B0%D0%BA%D1%80%D0%BE%D0%BD-%D1%80%D0%B0%D0%B7%D0%BC%D0%B0%D1%85%D0%B0-%D0%BF%D1%80%D1%8A%D1%81%D1%82-%D0%BD%D0%B0-%D0%BC%D0%B0%D1%80%D0%BE%D0%B4%D0%B5%D1%80%D0%B8%D1%82%D0%B5-%D0%BF%D0%B0%D0%BB%D0%B8%D0%BB%D0%B8-%D0%B8-%D1%80%D1%83%D1%88%D0%B8%D0%BB%D0%B8-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82%D0%B8%D1%82%D0%B5-news806465.html", "text": "Френският президент Еманюел Макрон заяви, че неговото правителство ще вземе строги мерки срещу хората, извършили погроми по време на демонстрациите на \"жълтите жилетки\". Държавният глава направи това изявление снощи в ефира на телевизионния канал Бе Еф Ем при посещението си в Чад. \"Внимателно следих през деня какво става в страната и бях информиран за случващото се от министъра на вътрешните работи. Напълно очевидно е, че френското правосъдие ще вземе много строги мерки срещу нарушителите на закона. Сега на Франция са й необходими ред и съгласие. Важно е да ликвидираме разногласията\", каза той, цитиран от БНР. Броят на участниците във вчерашните протести на \"жълтите жилетки\" достигна близо 39 000. В цяла Франция бяха задържани 220 души. Това беше шестата поредна събота на протести в страната. Движението на жълтите жилетки, което няма национални лидери, първоначално бе насочено срещу планираното повишаване на данъците върху горивата, от което правителството вече се отказа. То обаче издигна и по-общи искания, сред които увеличаване на заплатите, орязване на данъци и промени в конституцията. Сподели:", "date": "2018.12.23", "title": "ЗАКАНА: Макрон размаха пръст на мародерите, палили и рушили по време на протестите"}
{"url": "https://pik.bg/%D0%BF%D0%B5%D1%82%D0%B8-%D0%BB%D0%B8-%D0%B2%D0%B8%D0%B6%D1%82%D0%B5-%D1%82%D0%B0%D0%B7%D0%B8-%D1%81%D1%82%D0%B0%D1%82%D0%B8%D1%81%D1%82%D0%B8%D0%BA%D0%B0-%D0%BD%D0%B0-%D0%BB%D0%B5%D0%BE-%D0%BC%D0%B5%D1%81%D0%B8-news806445.html", "text": "Ако се опитвате с помощта на статистиките да сумирате невероятния сезон 2018/2019, който Лионел Меси прави дотук, то със сигурност можете да избирате от един куп показатели. Най-много отбелязани голове в топ 5 на Европа? Първо място за Меси с 14 попадения. Най-много асистенции? Отново лидер е Меси с 10. Засега – което е ключовата дума в случая – единствено Димитри Пайе (Олимпик Марсилия) е създал повече голови ситуации и само Ален Сен-Максимен (Ница) е осъществил по-голям брой успешни дрибли. Ако отново насочим прожектора към Меси, то е очевидно, че той има повече шампионатни попадения в сравнение с целия тим на Валенсия. И то при положение, че не игра близо месец заради фрактура в лакътя. Като вземем всичко това под внимание, епитет като „абсурден” изглежда доста подходящ като описание за сезона, който Ла Пулга прави. Фактите говорят сами по себе си – за девета поредна календарна година аржентинецът ще финишира с отбелязани над 50 гола. Това постижение стана факт след майсторската лекция на Меси при 5:0 над Леванте в неделя. Само в този мач Меси наниза 3 попадения и даде 2 асистенции. До момента Меси се движи в удивително темпо по отношение броя минути, от които средно се нуждае, за да запише гол или асистенции. Към момента те стоят на кота 48. Най-плодотворният му сезон в това отношение е 2011/2012, в чийто ход Меси участва в гол на Барселона (като автор или асистент) на всеки 51 минути. Тези числа за пореден път поставят под въпрос резултатите в гласуването за Златната топка, където петкратният кавалер на приза остана едва пети през 2018-а. Дотук сезон 2011/2012 си остава еталонът за аржентинеца. Тогава той вкара 73 гола и асистира за други 29, т.е. бил е пряко замесен в 102 (!) попадения. Сподели:", "date": "2018.12.23", "title": "Пети ли? Вижте тази статистика на Лео Меси"}
{"url": "https://pik.bg/%D0%BF%D1%80%D0%B0%D0%B7%D0%BD%D0%B8%D1%87%D0%BD%D0%B0-%D0%BB%D1%83%D0%B4%D0%BE%D1%81%D1%82-%D1%89%D0%B5-%D0%BF%D0%BE%D1%85%D0%B0%D1%80%D1%87%D0%B8%D0%BC-2-%D0%BC%D0%BB%D1%80%D0%B4-%D0%BB%D0%B2-%D0%B7%D0%B0-%D0%BA%D0%BE%D0%BB%D0%B5%D0%B4%D0%B0-%D0%B8-%D0%BD%D0%BE%D0%B2%D0%B0-%D0%B3%D0%BE%D0%B4%D0%B8%D0%BD%D0%B0-news806517.html", "text": "Тази година ще похарчим над 2 милиарда лева за празниците, показват данните на Националната агенция за приходите. Тази година се очаква рекордът да бъде подобрен. Според икономистите пикът на пазаруването се очаква да е на 23 и 24 декември. Средно в най-натоварените дни ще извадим от джоба си 250 млн. лв. на ден. Всеки трети българин е заделил около 200 лв., а 7% от хората могат да отделят до 50 лв., брои парите на всеки от нас Нова телевизия. Тази година експерти очакват рекордната сума от 2 милиарда лева да похарчим само за Коледа. В сметката влизат парите, които отделяме за подаръци, пътувания и празничната трапеза. Много от хората не се замислят толкова сериозно и пазаруват спонтанно - на принципа на Коледа всичко ни трябва. При електронната търговия се оказва, че електрониката е заменена от модата. Така клик след клик и магазин след магазин общата сметка на българина набъбва до 2 милиарда лева. Става дума само за парите, похарчени у нас, без да се включват платените предварително резервации или екскурзии в чужбина. Основната част от парите за Коледа са спестени, но за поредна година много от хората ще търсят и кредити. Експертите съветват да теглите малки суми за кратък период. Сподели:", "date": "2018.12.23", "title": "ПРАЗНИЧНА ЛУДОСТ: Ще похарчим 2 млрд. лв. за Коледа и Нова година"}
{"url": "https://pik.bg/%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82%D1%8A%D1%82-%D0%B2-%D0%BF%D0%BB%D0%B5%D0%B2%D0%B5%D0%BD-%D0%B8%D0%BD%D0%B2%D0%B5%D1%81%D1%82%D0%B8%D1%80%D0%B0-%D0%B2-%D1%80%D0%B0%D0%B7%D0%B2%D0%B8%D1%82%D0%B8%D0%B5%D1%82%D0%BE-%D0%BD%D0%B0-100-%D0%BC%D0%BB%D0%B0%D0%B4%D0%B8-%D0%BB%D0%B5%D0%BA%D0%B0%D1%80%D0%B8-news806442.html", "text": "Медицинският университет в Плевен инвестира за развитието на над 100 млади лекари в сферата на медицинската наука. Това съобщи в пресклуба на БТА ректорът на висшето училище проф. д-р Славчо Томов. Той уточни, че проектът е започнат през 2017 г. и приключва успешно в края на тази към факултет \"Медицина\" чрез безвъзмездна финансова помощ от близо 700 000 лева по ОП \"Наука и образование за интелигентен растеж\". Университетският център за обучение на докторанти, постдокторанти, специализанти и млади учени е съфинансиран от ЕС чрез Европейските структурни и инвестиционни фондове, поясни проф. Томов. По думите му младите учени получават квалификация как се прави наука в медицината и как да развиват своята кариера в тази сфера. Ректорът е убеден, че проектът оказва влияние върху мисленето на младите лекари и върху качеството на тяхната подготовка. Центърът осигурява високо качество на обучение на младите учени в съответствие с потребностите на пазара на труда, повишава се мотивацията им за академична и научноизследователска кариера чрез иновативно обучение, а това е инвестиция за бъдещето на университета и на медицинската наука, коментира проф. Томов. Резултатът до момента - 12 млади учени са зачислени в докторантура, петима докторанти успешно са защитили дисертационни трудове, а други двама са в процес на защита Сподели:", "date": "2018.12.23", "title": "Университетът в Плевен инвестира в развитието на 100 млади лекари"}
{"url": "https://pik.bg/%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D0%BF%D1%83%D1%82%D0%B8%D0%BD-%D0%BD%D0%B0%D1%80%D0%B5%D0%B4%D0%B8-%D0%BE%D1%82%D0%BF%D1%83%D1%81%D0%BA%D0%B0%D0%BD%D0%B5%D1%82%D0%BE-%D0%BD%D0%B0-%D0%BC%D0%B0%D0%BA%D1%81%D0%B8%D0%BC%D0%B0%D0%BB%D0%BD%D0%B0-%D0%BF%D0%BE%D0%BC%D0%BE%D1%89-%D0%BD%D0%B0-%D0%B1%D0%BB%D0%B8%D0%B7%D0%BA%D0%B8%D1%82%D0%B5-%D0%BD%D0%B0-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BE%D1%82-%D0%BC%D0%B8%D0%BD%D0%B0%D1%82%D0%B0-%D0%B2--news806444.html", "text": "Президентът на Русия Владимир Путин е поискал нов доклад за ситуацията в мината в град Соликамск, където в събота стана авария, съобкава ТАСС, цитирани от БТА и Нова телевизия. Държавният глава е разпоредил да се отпусне максимална помощ на роднините на деветимата загинали и да бъдат всестранно проучени причините за трагедията. Това е съобщил губернаторът на Пермския край Максим Решетников, цитиран от руската агенция. След пожар и задимяване спасители са открили в мината за добив на поташ - собственост на компания \"Уралкалий\", телата на девет души, съобщиха по-рано местните власти. Правителството на Пермския край ще изплати на семействата на жертвите, сред които има много малолетни деца, по един милион рубли, уточни губернаторът Решетников. По-рано бе съобщено, че фирмата-подизпълнител \"УС-30\", чиито работници са загинали в мината, ще изплати на семействата им по 2 милиона рубли. Отделни суми са предвидени за лицата на пълна тяхна издръжка. Освен това ще бъдат изплатени и застраховки - по около 1 милион рубли за всеки загинал. Осем души от общо 17-те, работили в мината по време на инцидента, не пострадаха и успяха да излязат на повърхността, напомня ТАСС. Представители на \"Уралкалий\" съобщиха, че пожарът е избухнал на дълбочина 340 метра при строителни работи в нова минна шахта, дълбока 500 метра. Местният клон на руското федерално следствие е образувал по случая наказателно дело за нарушение на нормите за сигурност, причинило смъртта на трима и повече души. Сподели:", "date": "2018.12.23", "title": "Владимир Путин нареди отпускането на максимална помощ на близките на жертвите от мината в Соликамск"}
{"url": "https://pik.bg/%D1%84%D1%80%D0%B5%D0%BD%D1%81%D0%BA%D0%BE%D1%82%D0%BE-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE-%D0%B2%D0%B7%D0%B8%D0%BC%D0%B0-%D1%81%D1%82%D1%80%D0%BE%D0%B3%D0%B8-%D0%BC%D0%B5%D1%80%D0%BA%D0%B8-%D1%81%D1%80%D0%B5%D1%89%D1%83-%D0%BD%D0%B0%D1%80%D1%83%D1%88%D0%B8%D1%82%D0%B5%D0%BB%D0%B8%D1%82%D0%B5-%D0%BE%D1%82-%D0%BF%D1%80%D0%BE%D1%82%D0%B5%D1%81%D1%82%D0%B8%D1%82%D0%B5-news806408.html", "text": "Президентът на Франция Еманюел Макрон заяви, че правителството му ще вземе строги мерки срещу хората, които са извършили погроми по време на демонстрациите на \"жълтите жилетки\". Френският държавен глава направи това изявление снощи в ефира на телевизионния канал Бе Еф Ем при посещението си в Чад, съобщиха френски медии. \"Внимателно следих през деня какво става в страната и бях информиран за случващото се от министъра на вътрешните работи Кристоф Кастанер. Напълно очевидно е, че френското правосъдие ще вземе много строги мерки срещу нарушителите на закона\", подчерта Макрон. Сега на Франция са й необходими ред и съгласие. Важно е да ликвидираме разногласията, заяви френският държавен глава. От вчера той е на двудневно посещение в Чад, където посети военната база в Нджамена, на чиято територия се намира генералният щаб на френските части, които участват в регионалната антитерористична операция \"Бархан\". Визитата е почти традиционна, защото президентът миналата година бе при френските части в Ниамей, в Нигер, припомня на сайта си Франс енфо. Както и през предишни години ястията на коледната трапеза за войниците са приготвени от главния готвач на Елисейския дворец, който сега е Гийом Гомес. Със самолет в Чад бяха доставени два тона деликатеси. Сподели:", "date": "2018.12.23", "title": "Френското правителство взима строги мерки срещу нарушителите от протестите"}
{"url": "https://pik.bg/%D0%B0%D0%BD%D0%B3%D0%B5%D0%BB%D0%B0-%D0%BC%D0%B5%D1%80%D0%BA%D0%B5%D0%BB-%D0%BF%D1%80%D0%B8%D1%81%D1%82%D0%B8%D0%B3%D0%B0-%D0%B2-%D0%B0%D1%82%D0%B8%D0%BD%D0%B0-%D0%BD%D0%B0-10-%D1%8F%D0%BD%D1%83%D0%B0%D1%80%D0%B8-news806359.html", "text": "Канцлерът на Германия Ангела Меркел се очаква да посети Гърция в първата половина на януари, съобщава гръцкото издание Kathimеrini, цитирано от „Фокус”. Според информацията, Меркел трябва да бъде в Атина на 10 и 11 януари. Канцлерът на Германия, която наскоро се оттегли от лидерството на Християндемократическия съюз, ще се срещне с гръцкия президент Прокопис Павлопулос, с премиера Алексис Ципрас и с главния опозиционен водач Кирякос Мицотакис. Според източници от Берлин, главната цел на визитата е да се предаде положително послание на Гърция за излизане от досегашните ограничителни програми. Времето на нейната визита също е от значение – то се свързва с регионалните развития на Балканите. Най-вероятно Меркел ще подкрепи левия гръцки премиер преди очаквания парламентарен вот по повод сделката с Македония. Прилагането на третата сделка за излизане от досегашните ограничителни програми от второто правителство на СИРИЗА и сътрудничеството по време на мигрантската криза укрепиха връзките между двамата лидери. Сподели:", "date": "2018.12.23", "title": "Ангела Меркел пристига в Атина на 10 януари"}
{"url": "https://pik.bg/%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BD%D0%B0-%D0%B0%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD-%D1%89%D0%B5-%D1%81%D0%B5-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B8%D1%80%D0%B0-%D0%B7%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D1%81%D1%82%D1%80%D0%B0%D0%BD%D0%B0%D1%82%D0%B0-news806452.html", "text": "Премиерът на Афганистан Абдула Абдула ще се кандидатира за президентския пост на предстоящите през април 2019 година избори, съобщава телевизионният канал 1TV, цитиран от РИА Новости. Медията се позовава на свои източници. Припомня се, че за Абдула това ще бъде трети опит да стигне до президентския пост, след като се кандидатира и на изборите през 2009 и 2014 година. В края на ноември заместникът на специалния представител на мисията на ООН за съдействие в Афганистан Тоби Ланзър заяви, че ООН не изключва президентските избори да бъдат отложени. Сподели:", "date": "2018.12.23", "title": "Премиерът на Афганистан ще се кандидатира за президент на страната"}
{"url": "https://pik.bg/%D0%BF%D0%BE%D0%BB%D0%B5%D0%B7%D0%BD%D0%B8-%D1%81%D1%8A%D0%B2%D0%B5%D1%82%D0%B8-%D0%B7%D0%B0-%D1%81%D0%B2%D0%B5%D1%82%D0%BA%D0%B0%D0%B2%D0%B8%D1%87%D0%BD%D0%BE-%D0%BF%D1%80%D0%B5%D0%B4%D0%BA%D0%BE%D0%BB%D0%B5%D0%B4%D0%BD%D0%BE-%D1%87%D0%B8%D1%81%D1%82%D0%B5%D0%BD%D0%B5-news806437.html", "text": "Всички обичаме празниците, но не и подготовката за тях. А тя освен подаръци и набор от готварски книги включва и сериозно предколедно почистване, пише тялото.бг. Когато времето ви притиска, трябват ви няколко трика, за да лъснете дома си за ден. А именно: 1. Фокусирайте се върху ключовите зони Ако посрещате гостите си в трапезарията, логично е да вложите най-много усилия в нейното почистване. Трябва да заметете и да забършете в коридора и да почистите в тоалетната и банята. Но пък спалнята, мокрото и детските стаи можете да оставите за друг ден. 2. Впрегнете децата Защо да не си вземете помощници? Децата цапат и разхвърлят най-много, така че е редно да се включат и в почистването. Възложете им по-малко отговорни задачи като подреждане на обувките, изхвърляне на боклука и все пак може да ги накарате да си подредят стаите. Не че няма да минете след тях, но поне на пръв поглед може да почистят добре. 3. Прегледайте почистващия инвентар Преди да започнете почистването, направете груб списък какво ще ви трябва – препарати, мокри и сухи кърпи, гъби, парцали. Набавете си необходимото и го вкарайте в действие. 4. Започнете с видимото Важно е да не чистите хаотично, а да имате план и за това. Най-видимите неща са първи – разхвърляни стаи, мръсен под, иглички из къщата. След това може да пренаредите видимите шкафове, да измиете чиниите. Банята и тоалетната са най-неприятни, там ще трябва лъскане на плочки, ароматизиране и чисти кърпи. 5. Аромати Не палете индийски пръчици, тъй като са доста натрапчиви. Самите препарати също имат миризма, така че след чистенето отворете да се проветри. Може да запалите ароматни свещи с дъх на канела, ванилия или друг по-слаб, но коледен аромат, който да създаде настроение. Сподели:", "date": "2018.12.23", "title": "Полезни съвети за светкавично предколедно чистене"}
{"url": "https://pik.bg/%D1%81%D1%8A%D1%81-%D1%81%D1%80%D0%B5%D0%B4%D1%81%D1%82%D0%B2%D0%B0-%D0%BF%D0%BE-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0-%D0%BF%D1%80%D0%BE%D0%B3%D1%80%D0%B0%D0%BC%D0%B0-%D0%BF%D0%BE%D1%81%D1%82%D0%B0%D0%B2%D0%B8%D1%85%D0%B0-%D0%BE%D1%89%D0%B5-220-%D0%BD%D0%BE%D0%B2%D0%B8-%D0%B5%D0%BB%D0%B5%D0%BA%D1%82%D1%80%D0%BE%D0%BD%D0%BD%D0%B8-%D1%82%D0%B0%D0%B1%D0%BB%D0%B0-%D0%BD%D0%B0-%D1%81%D0%BF%D0%B8%D1%80%D0%BA%D0%B8%D1%82%D0%B5-%D0%BD%D0%B0-news806451.html", "text": "Близо 1 200 е броят на електронните табла на спирките на градския транспорт в София, съобщиха от пресцентъра на Столична община, цитирани от БГНЕС и Нова телевизия. От там поясниха, че средствата за поставянето им е осигурено по европейска програма. В последните дни са били монтирани 220 от тях като 6 от новопоставените са полиметрични. Такива има на спирките на „Орлов мост”, „Плиска”, „Окръжна болница” и „Лъвов мост”. На четири реда тече информация за превозните средства, които минават от там и времето, в което се очаква да пристигнат на място. Информацията е достъпна и за хора със зрителни проблеми посредством гласово оповестяване. Под таблата са поставени маршрутите на всяка линия, а на гърба на новите устройства има карта на градската транспортна мрежа. Сподели:", "date": "2018.12.23", "title": "Със средства по европейска програма: Поставиха още 220 нови електронни табла на спирките на градския транспорт в София"}
{"url": "https://pik.bg/%D1%83%D0%BB%D0%B8%D1%87%D0%B8%D1%85%D0%B0-45-%D0%B3%D0%BE%D0%B4%D0%B8%D1%88%D0%BD%D0%B0-%D0%B6%D0%B5%D0%BD%D0%B0-%D0%B2-%D0%BA%D1%80%D0%B0%D0%B6%D0%B1%D0%B0-%D0%BD%D0%B0-%D1%82%D0%BE%D0%BA-%D0%B2%D1%8A%D0%B2-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%BE-news806448.html", "text": "45-годишна жена от белослатинското село Търнак е била уличена от полицията в кражба на ток, съобщават от ОД на МВР във Враца, цитирани от „Конкурент”. Според информацията, жената била спипана в крачка на 22 декември (събота) при проверка в дома й. Служителите на реда по категоричен начин доказали, че П.Т.Й.  ползвала електричество, след като се присъединила към мрежата на ЧЕЗ незаконно. По случая е образувано бързо полицейско производство. Сподели:", "date": "2018.12.23", "title": "Уличиха 45-годишна жена в кражба на ток във Врачанско"}
{"url": "https://pik.bg/%D0%B3%D0%BE%D1%80%D1%81%D0%BA%D0%B8-%D1%81%D0%BB%D1%83%D0%B6%D0%B8%D1%82%D0%B5%D0%BB%D0%B8-%D1%81%D0%BF%D0%B8%D0%BF%D0%B0%D1%85%D0%B0-%D0%BD%D0%B5%D0%B7%D0%B0%D0%BA%D0%BE%D0%BD%D0%BD%D0%B0-%D1%81%D0%B5%D1%87-%D0%BA%D1%80%D0%B0%D0%B9-%D1%80%D0%B0%D0%B7%D0%BB%D0%BE%D0%B3-news806449.html", "text": "Незаконна сеч е извършена в района на ДГС-Разлог. При обход в местността Мразеница служители на териториалното поделение на Югозападното държавно предприятие /ЮЗДП/ са открили отсечени 66 елитни дървета от бял бор, съобщиха от пресцентъра на държавното предприятие. Повалената строителна дървесина - над 50 кубически метра, не е била разкроена и извозена, а е оставена на място. \"По всяка вероятност дръзкото посегателство е тенденциозно и умишлено, с цел да се компрометират засилените мерки срещу системните нарушители в района на Разлог\", се посочва в съобщението. За случая са уведомени органите на МВР, които извършват следствени действия. Сподели:", "date": "2018.12.23", "title": "Горски служители спипаха незаконна сеч край Разлог"}
{"url": "https://pik.bg/%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%BE-%D0%BF%D0%BE%D0%BF-%D0%BE%D1%82-%D1%82%D1%80%D0%BE%D1%8F%D0%BD%D1%81%D0%BA%D0%B8%D1%8F-%D0%BC%D0%B0%D0%BD%D0%B0%D1%81%D1%82%D0%B8%D1%80-%D0%B8%D0%B7%D0%B3%D0%BE%D0%BD%D0%B8-%D0%B4%D0%B5%D1%82%D0%B5-%D1%81-%D0%B0%D1%83%D1%82%D0%B8%D0%B7%D1%8A%D0%BC-%D0%B2%D0%B8%D0%B4%D0%B5%D0%BE-news806393.html", "text": "Йеромонах на име Георги от Троянския манастир се е опитал да изгони майка и детето ѝ, което е с аутизъм от храма. За скандалния случай съобщи майката Кристина Борисова, която публикува клип във Фейсбук с нелепото поведение от страна на духовника. „На 16 декември с дъщеря ми и наши приятели посетихме Троянския манастир. Както повечето от вас знаят, там се намира Чудотворната икона, пред която хората се молят за здраве и изцеление. Не е случайно, че именно там потърсихме Божията сила. Дъщеря ми - Емма - е на 5 години и е с поставена диагноза генерализирано разстройство от аутистичния спектър. Тя не говори, има известни затруднения в комуникацията, но е спокойно дете. Умее да се справя в различна обстановка, но не и според духовните лица в Троянския манастир… С много болка изписвам тези думи. Никой не иска да се сблъсква с тази част от живота - сигурна съм. Но аз съм майка. Майка на дете с проблем. И ако това да ме изгонят от заведение, защото аниматорката (например) не може да се справи с детето ми, е нещо нормално в моя живот, то това духовно лице да ме изгони от свещен храм, защото детето ми \"вика и крещи\", е нещо, което не мога да оставя в пространството“, написа тя, съобщава \"Трибюн\". По-късно жената съобщи отново в социалната мрежа, че е получила извинение от Величкия епископ Сионий, който е игумен на Троянската света обител. „Уверявам Ви, че на духовника ще бъде наложено съответното наказание за поведението му, което е недопустимо и непристойно“, пише в извинението. Сподели:", "date": "2018.12.23", "title": "СКАНДАЛНО: Поп от Троянския манастир изгони дете с аутизъм (ВИДЕО)"}
{"url": "https://pik.bg/%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F%D1%82-%D1%81%D0%B5%D0%BD%D0%B0%D1%82-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%B4%D0%B0-%D1%82%D1%8A%D1%80%D1%81%D0%B8-%D0%B8%D0%B7%D1%85%D0%BE%D0%B4-%D0%BE%D1%82-%D1%81%D0%B8%D1%82%D1%83%D0%B0%D1%86%D0%B8%D1%8F%D1%82%D0%B0-%D1%81-%D1%87%D0%B0%D1%81%D1%82%D0%B8%D1%87%D0%BD%D0%BE%D1%82%D0%BE-%D1%81%D0%BF%D0%B8%D1%80%D0%B0%D0%BD%D0%B5-%D0%BD%D0%B0-%D0%B4%D0%B5%D0%B9%D0%BD%D0%BE%D1%81-news806434.html", "text": "Американският Сенат подновява утре разговорите си по търсене на решение на ситуацията с частичното спиране на дейността на правителството, предадоха световните агенции, цитирани от БНР. Мерките за затваряне на федералните служби влязоха в сила в събота в полунощ, след като демократи и републиканци не успяха да постигнат споразумение по бюджета. Заради частичното спиране на дейността на правителството президентът Доналд Тръмп отмени пътуването си за Рождество във Флорида и ще посрещне празника със семейството си във Вашингтон. Сподели:", "date": "2018.12.23", "title": "Американският Сенат продължава да търси изход от ситуацията с частичното спиране на дейността на правителството"}
{"url": "https://pik.bg/%D0%B1%D1%8A%D1%80%D0%B7%D0%B8-%D1%81%D0%BC%D0%B5%D0%BB%D0%B8-%D1%81%D1%80%D1%8A%D1%87%D0%BD%D0%B8-%D0%BA%D0%B0%D0%BA-%D0%B4%D0%B0-%D0%BE%D0%BF%D0%B0%D0%BA%D0%BE%D0%B2%D0%B0%D0%BC%D0%B5-%D0%BA%D1%80%D0%B0%D1%81%D0%B8%D0%B2%D0%BE-%D0%BA%D0%BE%D0%BB%D0%B5%D0%B4%D0%BD%D0%B8%D1%82%D0%B5-%D0%BF%D0%BE%D0%B4%D0%B0%D1%80%D1%8A%D1%86%D0%B8-news806435.html", "text": "Празниците наближават и ако искате да покажете отношение не само с избора си на подарък към близките си хора, но и с впечатляваща опаковка, то новото видео на Наталия от Natali’s Beauty показва как да го направите. Изобщо не е трудно да опаковаме подаръците си сами, а и излиза много по-евтино. Две стандартни ролки хартия за подаръци - струват по 1,50 всяка + ножица, двойно залепващо тиксо, коноп и панделка са напълно достатъчни. Ако хартията не стига Много е лесно, когато имаме достатъчно количество опаковъчна хартия. Все някак ще нагласим подаръка и ще го опаковаме. Но какво се случва, когато тя просто не достига? Въртим наляво, надясно... Абе изобщо - сякаш шанс няма! Ето един трик - поставете кутията с подаръка по диагонал - нужно е само когато хванете два срещуположни края и с тях обгърнете подаръка те да покриват четирите горни ъгъла на кутията. След това залепете първо единия край. После прегърнете по този начин отстрани и залепете съседния край. Завъртете и прегънете по кутията за третия и накрая за четвъртия край. За красота - поставете задължителната панделка. За нестандартни форми С кутия е лесно, но какво правим с подаръците, които са в по-нестандартни форми - например някаква козметика? Ами ще си направим сами готини торбички за тях. Ето и как става: Вземете едно правоъгълно парче хартия и прегънете два пръста в единия край от хартията. После прегънете цялата хартия съвсем леко на две, за да откриете центъра. След това към центъра прегънете единия край, а после и другия така, че първото прегънато парче да покрива по този начин хартията. Залепете с двойно залепващото тиксо. Време е да изработим и дъното на нашия плик. Измерете колко широк да бъде той и прегънете. След това е въпрос на сръчност и тъй като е доста сложно за обяснение, но лесно за изпълнение като се гледа стъпка по стъпка - просто вижте как се прави във видеото по-горе. И разбира се - финалните щрихи - сгънете като хармоника отгоре, продупчете дупка и вържете панделка от коноп за разкош. За малки подаръци Най-скъпите подаръци са в малки опаковки, нали знаете? Но ако нямате малка кутийка за колието, което сте подбрали, изненадващо една картонена основа от ролка тоалетна хартия може да ви свърши страхотна работа. Сгънете я по този начин. После в двата края с върха на ножицата и чаша очертайте полукръг. Така ще можете да прегънете по-лесно. Украсете с малко хартия и панделка от коноп. Обърнете внимание! Използвайте не едностранно, а двойно залепващо тиксо. Така никъде по опаковката няма да си лични несръчност. Освен това ако нямате панделки или коноп под ръка, винаги можете да използвате излишно парче от хартията, с което да създадете красота. Вземете един малък правоъгълник, прегънете на две, срежете лентички, като оставите в основата поне 1 см, за да не се разпокъсат, а после с ножица ги накъдрете. Навийте на руло и залепете този готин хартиен помпон с двойно залепващо тиксо. Сподели:", "date": "2018.12.23", "title": "БЪРЗИ, СМЕЛИ, СРЪЧНИ: Как да опаковаме красиво коледните подаръци"}
{"url": "https://pik.bg/%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D1%82%D1%83%D1%80%D1%86%D0%B8%D1%8F-%D1%81%D0%B5-%D0%B3%D0%BE%D1%82%D0%B2%D0%B8-%D0%B7%D0%B0-%D0%BF%D0%BE%D1%80%D0%B5%D0%B4%D0%B5%D0%BD-%D1%83%D0%B4%D0%B0%D1%80-%D1%80%D0%B0%D0%B7%D0%BF%D0%BE%D0%BB%D0%B0%D0%B3%D0%B0-%D0%B1%D1%80%D0%BE%D0%BD%D0%B8%D1%80%D0%B0%D0%BD%D0%B8-%D0%BC%D0%B0%D1%88%D0%B8%D0%BD%D0%B8-%D0%BD%D0%B0-%D1%81%D0%B8%D1%80%D0%B8%D0%B9%D1%81%D0%BA%D0%B0%D1%82%D0%B0-%D0%B3%D1%80%D0%B0%D0%BD%D0%B8%D1%86-news806485.html", "text": ", около 100 превозни средства, включително въоръжени пикапи и оръжия, са се отправили към района, съобщава \"Агенция Демирорен\" - ДХА, цитирана от \"Ал Джазира\". Повишената военна активност идва срещу кюрдите от YPG в северна Сирия след . , разположен в южната провинция Хатай и включвал и автобуси, превозващи . Част от военното оборудване и личен състав трябва да бъдат поставени по границата, докато , допълват от ДХА. \" , превозвани на тежки машини, \", обяснява Рами Абдел Рахман, ръководител на базираната във Великобритания сирийска обсерватория за правата на човека. \" близо до река Сажур, , , където са \", допълва той. Турция изпраща подкрепления на границата си със Сирия дни след като президентът Ердоган заяви, че Турция ще отложи планираната военна операция изненадващото съобщение на САЩ, че изтеглят войските си от Сирия Турски конвой се е насочил към граничния район Килис танкове, гаубици, картечници командоси някои са преминали в Сирия през областта Елбейли Около 35 танка и друго тежко оръжие прекосиха граничния пункт на Яраблос Те се отправиха към район между Яраблос и Манбиж недалеч от фронтовата линия разположени кюрдски бойци от военния съвет на Манбиж Сподели:", "date": "2018.12.23", "title": "НАПРЕЖЕНИЕ: Турция се готви за пореден удар, разполага бронирани машини на сирийската граница (ВИДЕО)"}
{"url": "https://pik.bg/%D0%B7%D0%B0%D1%80%D0%B0%D0%B4%D0%B8-%D0%B5%D0%B2%D1%82%D0%B8%D0%BD%D0%B0%D1%82%D0%B0-%D0%BB%D0%B8%D1%80%D0%B0-%D1%85%D0%B8%D0%BB%D1%8F%D0%B4%D0%B8-%D0%B1%D1%8A%D0%BB%D0%B3%D0%B0%D1%80%D0%B8-%D0%B7%D0%B0-%D0%BD%D0%BE%D0%B2%D0%B0-%D0%B3%D0%BE%D0%B4%D0%B8%D0%BD%D0%B0-%D0%B2-%D1%82%D1%83%D1%80%D1%86%D0%B8%D1%8F-news806433.html", "text": "Ниският курс на лирата и примамливите оферти привлякоха хиляди българи да посрещнат Новата година в Турция, съобщава Нова телевизия. Представители на големи туристически агенции обясняват, че има ръст на интереса към новогодишни пакети в Турция спрямо миналата година. Зорница Мешкова заедно със съпруга и 10-годишният си син са избрали  да посрещнат 2019 година в Турция,за трети път. За новогодишните празници избрали хотел,  който работи целогодишно. „Изобщо не стои тази дилема, тъй като тук цените са два пъти по-скъпи, отколкото едно луксозно пътуване до Анталия ще ни струва – коментира Мешкова. - Хотелът е целогодишен, всички удобства са на разположение на гостите цяла година и няма да имаме никакви проблеми. Отделно обслужването в Турция винаги е било на високо ниво”. Управители на туристически агенции обясняват, че интересът към посрещане на Нова година в Турция е бил винаги голям, но тази година има допълнителен интерес и заради ниския курс на турската лира. „Разстоянието не е било предпоставка клиентите да се отказват. Посрещат и в Анталия. Пътуването си е особено с автобус или със собствен транспорт истинско предизвикателство”, каза Севдалина Атанасова, управител туристическа агенция. Освен от хотела, повечето им клиенти се интересували от възможността за пазаруване заради ниската лира. „Повечето хора желаят да имат и възможност да пазаруват, оглеждат къде точно се намира  хотелът, съответно дали е в близост до мол или дали е в близост до пазар”, обясни  Мира Мъртън, туристически агент. Сподели:", "date": "2018.12.23", "title": "Заради евтината лира: Хиляди българи за Нова година в Турция"}
{"url": "https://pik.bg/%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BD%D0%B0-%D0%B8%D1%81%D0%BF%D0%B0%D0%BD%D0%B8%D1%8F-%D0%BE%D1%87%D0%B0%D0%BA%D0%B2%D0%B0-%D1%80%D0%B0%D0%B7%D1%80%D0%B5%D1%88%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BA%D1%80%D0%B8%D0%B7%D0%B0%D1%82%D0%B0-%D0%B2-%D0%BA%D0%B0%D1%82%D0%B0%D0%BB%D1%83%D0%BD%D0%B8%D1%8F-%D0%B4%D0%B0-%D0%BE%D1%82%D0%BD%D0%B5%D0%BC%D0%B5-%D0%B3%D0%BE%D0%B4%D0%B8%D0%BD%D0%B8-news806436.html", "text": "Разрешаването на каталунския проблем, свързан с разрастването на сепаратистките настроения в региона, ще отнеме години. Това заяви премиерът на Испания Педро Санчес в интервю, публикувано в испанския вестник Vanguardia, цитиран от ТАСС и „Фокус”. \"Не можем да постигнем политическо решение на кризата, която Каталуния преживява повече от десетилетие, без да създадем среда на доверие и институционална ангажираност\", смята премиерът. Според него диалогът между Мадрид и Барселона \"винаги трябва да се осъществява в рамките на испанската конституция и хартата на Каталуния\". Санчес отбеляза, че неговото правителство е за \"диалог, споразумение и компромис, които гарантират съвместното съществуване в каталунското общество\". \"Винаги съм казвал, че уреждането на каталунската криза ще продължи с години -  подчерта премиерът. - Първото нещо, което трябва да се направи, е да се уточни реформата на статута на Каталуния, която може да бъде изход от кризата\". На 20 декември Санчес проведе втора среща с ръководителя на каталунското правителство Ким Тора. Според резултатите от нея, двете страни са се ангажирали да положат усилия и да поддържат диалог за решаване на регионалния проблем. Централното правителство и женералитетът на Каталуния са се съгласили, че съществува \"конфликт за бъдещето на Каталуния\". Сподели:", "date": "2018.12.23", "title": "Премиерът на Испания очаква разрешаването на кризата в Каталуния да отнеме години"}
{"url": "https://pik.bg/%D0%B5%D0%BA-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B4%D0%B8-%D1%80%D1%83%D0%BC%D1%8A%D0%BD%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D0%BF%D0%BE%D1%81%D1%82%D0%B0%D0%BD%D0%BE%D0%B2%D0%BB%D0%B5%D0%BD%D0%B8%D0%B5-%D0%BF%D1%80%D0%B5%D0%B4%D0%B2%D0%B8%D0%B6%D0%B4%D0%B0%D1%89%D0%BE-%D1%82%D0%B0%D0%B2%D0%B0%D0%BD-%D0%BD%D0%B0-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D0%BF%D1%80%D0%B8%D1%80%D0%BE%D0%B4%D0%BD%D0%B8%D1%8F-%D0%B3%D0%B0%D0%B7-news806394.html", "text": "Европейската комисия предупреди Румъния заради одобреното в петък извънредно постановление, предвиждащо поставяне на таван на цената на природния газ, съобщават световните агенции, цитиран от БНР. Според Комисията това може да застраши инвестициите и да забави офшорния добив на газ от Черно море. \"Румъния има голям потенциал да играе важна роля в развитието на европейския пазар на природния газ. В този контекст е изключително важно страната да развие необходимата инфраструктура и да приложи адекватна законодателна рамка\", посочват от комисията. В петък, румънското правителство одобри извънредно постановление, което включва редица икономически мерки. Сред тях са допълнително облагане на банките, енергийните и телекомуникационните компании, таван на цените на природния газ до 2022 г. и други. Мерките, предложени от финансовия министър, целят да задържат бюджетния дефицит в рамките на определения от ЕС лимит от 3 процента от БВП, но според опонентите ще доведат до поскъпване на живота на румънците. Сподели:", "date": "2018.12.23", "title": "ЕК предупреди Румъния заради постановление, предвиждащо таван на цената на природния газ"}
{"url": "https://pik.bg/%D0%B8%D0%BD%D1%86%D0%B8%D0%B4%D0%B5%D0%BD%D1%82-%D1%88%D0%B5%D1%84%D1%8A%D1%82-%D0%BD%D0%B0-%D0%B3%D1%80%D0%B0%D0%BD%D0%B8%D1%87%D0%BD%D0%B0-%D0%BF%D0%BE%D0%BB%D0%B8%D1%86%D0%B8%D1%8F-%D0%BF%D0%BE%D1%81%D1%82%D1%80%D0%B0%D0%B4%D0%B0-%D0%BF%D1%80%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BD%D0%B0-%D1%82%D1%80%D0%B0%D0%BA%D0%B8%D1%8F-news806519.html", "text": "Директорът на \"Гранична полиция” главен комисар Светлан Кичиков е пострадал при катастрофа. Инцидентът е станал около 14:30 часа днес, съобщава БГНЕС. Служебният автомобил, с който Кичиков е пътувал, обаче е сериозно потрошен. Той се е ударил с ТИР. Катастрофата е станала на автомагистрала \"Тракия\" в района на Пазарджик в посока София. В автомобила са пътували още една жена и две деца, които не са пострадали. От полицията уточниха, че инцидентът и причините, довели до него, вече се разследват. Сподели:", "date": "2018.12.23", "title": "ИНЦИДЕНТ: Шефът на \"Гранична полиция\" пострада при катастрофа на \"Тракия\""}
{"url": "https://pik.bg/%D1%81%D0%BF%D0%B8%D0%BF%D0%B0%D1%85%D0%B0-25-%D0%BA%D0%B3-%D0%BA%D0%BE%D0%BD%D1%82%D1%80%D0%B0%D0%B1%D0%B0%D0%BD%D0%B4%D0%B5%D0%BD-%D1%82%D1%8E%D1%82%D1%8E%D0%BD-%D0%B2%D1%8A%D0%B2-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%BE-%D1%81%D0%B5%D0%BB%D0%BE-news806441.html", "text": "Двама жители на врачанското село Войводово са били спипани с 2.5 кг. контрабанден тютюн, съобщават от ОД на МВР, циитрани от „Конкурент”. Нарушенията били описани при специализирана операция на пазара в козлодуйското село Бутан вчера. Според информацията, в шофьора на проверено БМВ – 65-годишният Н.Р.И. били открити 2 кг, а у спътника му – А.Б.К. – още 500 грама. По случая са образувани преписки, а контрабандната стока е била иззета. Сподели:", "date": "2018.12.23", "title": "Спипаха 2,5 кг. контрабанден тютюн във врачанско село"}
{"url": "https://pik.bg/%D1%82%D1%80%D1%8A%D0%B3%D0%B2%D0%B0-%D0%BB%D0%B8-%D1%81%D0%B8-%D1%81%D0%BB%D0%B0%D0%B2%D0%B8%D1%88%D0%B0-%D1%81%D1%82%D0%BE%D1%8F%D0%BD%D0%BE%D0%B2%D0%B8%D1%87-%D0%BE%D1%82-%D0%BB%D0%B5%D0%B2%D1%81%D0%BA%D0%B8-news806440.html", "text": "Старши треньорът на Левски Славиша Стоянович потвърди, че на този етап продължава да бъде наставник на „сините“. Той бе гост на празнична галавечер, организирана от Словенския футболен съюз. \"Засега стоя солидно в Левски. Имам действащ договор“, коментира Стоянович пред 24ur.com. „Латвия? Мога само да кажа, че последните няколко дни бяха турбулентни, но не искам да коментирам. Все още официално съм треньор в България\", добави той. Сподели:", "date": "2018.12.23", "title": "Тръгва ли си Славиша Стоянович от Левски?"}
{"url": "https://pik.bg/%D0%B0%D0%BD%D0%B3%D0%BB%D0%B8%D1%87%D0%B0%D0%BD%D0%B8-%D1%81%D0%BF%D0%B0%D1%81%D1%8F%D0%B2%D0%B0%D1%82-%D1%87%D0%B8%D1%82%D0%B0%D0%BB%D0%B8%D1%89%D0%B5%D1%82%D0%BE-%D0%B2-%D0%BC%D0%B8%D0%BD%D0%B4%D1%8F-news806463.html", "text": "Английско семейство спасява читалището във великотърновското село Миндя. Сградата на селското читалище е стара и покривът й се нуждае от основен ремонт. Причината е, че при валежи от дъжд и сняг през него капе. Пари за ремонт на културната институция обаче, селяните няма откъде да съберат, тъй като са нужни около 40 хил. лв. През 2005 г. със спестени бюджетни средства са подменени всички цигли и дървената конструкция. Използваните от фирмата строител цигли обаче се оказват некачествени и скоро след това те започват да се разпадат. Затова сега покривът се нуждае от нова подмяна. За този проблем научават двама от новозаселилите се в Миндя британци- Йън и Катрин. Без да шумят много, те тихомълком предоставят 10 хил. паунда за неотложния ремонт на селския културен храм. Двамата, заедно със сънародничката си Бевърли, планират да превърнат едната зала на читалището в театър, а другата във фитнес зала, за да му вдъхнат още повече живот, разказва \"Монитор\". Миндя е едно от селата в търновско с най-много заселници от чужбина. Най-много и тук, разбира се, са англоговорящите: бритаци, ирландци, шотландци и уелсци. Освен тях в селото има австралийци, руснаци, испанци, белгийци, холандци и дори един афганистанец. Някои от тях прекарват тук цялата година, а други си идват само през лятото на почивка за по половин или един месец. През последните години в селото са купени над 50 имота само от чужденци. Някои от англичаните например имат по 2-3 къщи. Поданиците на кралица Елизабет се включват активно в културния живот на селото. Жените участват в читалищната дейност, пеят в народния хор български фолклор, празнуват българските народни празници като Великден и Коледа. Сподели:", "date": "2018.12.23", "title": "Англичани спасяват читалището в Миндя"}
{"url": "https://pik.bg/%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F%D1%82-%D0%BA%D0%BE%D0%BD%D1%82%D0%B8%D0%BD%D0%B3%D0%B5%D0%BD%D1%82-%D0%BE%D1%82-%D0%B0%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD-%D1%81%D0%B5-%D0%B7%D0%B0%D0%B2%D1%8A%D1%80%D0%BD%D0%B0-news806522.html", "text": "36-ият контингент на Въоръжените сили, участвал в мисията на НАТО в Афганистан „Решителна подкрепа“, се завърна в България днес, съобщават от министерството на отбраната. Самолетът с военнослужещите кацна на летище София малко след 20 ч. тази вечер. Контингентът включва национален елемент, рота за охрана, екип от съветници и щабни офицери в щаба на мисията на НАТО. В състава му са включени до 160 военнослужещи от Сухопътните войски и 68-ма бригада „Специални сили“. Сподели:", "date": "2018.12.23", "title": "Българският контингент от Афганистан се завърна"}
{"url": "https://pik.bg/%D0%BA%D0%BD%D1%81%D0%B1-%D0%BE%D1%82%D0%B2%D0%B0%D1%80%D1%8F-%D1%81%D0%BE%D1%86%D0%B8%D0%B0%D0%BB%D0%BD%D0%B8-%D0%BA%D1%83%D1%85%D0%BD%D0%B8-%D0%B2-%D0%B4%D0%B8%D0%BC%D0%B8%D1%82%D1%80%D0%BE%D0%B2%D0%B3%D1%80%D0%B0%D0%B4-%D1%85%D0%B0%D1%80%D0%BC%D0%B0%D0%BD%D0%BB%D0%B8-%D0%B8-%D0%B8%D0%B2%D0%B0%D0%B9%D0%BB%D0%BE%D0%B2%D0%B3%D1%80%D0%B0%D0%B4-news806454.html", "text": "КНСБ отваря социални кухни в Димитровград, Харманли и Ивайловград, съобщи БНР. Финансирането на услугата се осигурява от Фонд \"Социална закрила\" към Министерството на труда и социалната политика. От безплатните трапезарии през 2019 година могат да се възползват социално слаби, получаващи месечно подпомагане и с доход по-нисък от минималния. Сподели:", "date": "2018.12.23", "title": "КНСБ отваря социални кухни в Димитровград, Харманли и Ивайловград"}
{"url": "https://pik.bg/%D0%BA%D1%80%D0%B0%D0%BB%D0%B8%D1%86%D0%B0-%D0%B5%D0%BB%D0%B8%D0%B7%D0%B0%D0%B1%D0%B5%D1%82-%D0%B2%D1%82%D0%BE%D1%80%D0%B0-%D0%BF%D0%BE%D1%81%D1%80%D0%B5%D1%89%D0%B0-%D0%B3%D0%BE%D1%81%D1%82%D0%B8-%D0%B2-%D1%81%D0%B0%D0%BD%D0%B4%D1%80%D0%B8%D0%BD%D0%B3%D0%B0%D0%BC-%D0%B7%D0%B0-%D0%BA%D0%BE%D0%BB%D0%B5%D0%B4%D0%B0-news806464.html", "text": "Днес около 30 от най-близките приятели на кралица Елизабет Втора ще пристигнат в Сандрингам за Коледа , съобщава в. „Дейли мейл“. Имението е доста малко за кралските стандарти, като основната къща е описвана като „претъпкана“, което означава, че за да се чувстват всички гости и членове на кралското семейство удобно, се изисква доста голямо предварително планиране. През последните години някои от нетолкова „важните“ членове на семейството бяха настанени в крилото за прислугата, а други - намериха подслон в къщи на територията на имението в Норфолк. Затова е логично да се предположи, че херцозите на Съсекс и Кеймбридж ще бъдат настанени заедно в Анмър хол - къща с 10 спални, в която двете семейства ще се чувстват удобно. А и така ще се сложи край на слуховете за напрежение между Меган и Кейт. Още повече, че двете семейства прекараха „страхотна“ Коледа там миналата година. Но тази година се оказа, че Меган и Хари ще бъдат настанени с останалите гости - „наблъскани като сардини“ в основната къща на имението. Това разбира се ще създаде известни неудобства на бременната херцогиня, коментират запознати. Но от друга страна етикетът изисква вече женените Меган и Хари да са по-близо до кралицата. Сподели:", "date": "2018.12.23", "title": "Кралица Елизабет Втора посреща гости в Сандрингам за Коледа"}
{"url": "https://pik.bg/%D0%BE%D1%82%D0%BB%D0%BE%D0%B6%D0%B5%D0%BD%D0%BE-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0-%D0%B1%D0%BE%D0%BD%D1%83%D1%81-%D0%BC%D0%B0%D0%BB%D1%83%D1%81-%D0%BD%D1%8F%D0%BC%D0%B0-%D0%B4%D0%B0-%D0%B7%D0%B0%D1%80%D0%B0%D0%B1%D0%BE%D1%82%D0%B8-%D1%81%D0%BA%D0%BE%D1%80%D0%BE-news806521.html", "text": "Отлагат въвеждането на новата система \"Бонус-Малус”, която трябва да диференцира цените на гражданската отговорност. От Комисията за финансов надзор надзора обявиха, че не се ангажират както със срокове за приемане на наредбата, така и за реалния й старт. Още повече че приложението на \"Бонус-Малус” зависи от изграждането на информационната система между МВР и Гаранционния фонд, която все още не е готова. Първоначалните намерения на надзора бяха \"Бонус-Малус” да заработи ако не през януари, то в първите месеци на 2019 г. Оскъпяването на гражданската може да достигне до 400%. Минимумът е 25% спестяване, но за да се ползва шофьорите ще трябва да са изрядни 7-8 години, припомня Би Ти Ви. Предвижда се в първата година след въвеждането на системата да се трупа историята на водачите. Всички да сме равни без значение дали до сега сме предизвиквали катастрофи или сме със златен талон. След общественото обсъждане председателят на КФН Карина Караиванова обяви, че е готова да се откаже от най-спорните идеи. Изненадващо, правителството избра да я изпрати от март 2019 г. в ЕБВР. Караиванова обаче вече си е взела отпуск. Не е ясно кой ще придвижва наредбата сега. Комисията е и без постоянен заместник, отговарящ за застраховането. От Института за пътна безопасност предупреждават, че един сериозен процент от онези, които ще трябва да плащат по-скъпите застраховки едва ли ще го правят. „Хора, които са в малус групата просто няма да купуват застраховка. Това не значи, че няма да ползват автомобилите си. Това е външен ефект, който не е оценен”, коментира Надежда Минкова от организацията. Заедно с математици, предлагат изготвената система да се изтегли и да се напише изцяло нова. С различна философия – младият шофьор да плаща по-скъпа застраховка. Димитър Добрев от БАН обяснява логиката – младият шофьор започва със застраховка, която е на цена 150% от средната и това да стане „нула”, а така най-големият бонус ще е минус 50%. Сподели:", "date": "2018.12.23", "title": "ОТЛОЖЕНО: Системата \"Бонус-малус\" няма да заработи скоро"}
{"url": "https://pik.bg/%D0%B4%D0%B8%D0%BC%D0%B8%D1%82%D1%8A%D1%80-%D1%80%D0%B0%D1%87%D0%BA%D0%BE%D0%B2-%D1%81-%D1%88%D0%BE%D0%BA%D0%B8%D1%80%D0%B0%D1%89%D0%BE-%D0%BF%D1%80%D0%B8%D0%B7%D0%BD%D0%B0%D0%BD%D0%B8%D0%B5-%D0%B2%D1%81%D0%B5-%D0%BF%D0%BE-%D1%87%D0%B5%D1%81%D1%82%D0%BE-%D0%BC%D0%B8%D1%81%D0%BB%D1%8F-%D0%B7%D0%B0-%D1%81%D0%BC%D1%8A%D1%80%D1%82%D1%82%D0%B0-news806501.html", "text": "Димитър Рачков със сигурност се нарежда в топ пет на най-богатите български актьори заедно с Любо Нейков и Захари Бахаров. \"Едно време живеех с мисълта, че парите са всичко на този свят. Бях готов да работя на пет места едновременно само и само да напълня джоба. С годините наистина се уредих не с пет, а с десет работи, но това в никакъв случай не ме направи по-спокоен или по-щастлив. Напротив. Приемаш нови и нови предизвикателства и постоянно се притесняваш, че не се справяш добре, че трябва още да натиснеш педала на газта, за да се получат неща. А в това време животът тихомълком се изнизва покрай теб и дори не те дърпа за ревера, за да ти подскаже, че си изпуснал най-хубавите си години”, изповядва се тв водещият, пише столичен седминик. Макар че на телевизионния екран Митко изглеждал весел и енергичен, всъщност бил доста интровертен тип. Щом камерите угаснели, Рачков моментално се превръщал в друг човек. Затварял се в себе си, не пускал шеги. \"Нищо вече не успява да ме забавлява. Светлините, шумът, глъчката ме изморяват до смърт. Дори и най-близките ми приятели се оплакват, че страня от тях, но аз съм длъжен да направя това предателство. Само така имам шанс да се спася от полудяването. Всяка свободна минута гледам да прекарвам у дома и да се радвам на децата ми. Те единствени успяват да ме успокоят и заредят. И Мария, разбира се”, изненадващо откровен е Рачков. \"Длъжник съм на децата си. Жертвах щастливите си мигове с тях в името на успеха. Но какъв успех е това – да препускаш като кон от сутрин до вечер и да не можеш да гушнеш любимите си същества”, признава Господарят на ефира. Напоследък 46-годишният Рачков все по-често се замислял, че гони 50-те и изпадал в криза на средната възраст. \"Чувствам се сякаш съм изгубил половината си живот. След като минеш 40-те, започваш  да усещаш старостта опасно близо. Поне при мен е така. Замислям се и за смъртта. Страхувам се от нея, защото е неизбежна и вървим към нея по-бързо, отколкото ни се иска. Затова и не обичам рождените си дни, които идват със скоростта на светлината. Единственото лечение срещу демоните е да изживяваме пълноценно всеки хубав момент, да се радваме на мига, а не постоянно да надничаме алчно в утрешния ден”, изненадващо откровен е той. Сподели:", "date": "2018.12.23", "title": "Димитър Рачков с шокиращо признание: Все по-често мисля за смъртта"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B5%D1%81%D0%BA%D0%B0%D0%BB%D0%B8%D1%80%D0%B0%D1%82-%D0%BF%D1%80%D0%B5%D1%81%D1%82%D1%80%D0%B5%D0%BB%D0%BA%D0%B8%D1%82%D0%B5-%D0%BC%D0%B5%D0%B6%D0%B4%D1%83-%D0%B8%D0%B7%D1%80%D0%B0%D0%B5%D0%BB-%D0%B8-%D1%82%D1%83%D1%80%D1%86%D0%B8%D1%8F-news806492.html", "text": "Остри изявления си размениха през уикенда Израел и Турция. Кулминацията е днес, когато Анкара нарече \"незаконна окупация\" израелското присъствие в палестинските територии, след като премиерът на еврейската държава обвини Турция, че \"избива\" кюрди, предаде Франс прес. Говорителят на турския президентски офис Ибрахим Калън се противопостави на израелския министър-председател Бенямин Нетаняху с думите, че последният трябва \"да прекрати незаконната окупация на палестинските територии и грубото потискане на палестинския народ\". Той добави в Туитър, че \"неспирните атаки срещу Ердоган и използването на кюрдите\" за отвличане на вниманието \"няма да спасят (Нетаняху) от неприятностите на вътрешния фронт\". Агенцията напомня, че вчера турският президент Реджеп Ердоган препоръча в обръщение към млади турци \"никога да не удрят вече повален враг\". И добави: \"Нали не сте евреин в Израел\". Това сравнение шокира Нетаняху. Израелският премиер прикани в Туитър лидера на Турция \"да не чете морал на Израел\", обвини го, че \"окупира Северен Кипър\" и оглавява армия, която \"избива жени и деца по кюрдските села в самата Турция и извън нея\". Ердоган, който се смята за поддръжник на палестинската кауза, гневно разкритикува тогава Израел и го описа като \"най-ционистката, най-фашистката и най-расистката държава в света\". През май - след като мнозина демонстранти загинаха на границата с ивицата Газа, Анкара вече бе разпоредила на израелския посланик да напусне Турция. На 14 декември Ердоган заяви също, че палестинците са подложени на \"натиск, насилие и политика за сплашване, не по-малко тежки от угнетяването на евреите по време на Втората световна война\", подразбирайки холокоста, припомня АФП. Сподели:", "date": "2018.12.23", "title": "ИЗВЪНРЕДНО: Ескалират престрелките между Израел и Турция"}
{"url": "https://pik.bg/%D0%BD%D0%B5%D0%B2%D0%B5%D1%80%D0%BE%D1%8F%D1%82%D0%BD%D0%BE-%D0%B7%D0%B2%D0%B5%D0%B7%D0%B4%D0%B0-%D0%B8%D0%B7%D1%80%D0%B8%D0%B3%D0%BD%D0%B0-10-000-%D0%BF%D1%8A%D1%82%D0%B8-%D0%BF%D0%BE-%D0%BC%D0%BE%D1%89%D0%BD%D0%BE-%D0%BE%D1%82-%D1%81%D0%BB%D1%8A%D0%BD%D1%86%D0%B5%D1%82%D0%BE-news806455.html", "text": "В началото на годината беше наблюдавано подобно явление от звезда червено джудже. Според учените радиацията при изригването й може да заплаши живота на всяка обитаема планета в обсега й. Астрономи забелязаха изригване, идващо от бебе звезда на разстояние от 685 светлинни години, което е 10 000 по-мощно от изригването на Слънцето, съобщава в. „Дейли мейл“. Според учените звездното изригване може да предостави ценна информация за зараждането на потенциално обитаеми екзопланети, и за това как подобни събития могат да повлияят на космическия материал, заобикалящ далечни звезди. Звездата от тип М е само на 2 млн. години, което означава, че ще измине още доста време преди да достигне пълните си размери. Тя е била забелязана с от обсерваторията в Чили, с помощна на мощния телескоп Next-Generation Transit Survey. Въпреки че звездите от тип М имат силно магнитно поле, което не им позволява да изригват, според учените наблюдаваното явление е изключително рядко и се повтаря на всеки три години. „Това е звезда, която показва лека активност и през останалото време е изключително рядка“, твърди доктор Джеймс Джакман от Университета Уоруик. „И изведнъж забелязахме, че яркостта на звездата нарасна седем пъти над нормалните нива само за няколко часа. След изригването тя отново се успокои“. „Виждали сме подобна активност при слънцето, но никога не са били толкова мощни“, твърдят учените. Вероятно поведението на звездата се дължи на факта, че тя е все още „бебе“ и е в началото на жизнения си цикъл. Сподели:", "date": "2018.12.23", "title": "НЕВЕРОЯТНО: Звезда изригна 10 000 пъти по-мощно от Слънцето"}
{"url": "https://pik.bg/%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D1%8A%D1%82-%D0%BD%D0%B0-%D0%BA%D1%83%D0%B1%D0%B0-%D0%BE%D0%B4%D0%BE%D0%B1%D1%80%D0%B8-%D0%BF%D1%80%D0%BE%D0%B5%D0%BA%D1%82-%D0%B7%D0%B0-%D0%BD%D0%BE%D0%B2%D0%B0-%D0%BA%D0%BE%D0%BD%D1%81%D1%82%D0%B8%D1%82%D1%83%D1%86%D0%B8%D1%8F-news806414.html", "text": "Парламентът на Куба одобри проект за нова конституция, съобщава „Асошиайтед Прес”, цитирана от БНР. Очаква се новият основен закон на страната да бъде гласуван на национален референдум през февруари догодина. В новата конституция на страната остава заложена централно планираната икономика, управлявана единствено от Комунистическата партия.  За първи път обаче се признава частната собственост и се проправя пътя към отделен референдум за легализиране на еднополовите бракове. Въвежда се и длъжността премиер редом до тази на президента и се налагат ограничения за възрастта и мандата на президента. Промяната идва, след като покойният революционен лидер Фидел Кастро и по-младият му брат Раул управляваха страната в продължение на близо шест десетилетия. Сподели:", "date": "2018.12.23", "title": "Парламентът на Куба одобри проект за нова конституция"}
{"url": "https://pik.bg/%D1%81%D0%BF%D0%B8-%D0%B2%D0%B8-%D1%81%D0%B5-%D0%BF%D0%BE%D1%81%D1%82%D0%BE%D1%8F%D0%BD%D0%BD%D0%BE-%D0%B5%D1%82%D0%BE-%D0%BE%D1%82-%D0%BA%D0%B0%D0%BA%D0%B2%D0%BE-%D0%BC%D0%BE%D0%B6%D0%B5-%D0%B4%D0%B0-%D1%81%D1%82%D1%80%D0%B0%D0%B4%D0%B0%D1%82%D0%B5-news806368.html", "text": "Постоянно ви се спи, но въпреки това все не успявате да се наспите? Състоянието на дневна сънливост се нарича хиперсомния и за него може да има много причини. Дефицитът на желязо в организма e една от тях и може да доведе до понижаване на хемоглобина в кръвта и да предизвика желязодефицитна анемия. Според изследвания нивото на този елемент не само влияе на качеството на съня, но може също да предизвиква други нарушения, например синдром на неспокойните крака. При подозрение за дефицит на желязо не бива веднага да се пристъпва към прием на добавки. По-добре е да се направи кръвен анализ и ако действително се открие недостиг, то лекарите обикновено препоръчват да се ядат ябълки, говеждо месо и да се приема желязо под формата на хранителна добавка. Поради недостиг на витамин D в организма също възниква хронична умора, понижава се концентрацията на внимание и се нарушава сънят. В някои случаи недостигът на този витамин може да доведе до сънна апнея и да въздейства на метаболизма. Витамин D се изработва при излагане на тялото на слънце, ето защо през зимата, при кратък светъл ден, лекарите често съветват да се приема въпросното вещество под формата на капсули. Сподели:", "date": "2018.12.23", "title": "Спи ви се постоянно? Ето от какво може да страдате"}
{"url": "https://pik.bg/%D1%81%D0%B5%D0%BD%D0%B7%D0%B0%D1%86%D0%B8%D1%8F-%D0%BC%D0%BE%D1%83%D1%80%D0%B8%D0%BD%D1%8C%D0%BE-%D1%81%D0%B5-%D0%B2%D1%80%D1%8A%D1%89%D0%B0-%D0%B1%D1%8A%D1%80%D0%B7%D0%BE-%D0%B2%D1%8A%D0%B2-%D0%B2%D0%B8%D1%81%D1%88%D0%B0%D1%82%D0%B0-%D0%BB%D0%B8%D0%B3%D0%B0---%D0%B5%D1%82%D0%BE-%D0%BA%D0%BE%D0%B9-%D0%BE%D1%82%D0%B1%D0%BE%D1%80-%D0%BC%D0%BE%D0%B6%D0%B5-%D0%B4%D0%B0-%D0%BF%D0%BE%D0%B5%D0%BC%D0%B5-news806411.html", "text": "Жозе Моуриньо може да се завърне във Висшата лига по-бързо от очакваното, информират британските издания. Португалецът е гласен за нов мениджър на Уулвърхемптън и може да смени на поста Нуно Еспирито Санто. Агентът на Моуриньо – Жорже Мендеш е силно ангажиран със случващото се в Уулвърхемптън. Мендеш вече помогна на английския отбор в селекцията, след като на „Молиню“ акостираха играчи като Рубен Невеш, Руи Патрисио и Жоао Моутиньо, Макар да не се споменава, че ръководството на клуба иска да замени Нуно Еспирито Санто, не е тайна, че собствениците имат големи амбиции. Китайският конгломерат „Фосун Интърнешънъл“ купи Уулвс през 2016 година за 45 милиона паунда. Сега целта пред отбора е да се утвърди в горната част на класирането на Висшата лига, както и да привлече повече „глобален“ интересе. Собствениците планират много големи инвестиции за развитието на съоръженията, академията, стадиона и всичко, което е нужно, за да стане клъбът един от най-добрите в света. Това е визията на китайския конгломерат. Моуриньо е определян от букмейкърите за големия фаворит да смени Нуно Еспирито Санто начело на Уулвърхемптън. Сподели:", "date": "2018.12.23", "title": "СЕНЗАЦИЯ: Моуриньо се връща бързо във Висшата лига - ето кой отбор може да поеме"}
{"url": "https://pik.bg/%D0%B0%D0%B1%D0%BE%D0%BD%D0%B0%D0%BC%D0%B5%D0%BD%D1%82%D0%BD%D0%B0%D1%82%D0%B0-%D1%82%D0%B0%D0%BA%D1%81%D0%B0-%D0%B2-%D0%B4%D0%B5%D1%82%D1%81%D0%BA%D0%B8%D1%82%D0%B5-%D0%B3%D1%80%D0%B0%D0%B4%D0%B8%D0%BD%D0%B8-%D0%B2-%D0%BE%D0%B1%D1%89%D0%B8%D0%BD%D0%B0-%D1%81%D0%B2%D0%B8%D1%89%D0%BE%D0%B2-%D0%BE%D1%82%D0%BF%D0%B0%D0%B4%D0%B0-news806413.html", "text": "В детските градини на община Свищов от Нова година отпада абонаментната такса, за да бъдат стимулирани семействата с по-ниски доходи да ползват услугите на детските заведения, съобщи БНР. Отпада абонаментната такса от 10 лв., която сега се плаща за така наречените постоянни разходи в детските градини в Свищов. От 1 януари догодина родителите ще дължат за всеки присъствен ден по 2 лв., колкото е разходът за храна на децата. В Свищов има шест детски градини и още две в селата Царевец и Ореш. „С оглед демографската криза и ниските доходи, това облекчение ще помогне да бъдат обхванати повече деца в училище, които преди това са посещавали предучилищните форми на образование“, разясни кметът на Свищов Генчо Генчев. Сподели:", "date": "2018.12.23", "title": "Абонаментната такса в детските градини в община Свищов отпада"}
{"url": "https://pik.bg/%D0%BD%D0%B0%D0%B4-26-%D1%85%D0%B8%D0%BB%D1%8F%D0%B4%D0%B8-%D0%B4%D1%83%D1%88%D0%B8-%D1%81%D0%B0-%D1%83%D0%B1%D0%B8%D1%82%D0%B8-%D1%83%D0%BC%D0%B8%D1%88%D0%BB%D0%B5%D0%BD%D0%BE-%D0%B2-%D0%BC%D0%B5%D0%BA%D1%81%D0%B8%D0%BA%D0%BE-%D1%81%D0%B0%D0%BC%D0%BE-%D0%B7%D0%B0-%D0%B3%D0%BE%D0%B4%D0%B8%D0%BD%D0%B0-news806366.html", "text": "Властите в Мексико са регистрирали от януари до ноември тази година 26,3 хиляди умишлени убийства, което е с 1,3 хиляди повече от случаите, регистрирани в същия период на 2017 г., предаде ТАСС, позовавайки се на данни на изпълнителния секретариат на Националната система за обществена сигурност. Най-голям брой такива престъпления (2,57 хиляди) са били извършени в щата Долна Калифорния. Следват щатите Гуанахуато, Гереро, Мексико и Халиско съответно с 2,36 хиляди, 2,05 хиляди, 2,12 хиляди и 1,78 хиляди убийства. По данни на властите над 18,1 хиляди убийства са извършени с огнестрелно оръжие. През 2017 г. в Мексико бяха убити над 31,1 хиляди души - рекорден брой от съществуването на подобен вид статистика на федерално ниво. Около 32 процента от всички убийства са извършени в щатите Мексико, Гереро, Гуанахуато и Чиуауа. Отговорност за гибелта на хиляди мексиканци носи наркомафията, отбелязва агенцията. Сподели:", "date": "2018.12.23", "title": "Над 26 хиляди души са убити умишлено в Мексико само за година"}
{"url": "https://pik.bg/%D0%B1%D0%BB%D0%B0%D0%B3%D0%BE%D1%80%D0%BE%D0%B4%D0%BD%D0%BE-%D0%B2-%D0%BB%D0%BE%D0%BA%D0%BE-%D0%BF%D0%BB%D0%BE%D0%B2%D0%B4%D0%B8%D0%B2-%D1%81%D1%8A%D0%B1%D1%80%D0%B0%D1%85%D0%B0-3000-%D0%BB%D0%B2-%D0%B7%D0%B0-%D0%B1%D0%BE%D0%BB%D0%BD%D0%BE-%D0%B4%D0%B5%D1%82%D0%B5-news806344.html", "text": "Завърши благотворителният търг за фланелката на капитана на Локомотив Димитър Илиев, съобщи официалният сайт на клуба. Тя бе продадена за 1500 лева, като всичките пари от нея ще отидат за лечението на Теодор Красенов Георгиев. Той е с диагноза хипоплазия на зрителния нерв (недоразвит очен нерв) и се нуждае от още средства за няколко операции в чужбина. Победителят в търга не запази фланелката за себе си, а реши да я подари. Тя отиде при набор 2006 в ДЮШ и в частност капитанът на отбора Иван Сулев. Малкият талант се зарадва истински на неочаквания коледен подарък, а в последствие той, целият отбор и треньорите Аян Садъков-младши и Светослав Каламов си направиха обща снимка с Димитър Илиев, който дойде лично на коледното тържество на децата. Добрите новини не свършват до тук. Организираните привърженици на Локомотив извън България - World Wide Locos, също ще дарят сума от 1500 лева за лечението на малкия Теодор. В знак на благодарност, Димитър Илиев ще осигури още една своя фланелка специално за фенската организация. Сподели:", "date": "2018.12.23", "title": "БЛАГОРОДНО: В Локо Пловдив събраха 3000 лв. за болно дете"}
{"url": "https://pik.bg/%D0%B1%D0%BB%D0%BE%D0%B3%D1%8A%D1%80-%D0%BA%D0%BE%D0%B9%D1%82%D0%BE-%D0%BF%D0%B5%D0%B5-%D0%B7%D0%B0-%D0%BA%D0%B8%D1%84%D0%BB%D0%B8%D1%82%D0%B5-%D1%81-%D0%BD%D0%B0%D0%B4%D0%B5%D0%BD%D0%B8%D1%87%D0%BA%D0%B0-%D0%BE%D0%B3%D0%BB%D0%B0%D0%B2%D0%B8-%D0%BC%D1%83%D0%B7%D0%B8%D0%BA%D0%B0%D0%BB%D0%BD%D0%B8%D1%82%D0%B5-%D0%BA%D0%BB%D0%B0%D1%81%D0%B0%D1%86%D0%B8%D0%B8-%D0%B2%D1%8A%D0%B2-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-news806364.html", "text": "Популярната певица Ариана Гранде отстъпи първото място в коледната британска класация за сингли на блогър, който пише за бащинството и пее за кифлите с наденичка, предаде Ройтерс. ЛедБейби (LadBaby), чието истинско име е Марк Хойл, записа своя версия на хита \"We Built This City\" на група \"Старшип\" със съпругата и двамата си сина, като промени текста, така че да отдаде дължимото на любимата кифла от многолистно тесто на британците. \"Благодаря на всички, които издигнаха кифлата с наденичка на върха - каза 31-годишният блогър. - Честно, нямам думи.\" ЛедБейби споделя в блога си какво преживява като баща. През юни британците го избраха за баща на годината. Той има почти три милиона последователи във Фейсбук и повече от 480 000 абонати в Ютюб. Продажбите на песента на Лед Бейби са 75 000, с 18 000 повече, отколкото на \"Sweet but Psycho\" на Ейва Макс. Ариана Гранде е трета с \"Thank U Next\". Сподели:", "date": "2018.12.23", "title": "Блогър, който пее за кифлите с наденичка, оглави музикалните класации във Великобритания"}
{"url": "https://pik.bg/%D0%B1%D0%BB%D0%B8%D0%B7%D0%BE-300-000-%D1%81%D0%B8%D1%80%D0%B8%D0%B9%D1%86%D0%B8-%D1%81%D0%B5-%D0%B2%D1%8A%D1%80%D0%BD%D0%B0%D0%BB%D0%B8-%D0%BF%D0%BE-%D0%B4%D0%BE%D0%BC%D0%BE%D0%B2%D0%B5%D1%82%D0%B5-%D1%81%D0%B8-%D1%81%D0%BB%D0%B5%D0%B4-%D1%82%D1%80%D0%B0%D0%BD%D1%81%D0%B3%D1%80%D0%B0%D0%BD%D0%B8%D1%87%D0%BD%D0%B8%D1%82%D0%B5-%D0%BE%D0%BF%D0%B5%D1%80%D0%B0%D1%86%D0%B8%D0%B8-%D0%BD%D0%B0-%D1%82%D1%83%D1%80%D1%86%D0%B8%D1%8F-news806351.html", "text": "Почти 300 000 сирийци са се върнали по домовете си след двете операции на Турция в северна Сирия, това е съобщил в събота вътрешният министър на Турция Сюлейман Сойлу на координационна среща за нередовната миграция, пише \"Дейли Сабах\", цитиран от \"Фокус\". След двете операции на Турция – „Щитът на Ефрат“ и „Маслинова клонка“ терористите са били прогонени от северносирийските градове Джераблус, Ал-Рай, Дабик, Ал-Баб и Африн. Повече от 3 милиона и половина бежанци намериха убежище в Турция след началото на конфликта в Сирия. Някои турци ги приемат като икономически товар и като заплаха за собствените им работни места, но антимигрантската реторика и насилия са значително по-слаби в сравнение с развитите страни в Европа, отбелязва изданието. Сподели:", "date": "2018.12.23", "title": "Близо 300 000 сирийци се върнали по домовете си след трансграничните операции на Турция"}
{"url": "https://pik.bg/%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%B7%D0%B2%D0%B5%D0%B7%D0%B4%D0%B0-%D0%BD%D0%B0-%D1%86%D1%81%D0%BA%D0%B0-%D0%B7%D0%B0%D0%BF%D1%80%D0%B0%D0%B7%D0%BD%D0%B8-%D1%81-%D0%BF%D1%80%D0%B0%D1%81%D0%B5-news806406.html", "text": "Звездата на ЦСКА Кирил Десподов явно вече се е отдал напълно на своята почивка, след като първият полусезон в Първа лига приключи, предава Гонг.бг. Десподов се представи много силно за „червените“ и не случайно много усилено се говори за негов трансфер, а също така той е един от кандидатите за приза „Футболист на годината“. 22-годишният футболист по всичко изглежда, че в момента си почива в Кресна. В социалните мрежи той публикува снимка на убито прасе, което явно е подготвено за празника. Сподели:", "date": "2018.12.23", "title": "Най-голямата звезда на ЦСКА запразни с прасе"}
{"url": "https://pik.bg/%D0%B0%D0%BB%D0%B5%D0%BD%D0%B8-%D1%81%D1%82%D1%80%D0%B0%D1%81%D1%82%D0%B8-%D0%BC%D0%B5%D1%80%D0%B4%D0%B6%D0%B0%D0%BD%D0%BE%D0%B2-%D1%80%D0%B0%D0%B7%D0%BC%D0%B0%D1%85%D0%B2%D0%B0-%D1%87%D0%B5%D1%80%D0%B2%D0%B5%D0%BD-%D0%BC%D0%BE%D0%B1%D0%B8%D1%84%D0%BE%D0%BD-news796440.html", "text": "Бившият говорител от ПГ на БСП Атанас Мерджанов, който е от напъдените от Корнелия Нинова „стари“, се вихри из центъра на София с ярко червен мобилен телефон и тъмни очила, видяха фотографите на ПИК и \"Ретро\". Изтупан спортно, социалистът е от т.нар. „Банда на 50-те“, които искаха извънреден конгрес след скандала в партийния орган „Дума“ и замяната на главната редакторка Таня Джаджева с по-известния като Данчо Херкулеса Йордан Мичев. Затова и не е изненада, че Мерджанов – един от изявените опоненти на червената лидерка, си урежда срещи по кафенетата с активисти на партията, които са пряко ангажирани с медийното позициониране и имиджа на Столетницата. Явно е, че при липсата на достъп до контролираните от „Позитано“ 20 информационни канали, опозиционерите на Нинова и Кирил Добрев търсят алтернативи за завера и обществена изява на своите виждания. Сподели:", "date": "2018.12.23", "title": "АЛЕНИ СТРАСТИ: Мерджанов размахва червен мобифон"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BE%D1%81%D1%8A%D0%B6%D0%B4%D0%B0%D0%BD-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE-%D0%B4%D1%83%D1%85%D0%BD%D0%B0-%D0%BE%D1%82-%D1%81%D0%BB%D0%B5%D0%B4%D1%81%D1%82%D0%B2%D0%B8%D0%B5%D1%82%D0%BE-%D0%B2-%D1%81%D0%BE%D1%84%D0%B8%D1%8F-news806453.html", "text": "Осъждан за убийство и други престъпления мъж е успял да избяга от обекта, на който работи в София, предава Би Ти Ви. Затворникът вече е арестуван, но смущаващото в случая е, че той е трябвало да се труди… на територията на Националната следствена служба. Димитър Стоянов вчера се очаквало да се прибере в затворническото общежитие в Казичене, където изтърпява наказание при по-лек режим, но така и не се върнал. Все още не са ясни обстоятелствата, при които е успял да напусне НСлС. Веднага е започнало издирването на Стоянов, като той е бил заловен днес и вече се намира в Софийския затвор. Сподели:", "date": "2018.12.23", "title": "ИЗВЪНРЕДНО: Осъждан за убийство духна от следствието в София"}
{"url": "https://pik.bg/%D0%BC%D1%8A%D1%80%D0%B8-%D1%81%D1%82%D0%BE%D0%B8%D0%BB%D0%BE%D0%B2-%D1%81-%D1%82%D0%B5%D0%B6%D0%BA%D0%B8-%D0%B4%D1%83%D0%BC%D0%B8-%D0%B7%D0%B0-%D1%81%D0%BB%D1%83%D1%87%D0%B2%D0%B0%D1%89%D0%BE%D1%82%D0%BE-%D1%81%D0%B5-%D0%B2-%D0%BB%D0%B5%D0%B2%D1%81%D0%BA%D0%B8-news806447.html", "text": "Бившият наставник на Левски Станимир Стоилов изрази крайно мнение, че с идването на новия изпълнителен директор в клуба, всички ръководители до този момент трябва да подадат оставки. “Явно не са точните футболни хора в клуба. Всеки вика аз съм голям левскар, а стоят там да получават заплата. Мисля, че с идването на новия изпълнителен директор на 1 януари, всички трябва да бъдат освободени и той да прецени кой да назначи. Резултатите са катастрофални. На 1 януари всички, които работят в клуба трябва да са с оставките”, каза Стоилов. Мъри изрази учудване, че в клуба се държат чужденци, които получават огромни заплати, а дори не попадат в групата. Стоилов смята, че ако се махнат тримата чуждестранни нападатели, за един месец ще се съберат парите за глобите на клуба, а за една година ще може да се изгради и нов сектор. “Жалко, че се стига до глоби и наказания. Аз мисля, че всичко ще се плати, но не трябва да се стига дотук. Губят се пари така. Мисля, че е време да се помисли за изграждане на нов стадион и нова тренировъчна база за децата. Така може да се запази идентичността на клуба и да се развие до такава степен, че да е печеливш. Мисля, че няма да се допусне Левски да тръгне по пътя на ЦСКА\" \"Правят се излишни разходи за футболисти, които даже в групата на влизат. Левски има четири или пет централни нападатели, от тях трима чужденци даже и не играят. Ако само те се махнат, от заплатите им за един месец ще платим глобата, а за една година ще построим Сектор “Б”. Не може на резерви да се дават такива заплати. Оттам се търсят финансовите проблеми. Нещата са елементарни за изчистване - не трябва да се взимат излишни играчи. Когато имаш 16 или 20 чужденци и играят седем това е катастрофа. Като се видях за първи път със Спас Русев му казах да внимава със съветниците, сега му препоръчвам да си ги смени”, каза още Мъри. Сподели:", "date": "2018.12.23", "title": "Мъри Стоилов с тежки думи за случващото се в Левски"}
{"url": "https://pik.bg/%D0%B1%D0%BB%D0%B8%D0%B7%D0%BE-130-%D0%B4%D1%83%D1%88%D0%B8-%D1%81%D0%B0-%D0%BF%D1%80%D0%B5%D0%BD%D0%BE%D1%89%D1%83%D0%B2%D0%B0%D0%BB%D0%B8-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%B7%D0%B0-%D0%BA%D1%80%D0%B8%D0%B7%D0%B8%D1%81%D0%BD%D0%BE-%D0%BD%D0%B0%D1%81%D1%82%D0%B0%D0%BD%D1%8F%D0%B2%D0%B0%D0%BD%D0%B5-%D0%B2-%D1%81%D0%BE%D1%84%D0%B8%D1%8F-news806409.html", "text": "128 души са били настанени в Центъра за кризисно настаняване на бездомни хора през изминалата нощ. Това съобщи за „Фокус“ директорът на Кризисния център в кв. „Захарна фабрика“ Йорданка Темелкова. Тя обясни, че през изминалата нощ екип на „Бърза помощ“ е докарал в центъра един човек от улицата. С него стават общо 4 души, които остават постоянно в центъра, защото не могат да отидат в болница, тъй като не са за хоспитализация, но са изнемощели и не са в добро здравословно състояние, добави Темелкова. Сподели:", "date": "2018.12.23", "title": "Близо 130 души са пренощували в Центъра за кризисно настаняване в София"}
{"url": "https://pik.bg/%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%B0-%D0%B2%D0%B5%D1%80%D1%81%D0%B8%D1%8F-%D1%86%D0%B5%D0%BD%D0%BA%D0%BE-%D1%87%D0%BE%D0%BA%D0%BE%D0%B2-%D1%88%D0%B0%D1%80%D0%B8%D0%BB-50-%D0%B1%D0%BE%D0%BD%D0%B0-%D0%B7%D0%B0-%D0%B4%D0%B0-%D0%B3%D0%BE-%D0%B8%D0%B7%D0%BA%D0%B0%D1%80%D0%B0%D1%82-%D0%BC%D0%BD%D0%BE%D0%B3%D0%BE-%D0%B1%D0%BE%D0%BB%D0%B5%D0%BD-news806417.html", "text": "Скандалният бивш кмет на село Галиче Ценко Чоков е броил 50 хил. лева рушват на корумпирани лекари, за да го измъкнат от затвора с фалшива медицинска диагноза за куп заболявания. Това коментират пред седмичник столични криминалисти след гръмналия скандал с феодала на размирното врачанско село. В началото на седмицата гологлавият здравеняк бе заснет да пирува в цветущо здраве и настроение в тузарски ресторант в столичния кв. „Драгалевци“, мака само преди 3 месеца да напусна пандиза след лекарска констатация, че страда от диабет, няколко язви и дискова херния. Тогава от Специализирания наказателен съд пуснаха Ценко Чоков да се лекува, който малко по-рано бе осъден на 4 години и половина затвор за рекет, като съдиите приеха за меродавни доводите на адвокатите на кмета мутра, че в затвора клиентът им може да умре от липса на медицински грижи. За решението на съда повлия и циркът, който Чоков спретна в залата – той се появяваше на заседания, легнал на носилка и стоварван пред съда с линейка. Още когато Ценко Чоков бе пуснат под домашен арест, за да се лекува, жителите на с. Галиче алармираха, че той е съумял да подкупи доктори с 50 хил. лева, които да изготвят фалшива медицинска експертиза. Сподели:", "date": "2018.12.23", "title": "СКАНДАЛНА ВЕРСИЯ: Ценко Чоков шарил 50 бона, за да го изкарат много болен"}
{"url": "https://pik.bg/%D0%B2%D0%B8%D0%B6%D1%82%D0%B5-%D0%BA%D0%BE%D1%8F-%D0%BD%D0%B0%D0%BF%D0%B8%D1%82%D0%BA%D0%B0-%D1%81%D0%BF%D0%B8%D1%80%D0%B0-%D0%B4%D0%B5%D0%BC%D0%B5%D0%BD%D1%86%D0%B8%D1%8F%D1%82%D0%B0-news806379.html", "text": "Консумацията на кофеин намалява до 36% риска от деменция, откри ново изследване. Учените са събрали и анализирали данни, взети от жени над 65 години, които са пиели по 2 до 3 чаши кафе всеки ден и са се оказали с намален риск от деменция. Количеството кофеин е същото както в 5 до 8 чаени чаши с чай или в 7-8 кенчета от кола. Професор Ира Дрискол, водещият автор на изследването, казва: ”Планината от доказателства за потенциала на кофеина като защитна мярка срещу когнитивните дисфункции и разстройства е наистина вълнуваща. Кофеинът е лесно приспособим диетичен фактор с много малко противопоказания.” Изследването е проучило 6 467 жени на възраст след менопаузата, които са били проследени в продължение на около 10 години. Сподели:", "date": "2018.12.23", "title": "Вижте коя напитка спира деменцията"}
{"url": "https://pik.bg/%D1%82%D1%80%D1%8A%D0%BC%D0%BF-%D1%81%D0%B5-%D0%BE%D1%82%D0%BA%D0%B0%D0%B7%D0%B0-%D0%BE%D1%82-%D0%B2%D0%B0%D0%BA%D0%B0%D0%BD%D1%86%D0%B8%D1%8F%D1%82%D0%B0-%D0%B7%D0%B0%D1%80%D0%B0%D0%B4%D0%B8-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%B5%D0%BD%D0%B0%D1%82%D0%B0-%D0%BA%D1%80%D0%B8%D0%B7%D0%B0-news806397.html", "text": "\"Поради спирането на работата на правителството, президентът Тръмп ще остане във Вашингтон, а първата дама ще се върне от Флорида, за да могат да прекарат Коледа заедно\", каза Сара Сандърс. В петък членовете на Демократическата партия в Сената и администрацията на Тръмп не успяха да се споразумеят за документ, който временно да удължи финансирането за федералното правителство поради разногласия относно изграждането на стена на американско-мексиканската граница. В резултат на това администрацията частично е спряла работата си. Както се очакваше, дискусиите в Сената относно държавното финансиране ще продължат не по-рано от 27 декември, когато депутатите ще се върнат от коледните празници. Вероятно шътдаунът няма бъде избегнат, но преговорите продължават и сенаторите предупредиха, че президентът Доналд Тръмп ще се нуждае от по-голяма подкрепа. Документът все пак не получи нужните 60 гласа. Споразумението трябва да получи и одобрението на Камарата на представителите. Републиканците и демократите в Сената постигнаха по-рано компромис за финансирането на администрацията. Това стана след среща на високопоставени политици от двете партии в Капитолия. Постигнатото споразумение предвижда финансиране на федералното правителство до 8 февруари 2019 г. Припомняме, че точно една година след влизането на Доналд Тръмп в Белия дом, САЩ обявиха частично затваряне на администрацията на 20 януари 2018 г. До тази мярка се стигна след провала на ключовото гласуване на бюджета в Конгреса. Кризата е известна като \"shutdown\" на администрацията и беше 21-ата от този тип от 1981 г. насам. Този \"шътдаун\" беше и първият след октомври 2013 г. Тогава кризата продължи 16 дни, засегна 850 000 служители и бяха загубени 6,6 млн. работни дни, които обаче по-късно бяха платени със задна дата. Демократите използват противоречията около бюджета, за да убедят общественото мнение, че републиканците не са способни да управляват. От своя страна управляващата Републиканска партия и президентът Доналд Тръмп показват, че няма да преговарят, преди да се намери трайно решение за финансирането на строежа на оградата по границата с Мексико. Сега около една четвърт от правителството сега остава без финансиране, по-специално Държавния департамент, Министерството на финансите, Министерството на търговията и Министерството на вътрешната сигурност. За други правителствени агенции, Конгресът предварително одобри разпределението на средствата до края на септември 2019 г. Най-малко до четвъртък около 420 хиляди служители на държавни институции ще работят без заплащане, въпреки че впоследствие ще могат да получат обезщетение. Други 380 хиляди души бяха изпратени в неплатен отпуск. Американският президент Доналд Тръмп ще прекара коледните празници в Белия дом, а не в имота си Мар-о-Лаго във Флорида, където обикновено отива на почивка. Това съобщи прессекретарят на Белия дом Сара Сандърс. Сподели:", "date": "2018.12.23", "title": "Тръмп се отказа от ваканцията заради правителствената криза"}
{"url": "https://pik.bg/%D0%B1%D0%B5%D0%B7-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D1%8F-%D0%B7%D0%B0-%D0%B7%D0%B0%D0%B4%D1%8A%D1%80%D0%B6%D0%B0%D0%BD%D0%B8%D1%82%D0%B5-%D0%B7%D0%B0-%D0%BF%D1%83%D1%81%D0%BA%D0%B0%D0%BD%D0%B5%D1%82%D0%BE-%D0%BD%D0%B0-%D0%B4%D1%80%D0%BE%D0%BD%D0%BE%D0%B2%D0%B5-%D0%BD%D0%B0%D0%B4-%D0%BB%D0%BE%D0%BD%D0%B4%D0%BE%D0%BD%D1%81%D0%BA%D0%BE%D1%82%D0%BE-%D0%BB%D0%B5%D1%82%D0%B8%D1%89%D0%B5-%E2%80%9E%D0%B3%D0%B5%D1%82%D1%83%D0%B8%D0%BA%E2%80%9D-news806446.html", "text": "Задържаните за пускането на безпилотни летателни апарати над лондонското летище „Гетуик” в навечерието на Коледните празници мъж и жена са освободени без да им бъдат повдигнати обвинения, предава „Франс Прес”, цитирани от „Фокус”. „И двамата сътрудничиха изцяло на нашите следователи и съм доволен, че вече няма подозрения срещу тях за инцидентите в „Гетуик\", подчерта в изявление началникът на на полицията в Съсекс Джейсън Тингли. Агенцията припомня, че произшествието от петък доведе до сериозни нарушения в разписанието на полетите от лондонското летище в навечерието на Коледните празници. Сподели:", "date": "2018.12.23", "title": "Без обвинения за задържаните за пускането на дронове над лондонското летище „Гетуик”"}
{"url": "https://pik.bg/%D0%BF%D0%B0%D1%82%D1%80%D0%B8%D0%B0%D1%80%D1%85-%D0%BD%D0%B5%D0%BE%D1%84%D0%B8%D1%82-%D0%BE%D0%B3%D0%BB%D0%B0%D0%B2%D1%8F%D0%B2%D0%B0-%D0%B1%D0%BE%D0%B3%D0%BE%D1%81%D0%BB%D1%83%D0%B6%D0%B5%D0%BD%D0%B8%D1%8F%D1%82%D0%B0-%D0%B7%D0%B0-%D1%80%D0%BE%D0%B6%D0%B4%D0%B5%D1%81%D1%82%D0%B2%D0%BE-%D1%85%D1%80%D0%B8%D1%81%D1%82%D0%BE%D0%B2%D0%BE-%D0%B2-%D1%81%D0%B2-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D0%BD%D0%B5%D0%B2%D1%81%D0%BA%D0%B8-news806380.html", "text": "На 24 декември от 08.00 часа в митрополитската катедрала „Св. Вмца Неделя“ в София ще бъдат отслужени последователно Утреня, Царски часове и Архиерейска Василиева света Литургия. С благословението на Негово светейшество Българския патриарх и Софийски митрополит Неофит, богослуженията ще оглави Негово преосвещенство Белоградчишки епископ Поликарп - викарий на Софийския митрополит. Вечерта, в навечерието на Рождество Христово, на Бъдни вечер, Светейшият Български патриарх и Софийски митрополит Неофит ще благослови православните християни и българския народ в Патриаршеската катедрала „Св. Александър Невски“. Начало на богослужението е в 18.00 часа. На 25 декември, Рождество Христово, в Патриаршеската катедрала „Св. Александър Невски“ от 9.30 часа ще започне Божествена Света Литургия. Сподели:", "date": "2018.12.23", "title": "Патриарх Неофит оглавява богослуженията за Рождество Христово в \"Св. Александър Невски\""}
{"url": "https://pik.bg/%D0%BE%D1%87%D0%B0%D0%BA%D0%B2%D0%B0%D0%BC%D0%B5-5-%D1%80%D1%8A%D1%81%D1%82-%D0%BD%D0%B0-%D0%B7%D0%B8%D0%BC%D0%BD%D0%B8%D1%8F-%D1%82%D1%83%D1%80%D0%B8%D1%81%D1%82%D0%B8%D1%87%D0%B5%D1%81%D0%BA%D0%B8-%D1%81%D0%B5%D0%B7%D0%BE%D0%BD-news806362.html", "text": "Около 5 процента ръст се очаква през този зимен туристически сезон не само за региона на Пампорово и Чепеларе, но и за туристическия бранш в зимния туризъм. Това прогнозира на пресконференция в Чепеларе заместник-министърът на туризма Ирена Георгиева. Тя присъства на церемонията за откриване на ски сезона в Чепеларе. Стремежът е не само да има успешен зимен сезон, но и България да се утвърждава като дестинация в четирите сезона, допълни Ирена Георгиева. Прогнозите за очаквания ръст се базират според заместник-министър Георгиева на информация от туроператори, от курортния комплекс и данни от ранните записвания. Статистическите обобщения показват, че в местата за настаняване в Пампорово и региона от януари до октомври са отседнали над 113 000 туристи с повече от 356 000 нощувки и постъпления от нощувки, надхвърлящи 15.5 млн. лв. Отчетеният ръст за 10-те месеца е 13.6 на сто спрямо същия период на предходната година. Това е добър резултат не само за зимния, но и за целия период до октомври, според Ирена Георгиева. Според нея е положителна е и статистиката, че над 65 процента от посетителите са български туристи. Относно чуждестранните клиенти, наблюдава се повишен интерес от съседните държави като Сърбия, Македония и Румъния. Интерес има от по-далечни дестинации като Израел и Ирландия, традиционно и от Гърция. По отношение на зимните ни курорти имаме висок интерес от Великобритания, Ирландия и в по-малка степен от традиционния пазар Германия, коментира Ирена Георгиева. По нейна оценка най-голям обем на чуждестранни туристи се отчита от съседните държави. Турски туристи също имат определен интерес към дестинацията и към Пампорово според заместник- министър Георгиева. Тя уточни, че се работи много усилено по въпроса за облекчаване на визовия режим за турските туристи. Според нея като световна тенденция в туризма се откроява фокусирането към местната кулинария, местната специфика и обичаи, а Чепеларе се вписва много добре в тези очаквания и търсения на туристите. Обединението на двете ски зони - Пампорово и Мечи чал - даде сериозен тласък за развитието на туризма в община Чепеларе както през зимата, така и през летния период, коментира кметът на града Славка Чакърова. Тя допълни, че туристическата писта в Мечи чал отново е в отлично състояние, възстановена след щетите, нанесени от природното бедствие през лятото. Възстановяването на ски трасето е станало възможно с бюджетно финансиране от 113 хил. лева, отпуснати от правителството, уточни кметът. И през този зимен сезон скиорите ще имат достъп до Пампорово и Мечи чал с една обща лифт карта. Връзката между двете ски зони засега е с пътуващи по разписание безплатни ски бусове, а в бъдеще се планира свързването им с лифт. Хотелите в община Чепеларе разполагат с приблизително 2000 легла, без да се включват местата за настаняване в Пампорово. В Пампорово хотелските легла са близо 12 000 на територията и на двете общини, в които е разположен курортът - Смолян и Чепеларе. Сподели:", "date": "2018.12.23", "title": "Очакваме 5% ръст на зимния туристически сезон"}
{"url": "https://pik.bg/%D0%B1%D0%BE%D1%80%D0%B8%D1%81%D0%BE%D0%B2-%D0%B8%D0%B7%D0%BF%D1%80%D0%B0%D1%82%D0%B8-%D1%81%D1%8A%D0%B1%D0%BE%D0%BB%D0%B5%D0%B7%D0%BD%D0%BE%D0%B2%D0%B0%D1%82%D0%B5%D0%BB%D0%BD%D0%B0-%D1%82%D0%B5%D0%BB%D0%B5%D0%B3%D1%80%D0%B0%D0%BC%D0%B0-%D0%B4%D0%BE-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D0%BD%D0%B0-%D0%B8%D0%BD%D0%B4%D0%BE%D0%BD%D0%B5%D0%B7%D0%B8%D1%8F-news806489.html", "text": "Министър-председателят Бойко Борисов изпрати съболезнователна телеграма до президента на Република Индонезия Джоко Уидодо, съобщиха от правителствената информационна служба. “От името на правителството на Република България и от свое име изказвам най-дълбоки съболезнования за многобройните жертви на разрушителното цунами в Зондския пролив, между островите Ява и Суматра”, казва премиерът Борисов в съболезнователния адрес. “В този трагичен момент моля, Ваше превъзходителство, да предадете най-искреното ни съчувствие към болката на семействата и близките на загиналите и на приятелския индонезийски народ”, посочва министър-председателят. Той пожела и бързо възстановяване на всички пострадали при природното бедствие. Сподели:", "date": "2018.12.23", "title": "Борисов изпрати съболезнователна телеграма до президента на Индонезия"}
{"url": "https://pik.bg/%D0%BA%D1%80%D1%8A%D0%B2-%D0%BD%D0%B0-%D0%BF%D1%8A%D1%82%D1%8F-%D0%B0%D0%B4%D1%81%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BA%D1%80%D0%B0%D0%B9-%D1%81%D1%83%D1%85%D0%BE%D0%B4%D0%BE%D0%BB-%D0%B4%D0%B2%D0%B0%D0%BC%D0%B0-%D1%81%D0%B0-%D1%82%D0%B5%D0%B6%D0%BA%D0%BE-%D1%80%D0%B0%D0%BD%D0%B5%D0%BD%D0%B8-%D0%BE%D0%B1%D0%BD%D0%BE%D0%B2%D0%B5%D0%BD%D0%B0-news806488.html", "text": "Двама души са тежко пострадали, след като колата им се е ударила в дърво на пътя за Суходол. На място са изпратени общо три линейки, които да окажат помощ. И двамата пострадали са откарани незабавно в болница \"Пирогов\". \"Единият пострадал е в много тежко, коматозно състояние и е в шокова зала. Другият е пострадал по-леко, като все още минава обстойни медицински прегледи\", казаха първо пред ПИК от \"Пирогов\". Най-вероятната причина за инцидента е несъобразена с пътните условия скорост. На място са изпратени и екипи на полицията. Движението в района се осъществява без затруднения. Сподели:", "date": "2018.12.23", "title": "КРЪВ НА ПЪТЯ: Адска катастрофа край Суходол, двама са тежко ранени (ОБНОВЕНА)"}
{"url": "https://pik.bg/%D0%B8%D0%BD%D0%B4%D0%B8%D1%8F-%D1%82%D0%B5%D1%81%D1%82%D0%B2%D0%B0-%D1%83%D1%81%D0%BF%D0%B5%D1%88%D0%BD%D0%BE-%D1%80%D0%B0%D0%BA%D0%B5%D1%82%D0%B0-%E2%80%9E%D0%B0%D0%B3%D0%BD%D0%B8-4%E2%80%9D-%D1%81%D0%BF%D0%BE%D1%81%D0%BE%D0%B1%D0%BD%D0%B0-%D0%B4%D0%B0-%D0%BD%D0%BE%D1%81%D0%B8-%D1%8F%D0%B4%D1%80%D0%B5%D0%BD-%D0%B7%D0%B0%D1%80%D1%8F%D0%B4-news806420.html", "text": "В Индия днес е било проведено поредно успешно изпитание на балистична ракета „Агни-4”, способна да носи ядрен заряд, съобщават от индийската Организация за отбранителни изследвания и разработки, която е на подчинение на Министерството на отбраната на страната, съобщава РИА Новости. Уточнява се, че изстрелването на ракетата се е провела в ранните часове на деня на полигона Абдул Калам на остров в Бенгалския залив, източно от щата Орис. Съобщава се, че това е бил общо седми тест на ракета „Агни-4”. „Ракетата е оборудвана със съвременно и компактно радиоелектронно оборудване, осигуряващо висока степен на надежност и точност”, се отбелязва в официалното съобщение. Към момента на въоръжение в армията на Индия има четири типа ракети от серията „Агни”: „Агни-1” с далекобойност 700 километра, „Агни-2” – 2 000 километра, „Агни-3” и „Агни-4” – от 2 500 до 3 500 километра. Очаква се „Агни-5”  с далекобойност 5 000 километра да постъпи на въоръжение след проведените сега изпитания. Разработва се и ракета „Агни-6” с далекобойност 10 000 километра и с възможност за изстрелване от подводница. Сподели:", "date": "2018.12.23", "title": "Индия тества успешно ракета „Агни-4”, способна да носи ядрен заряд"}
{"url": "https://pik.bg/%D1%82%D0%B5%D0%BB%D0%B5%D1%84%D0%BE%D0%BD%D0%BD%D0%B8-%D0%B8%D0%B7%D0%BC%D0%B0%D0%BC%D0%BD%D0%B8%D1%86%D0%B8-%D0%B2%D0%B7%D0%B5%D1%85%D0%B0-8-%D0%B1%D0%BE%D0%BD%D0%B0-%D0%BE%D1%82-%D0%B1%D0%B0%D0%B1%D0%B0-news806424.html", "text": "82-годишна жена от село Дянково е станала жертва на телефонна измама със сумата от 8000 лв. Това съобщиха от ОДМВР – Разград. Около 10.30 часа на 21 декември жената получила обаждане, че се провежда полицейска акция за залавяне на телефонни измамници и е необходимо да окаже съдействие. Възрастната жена оставила до електрическото табло пред дома си найлонова торбичка с 8000 лв. около 12.30 часа същия ден. За извършената измама сигнализирала 55-годишната дъщеря на потърпевшата, която се обадила около 17.30 часа на полицията. По случая е образувано досъдебно производство. Сподели:", "date": "2018.12.23", "title": "Телефонни измамници взеха 8 бона от баба"}
{"url": "https://pik.bg/%D0%B5%D1%82%D0%BD%D0%BE%D0%BB%D0%BE%D0%B3-%D0%BE%D0%B1%D1%8F%D1%81%D0%BD%D0%B8-%D0%B2%D1%81%D0%B8%D1%87%D0%BA%D0%BE-%D0%BA%D0%BE%D0%B5%D1%82%D0%BE-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B7%D0%BD%D0%B0%D0%B5%D0%BC-%D0%B7%D0%B0-%D1%82%D1%80%D0%B0%D0%BF%D0%B5%D0%B7%D0%B0%D1%82%D0%B0-%D0%BD%D0%B0-%D0%B1%D1%8A%D0%B4%D0%BD%D0%B8-%D0%B2%D0%B5%D1%87%D0%B5%D1%80-news806396.html", "text": "На трапезата за Коледа се поставя всичко, което сме произвели през годината – трябва да има и плодове, запазени от лятото. Това обясни пред Би Ти Ви етнологът Анелия Овнарска. Хлябът на Бъдни вечер също е много важен. Нарича се Боговица и се нарича за раждащия се Бог, в него се поставя късмета – една сребърна пара, но по-късно бабите започват да слагат и повече късмети. Прави се и хляб Вечерник – с много украса, който се нарича за стопанството. Украсата пресъздава това, което храни хората. Част от традициите за Коледа е и елхата – тя е сменила традиционния бъдник, който гори в огъня. По старите традиции огънят в огнището не трябва да угасва в тези дни около Коледа. А за да стане дървото истински бъдник, трябва да бъде миросано – като идеята е да дава топлина и светлина на семейството. Трите баби от \"Фермата\" - баба Дешка, баба Янка и баба Данка от Горно Драглище показаха в предаването традиционни коледни ястия. Те споделиха, че за Бъдни вечер най-важен е хлябът, с който започва трапезата и се приготвя по специална местна рецепта. Бабите очакват много гости за Бъдни вече и Коледа и се приготвят с много и разнообразни гозби. Сподели:", "date": "2018.12.23", "title": "Етнолог обясни всичко, което трябва да знаем за трапезата на Бъдни вечер"}
{"url": "https://pik.bg/%D0%BD%D0%B8%D0%BD%D0%B0-%D0%B4%D0%BE%D0%B1%D1%80%D0%B5%D0%B2-%D0%BE%D0%B1%D1%8F%D1%81%D0%BD%D0%B8-%D0%BA%D0%B0%D0%BA-%D1%81%D0%B5-%D1%85%D1%80%D0%B0%D0%BD%D0%B8-%D0%B7%D0%B0-%D0%B4%D0%B0-%D0%BF%D0%BE%D0%B4%D0%B4%D1%8A%D1%80%D0%B6%D0%B0-%D0%BC%D0%B5%D1%82%D0%B0%D0%B1%D0%BE%D0%BB%D0%B8%D0%B7%D0%BC%D0%B0-%D1%81%D0%B8-news806426.html", "text": "Нина Добрев разкрива в ново интервю пред списание \"Уомънс Хелт, чиято корица краси, че яде на всеки два часа, за да поддържа метаболизма си във форма. Канадската актриса с български корени казва, че спортува всеки ден и едва отскоро има видими „плочки“ по корема. Нина, която навършва 30 години на 9 януари, споделя, че тренира здраво, че има нужда да се поти всеки ден и за това с радост показва невероятните резултати от усилията си. Тя казва: „Храненето на всеки два часа звучи прекалено, но аз се чувствам по-здрава и по-щастлива, когато съм сита, а и мозъкът ми функционира по-добре.“ Добрев, която нашумя с ролята си на Елена Гилбърт в сериала „The Vampire Diaries“, допълва: „С възрастта станах по-отговорна към това, с което се храня.“ Тя казва още, че се опитва да разнообразява тренировките си, за да не ѝ омръзват. „Гледам да спортувам по различен начин всеки ден – хем ми е по-забавно, хем тялото ми не привиква към едно и също натоварване.“ В момента кариерата на Нина процъфтява и тя споделя, че все още не изпитва необходимост да бърза да създава семейство: „Със сигурност ще имам и двете – и кариера, и семейство. Все още обаче работя върху себе си. Когато имам семейство, ще искам да насоча цялата си енергия към него, но все още не съм готова за това. След 10 години, надявам се, че ще бъда. Майка ми от 10 години е готова да стане баба. Тя всяка година за Коледа ми подарява бебешки дрешки като намек да побързам с децата.“ Сподели:", "date": "2018.12.23", "title": "Нина Добрев обясни как се храни, за да поддържа метаболизма си"}
{"url": "https://pik.bg/%D0%BB%D0%B8%D0%B4%D0%B5%D1%80%D0%B8%D1%82%D0%B5-%D0%BD%D0%B0-%D1%81%D0%B0%D1%89-%D0%B8-%D1%8F%D0%BF%D0%BE%D0%BD%D0%B8%D1%8F-%D1%89%D0%B5-%D0%BF%D1%80%D0%BE%D0%B2%D0%B5%D0%B4%D0%B0%D1%82-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8-%D0%B2-%D0%BA%D1%80%D0%B0%D1%8F-%D0%BD%D0%B0-%D1%8F%D0%BD%D1%83%D0%B0%D1%80%D0%B8-%D0%B2-%D0%B4%D0%B0%D0%B2%D0%BE%D1%81-news806423.html", "text": "Американският президент Доналд Тръмп и японският премиер Шиндзо Абе може да проведат преговори в края на януари в рамките на Световния икономически форум в Давос. Това съобщи японската агенция „Киодо”, цитирана от ТАСС и „Фокус”. Според агенцията в момента се договарят възможности за провеждане на такава среща. Отбелязва се, че основните теми на предстоящите преговори трябва да бъдат икономическите отношения между Япония и Съединените щати, както и положението на Корейския полуостров. Прессекретарят на Белия дом Сара Сандърс потвърди, че Доналд Тръмп ще вземе участие в Световния икономически форум в Давос. На форума, според Сандърс, в американската делегация ще бъдат включени финансовият министър Стивън Мнучин. държавният секретар Майкъл Помпео, министърът на търговията Уилбър Рос, представителят на САЩ за търговски преговори Робърт Лайтизър, министърът на вътрешната сигурност Кирстен Нилсен и дъщерята и зетят на американския президент - съветници на държавния глава Иванка Тръмп и нейният съпруг Джаред Кушнер. Сподели:", "date": "2018.12.23", "title": "Лидерите на САЩ и Япония ще проведат преговори в края на януари в Давос"}
{"url": "https://pik.bg/%D0%BC%D0%B8%D1%81%D1%82%D0%B8%D0%BA%D0%B0-%D0%B2%D0%B8%D0%B6%D1%82%D0%B5-%D0%BA%D0%B0%D0%BA%D0%B2%D0%BE-%D1%81%D0%B5-%D0%B5-%D1%81%D0%BB%D1%83%D1%87%D0%B2%D0%B0%D0%BB%D0%BE-%D0%B2-%D0%BD%D0%B0%D0%B9-%D0%B7%D0%BB%D0%BE%D0%B2%D0%B5%D1%89%D0%B8%D1%82%D0%B5-%D0%BA%D1%8A%D1%89%D0%B8-%D0%BD%D0%B0-%D1%83%D0%B6%D0%B0%D1%81%D0%B8%D1%82%D0%B5-news806370.html", "text": "Обитавани от духове къщи, призрачни гласове и мистериозни случки. Това звучи като сюжет на филм на ужасите, но има и места по света, на които те побиват тръпки, дори и в реалния живот. Днес ще ви представим някои от най-зловещите и прокълнати къщи, за които се предполага, че собствениците им все още бродят там, дори и след смъртта им. Тази внушителна сграда е построена през 1881 г. от Сара Уинчестър – съпругата на собственик на компания за производство на оръжия. След смъртта му Сара посещава медиум, който я убеждава, че върху семейството ѝ тегне проклятие и че душите на убитите от Уинчестерската пушка я преследват. Единственият начин да се отърве от тях и да спаси живота си, е да се премести на Запад и да започне да строи къща. Сара се вслушва в съветите на екстрасенса и скоро след това тя влага цялото си наследство и лични средства, за да построи един от най-странните домове в света. в Сан Хосе, Калифорния е лабиринт от коридори, спални и стълбища. Сред странните конструкции в къщата са врати, които водят до никъде и прозорци, вградени в пода. Сред ексцентричните мистерии на къщата са и обитаващите я духове. Имението сега е музей, а посетители и служители твърдят, че са се сблъсквали не един път с паранормалното в странните стени на дома. Призрачни гласове често отекват из залите на замъка, а някои се кълнат, че са виждали как дръжките на вратите да се натискат, сякаш някой напира да влезе. Други пък твърдят, че навсякъде из къщата се движел призракът на самата Сара Уинчестър. Един мъж, на име Уилям Кроули, построява този исторически двуетажен дом в Австралия през далечната 1884 г. След смъртта на Кроули съпругата му е напускала къщата само два пъти в оставащите 23 години от живота си. Малко след като и тя си отива, легенди започват да обграждат имота. Смята се, че духовете и на двамата са още там, тъй като се случват необичайни неща. Някои твърдят, че момче с умствено увреждане е стояло оковано през целия си живот на стената в хамбара и че друго е изгоряло при странни обстоятелства. Едно от най-интригуващите твърдения за паранормална активност в къщата са необяснимите ярки светлини, които идват от двора ѝ и заслепяват всеки, който я доближи. На балкона също често се чуват фантомни стъпки, а навсякъде в къщата ехтят безплътни гласове. Може би най-интересното е често са забелязвани пълни телесни видения. Хората разказват, че виждат жени, облечени в бяло, които се движат из всички помещения на дома. В Питсбърг, Пенсилвания един стар викториански дом някога е бил с ужасно минало. Чарлз Райт Кьогелър бил първоначалният собственик на този дом. Той живеел там с жена си Лидия през 1800-те. Нещата вървяли чудесно за Конгелиерите до 1871 г., докогато Лидия не открива, че Чарлз има връзка с прислужницата си. В пристъп на ярост тя убива съпруга си, а след това отрязва главата на неблагодарницата. След тази случка къщата остава свободна известно време до 1892 г., когато е била реновирана, за да се настанят работници на разширяващата се железопътна линия. Те обаче не остават там за дълго, оплаквайки се, че чуват необясними ридания и викове на невидима жена. Къщата остава празна още няколко години, докато доктор Адолф С. Брунихтер купува дома в началото на 1900-те години. Съседите смятат, че Брунихтер е странен, но безобиден. Обаче грешат. На 1 август 1901 г. те чуват кръвожаден писък, идващ от къщата. Това, което се е случило по-нататък, е спорно, но един от съседите твърди, че е видял, че светкавица от ярка червена светлина идва от дома и земята започва да трепери. Когато полицията пристига, доктор Брунихтер не е намерен. Открито е обаче разложеното тяло на младо момиче, привързано към леглото му. Последващ оглед установява обезглавените трупове на още жени, погребани в мазето. През 1920 г. Томас Едисон посещава този , който го вдъхновява да направи машина, чрез която хората да комуникират с мъртвите. Устройството за съжаление никога не е било завършено, тъй като Едисон умира. Къщата вече не съществува, но запознати твърдят, че там все още се усеща . Разрушена е след взрив на съоръжение за природен газ, разположено близо до нея. Белият дом в окръг Колумбия, САЩ, няма нужда от историческо въведение. Известно е, че е дом на сегашния президент на Съединените американски щати. Духовете на много бивши обитатели на Белия дом обаче все още са там. Запознати твърдят, че из коридорите бродят призраците на Кенеди, на президентите Линдън Б. Джонсън и Роналд Регън, на бившия прессекретар Джеймс Хаггърти и бившия прессекретар Майк Маккури. Известно е, че президентът Андрю Джаксън все още се пребивава в старата си спалня, понастоящем наричана Розова спалня, в Белия дом, а от стаята му излизат странни шумове и силен истеричен смях. Най-често из Белия дом се срещал призракът на президента Ейбрахам Линкълн, който изглеждал особено активен по време на управлението на ФДР и се опитвал да помогне на Рузвелт в държавните дела. Сред духовете, които често бродят из Белия дом, са и тези на президента Уилям Харисън, първите дами Абигейл Адамс и Доли Мадисън, и на Дейвид Бърнс - първоначалният собственик на Белия дом. Имението Уинчестър зловещ дом паранормална дейност Сподели:", "date": "2018.12.23", "title": "МИСТИКА: Вижте какво се е случвало в най-зловещите къщи на ужасите"}
{"url": "https://pik.bg/%D1%86%D0%B5%D0%BD%D0%BD%D0%B8-%D1%81%D1%8A%D0%B2%D0%B5%D1%82%D0%B8-%D1%81%D0%BF%D0%B0%D1%81%D0%B8%D1%82%D0%B5%D0%BB-%D1%80%D0%B0%D0%B7%D0%BA%D1%80%D0%B8-%D0%B7%D0%B0-%D0%BA%D0%B0%D0%BA%D0%B2%D0%BE-%D0%B4%D0%B0-%D0%B2%D0%BD%D0%B8%D0%BC%D0%B0%D0%B2%D0%B0%D0%BC%D0%B5-%D0%B2-%D0%BF%D0%BB%D0%B0%D0%BD%D0%B8%D0%BD%D0%B0%D1%82%D0%B0-%D0%BF%D0%BE-%D0%BF%D1%80%D0%B0%D0%B7%D0%BD%D0%B8%D1%86%D0%B8%D1%82%D0%B5---%D0%B2%D1%80%D0%B5%D0%BC%D0%B5%D1%82%D0%BE-%D0%B5-%D1%81-news806383.html", "text": "Милен Братанов е планински спасител от 17 години. Пред сутрешния блок на Нова телевизия той говори за опасностите в планината по време на предстоящите празници и за това какви правила трябва да спазват туристите, които предпочетат разходка в планината. „Топлото време е добра предпоставка човек да излезе в планината тези дни – заяви Милен Братанов. - За лавини има вероятност да падат. Вчера имаше.  През седмицата – също. Променя се структурата на снега заради времето, натежава. Сега времето е такова, че може динамично бързо да се променя ситуацията. Най-важните препоръки са да не се отклоняваме от маркираните пътеки, да се придвижваме в светлата част на деня\". Той допълни, че скиорите не трябва да се отклоняват от маркираните пътеки. \"С подходяща екипировка и опитен водач няма проблем в момента да се ходи в планината. Хубаво е времето. Пътеките са отъпкани. Винаги обаче трябва да имаме едно на ум”, каза още Милен Братанов. Сподели:", "date": "2018.12.23", "title": "ЦЕННИ СЪВЕТИ: Спасител разкри за какво да внимаваме в планината по празниците - времето е супер за разходки, но..."}
{"url": "https://pik.bg/%D0%B2%D0%B0%D0%B6%D0%BD%D0%BE-%D0%BF%D0%BE%D0%B2%D0%B5%D1%80%D0%B8%D0%B5-%D0%B5%D1%82%D0%BE-%D0%B7%D0%B0%D1%89%D0%BE-%D0%BD%D0%B5-%D0%B1%D0%B8%D0%B2%D0%B0-%D0%B4%D0%B0-%D0%B4%D0%B0%D0%B2%D0%B0%D1%82%D0%B5-%D1%87%D0%B5%D1%85%D0%BB%D0%B8-%D0%BD%D0%B0-%D0%B3%D0%BE%D1%81%D1%82%D0%B8%D1%82%D0%B5-news806371.html", "text": "Когато ви дойдат гости, то най-вероятно им предлагате домашни чехли, за да не ходят боси, особено когато навън е студено или пък ако жилището ви няма килими, а предимно паркет и теракот. Оказва се обаче, че това не е никак добре и може да доведе до наистина лош късмет. Става въпрос обаче за чехлите, които вие самите носите. Ако си имате няколко чифта, които сте предвидили за гости, няма никакъв проблем да ги споделите с тях. Ако обаче им дадете своите, то по този начин може да привлечете отрицателна енергия към себе си. До същото може да доведе и липсата ви на подреденост. Ако просто събувате вашите домашни чехли и ги оставяте в двата края на стаята, това няма да се отрази благоприятно на късмета ви. Затова е желателно винаги да подреждате чехлите плътно един до друг, за да запазите положителната им енергия. Сподели:", "date": "2018.12.23", "title": "ВАЖНО ПОВЕРИЕ: Ето защо не бива да давате чехли на гостите"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D1%85%D0%BE%D1%80%D0%BE%D1%81%D0%BA%D0%BE%D0%BF%D1%8A%D1%82-%D0%BD%D0%B0-%D1%82%D0%BE%D0%BF-%D0%B0%D1%81%D1%82%D1%80%D0%BE%D0%BB%D0%BE%D0%B6%D0%BA%D0%B0%D1%82%D0%B0-%D0%B0%D0%BB%D0%B5%D0%BD%D0%B0---%D1%80%D0%B0%D0%B7%D0%BE%D1%87%D0%B0%D1%80%D0%BE%D0%B2%D0%B0%D0%BD%D0%B8%D0%B5-%D0%B7%D0%B0-%D0%B1%D0%BB%D0%B8%D0%B7%D0%BD%D0%B0%D1%86%D0%B8%D1%82%D0%B5-%D1%83%D1%81%D0%BF%D0%B5%D1%85-%D0%B7%D0%B0-%D1%80%D0%B0%D1%86-news806339.html", "text": "Отново обмислете предстоящите делови разговори, от които зависи осъществяването на бъдещите ви професионални плановете. Не пропускайте да се видите с ваш приятел, адвокат и да обсъдите възможни риск. Следобед се концентрирайте в обичайните си задължения. Бъдете въздържани. Не мислете за промени на работното място. Днес сте претоварени с работа, заради очаквани финансови успехи. Претенциите на ваш колега, че има повече знания от вас ще ви подразнят, защото знаете, че не е така. Не насрочвайте делови срещи в този ден. Уговорете ги за друг ден и не се опитвайте да поучавате колегите си как да работят, за да излеете гнева си. Ще останете разочаровани в очакванията си за големи печалби от ваши начинания. Подвели са ви със сумата, която са ви обещали. Въздържайте се от пътувания. Ако се налага да провеждате делови разговори, изслушвайте с внимание събеседника си, за да ви донесат очакваните резултати. Престанете да мърморите на партньора си за всяка дреболия защото скоро ще му омръзнете. Заради трудностите на работното си място не прекалявайте с претенциите си. Всичко замислено може да почака. Стабилизирайте постигнатото до момента. Ако работите в сферата на търговията успехът е с вас. Заредени сте със сили и желание за работа. Промените на работното място могат да ви изнервят, но след броени часове ще се убедите, че са във ваша полза. Очаквайте приходи, които са достатъчни, за да сте спокойни до края на месеца. Отложете уговорените делови срещи. От ранни зори ви е обзело нервно напрежение, за което нямате обяснение. Внимавайте да не нагрубите някого и не налагайте мнението си. Материалните ви стремежи са причината за трудностите, които срещате по пътя си. Печелите неприязънта на колегите си. Не преувеличавайте тежестта на разходите, които се налага да направите. Дребни детайли и малки недоразумения могат да ви отклонят от най-важната ви задача за този ден, а това не е във ваша полза. Бъдете концентрирани и търпеливи. Говорете с колегите си за новите методи, които искате да приложите на работното място и които носят полза и на тях. На работното място се справяте отлично с рутинните си задължения. Промените са положителни. Всичко, започнато в този ден, ще ви донесе успехи. Единственото изискване е да не сте прибързани. Следобед посетете свои делови партньори. Бъдете умерени в разходите. Разногласия заради клевети на работното място са причина да нарушите спокойствието си. Неочаквано известие за нови задачи ще запълни времето ви. Бъдете внимателни с контактите си. Разчитайте преди всичко на себе си. Трудностите са породени от безотговорността на ваш колега, но не пречат да успявате на работното място. Ще постигнете целите си, ако не се ядосате, че всичко се осъществява по-бавно. Не избързвайте да критикувате колегата си. Изслушайте казаното от него и ще спечелите повече уважение, отколкото ако спорите и се заяждате. Жънете успехи и отново ви завиждат. Имате нова възможност да постигнете делови споразумения. Подгответе за подписване финансовите договори със задгранични партньори. Ако сте си направили планове как да вложите парите си, могат да ви ги провалят ваши конкуренти. Не разказвайте притесненията си. Начинанията са неуспешни. Полага ви се да си отдъхнете от напрежението. Не е изключено да помогнете на ваши нови служители или работници, ако заемате ръководен пост. Денят не е благоприятен за пътуване. Не рискувайте! Не проявявайте агресия към колегите си, защото ще си спечелите неприятели. Сподели:", "date": "2018.12.23", "title": "САМО В ПИК: Хороскопът на топ астроложката Алена - разочарование за Близнаците, успех за Раците"}
{"url": "https://pik.bg/%D1%80%D0%B0%D0%B7%D1%88%D0%B8%D1%80%D1%8F%D0%B2%D0%B0%D1%82-%D1%81%D1%82%D0%B0%D1%80%D1%87%D0%B5%D1%81%D0%BA%D0%B8%D1%8F-%D0%B4%D0%BE%D0%BC-%D0%B2%D1%8A%D0%B2-%D0%B2%D0%B5%D0%BB%D0%B8%D0%BA%D0%BE-%D1%82%D1%8A%D1%80%D0%BD%D0%BE%D0%B2%D0%BE-news806326.html", "text": "В листата на чакащите за настаняване в старческия дом са сто жени и мъже, посочи пред БНР управителят Зорица Радловска. \"За да можем да отговорим на търсенето е необходимо да увеличим капацитета на дома и то главно в лежащото отделение. За болни от деменция има страшно голямо търсене\". 130  са местата в старческия дом \"Венета Ботева\", които са запълнени. За условията възрастните хора споделиха: \"Имаме много социални, които се грижат за нас. Добре се чувстваме, не можем да се оплачем. Бог да ги благослови. Хубаво е, че са направени такива домове да има като за нас\". Община Велико Търново разширява старческия дом \"Венета Ботева\" в града. С 300 хиляди лева от програмата \"Красива България\" ще бъдат реконструирани неизползваеми помещения, с което капацитетът ще бъде увеличен с още 9 места. Сподели:", "date": "2018.12.23", "title": "Разширяват старческия дом във Велико Търново"}
{"url": "https://pik.bg/%D0%B3%D0%BE%D1%80%D0%B5%D1%89%D0%B0-%D1%82%D0%B5%D0%BC%D0%B0-%D0%B0%D0%BD%D1%82%D0%BE%D0%BD-%D1%82%D0%BE%D0%B4%D0%BE%D1%80%D0%BE%D0%B2-%D1%80%D0%B0%D0%B4%D0%B5%D0%B2-%D0%BA%D0%BE%D0%B3%D0%B0-%D0%B8-%D0%BA%D1%8A%D0%B4%D0%B5-%D1%81%D0%B8-%D0%BB%D0%B5%D1%82%D1%8F%D0%BB-%D0%BD%D0%B0-%D1%8E%D1%80%D0%BE%D1%84%D0%B0%D0%B9%D1%82%D1%8A%D1%80-news806456.html", "text": "Излъга ли за пореден път Румен Радев по Дарик вчера? Този въпрос, поставящ под съмнение думите на президента на България зададе политологът Антон Тодоров. Той цитира дословно казаното от държавния глава, във връзка с избора на нов боен самолет за българската армия: \"Румен Радев: Вижте, аз не коментирам качествата на самолетите. И трите самолета покриват напълно нашите изисквания. Пак ви казвам, летял съм на тях, знам какво представляват. Водещ: И на трите сте летели? Румен Радев: На този, най-новия, който ще се произвежда не съм, защото още не е произведен. Но на всички останали F-16, да, аз съм летял. Водещ: И на \"Юрофайтър“ сте летели? Румен Радев: Точно така.\" Интересно кога и къде е летял на \"Юрофайтър\", пита Тодоров и настоява държавният глава да даде ясен отговор. Сподели:", "date": "2018.12.23", "title": "ГОРЕЩА ТЕМА: Антон Тодоров: Радев, кога и къде си летял на \"Юрофайтър\"?"}
{"url": "https://pik.bg/%D1%82%D0%BE%D0%BC%D0%B0-%D0%B1%D0%B8%D0%BA%D0%BE%D0%B2-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D1%80%D0%B0%D0%B4%D0%B5%D0%B2-%D0%BD%D0%B0%D1%80%D1%83%D1%88%D0%B8-%D1%80%D0%B0%D0%B4%D0%B8%D0%BE%D0%BC%D1%8A%D0%BB%D1%87%D0%B0%D0%BD%D0%B8%D0%B5%D1%82%D0%BE-news806391.html", "text": "На само не съм съгласен, но и съм безкрайно учуден от това изпускане на президента и вече започвам да се съмнявам в неговата мотивация да говори по тази тема. Така Тома Биков, депутат от ГЕРБ, коментара думите на президента Румен Радев, който заяви, че изборът на изтребители F-16 е триумф на лобизма. И изреди какви според него са фактите: Президентът и като началник на ВСС и след това като кандидат за президент, а накрая и като президент, непрестанно казваше, че трябва да има нов изтребител – нов, произведен за нас изтребител и това е една принципна позиция, защото имаше и оферта за стари самолети, които бяха и по-евтини. Правителството и целия парламент се съобразиха с това нещо и почти единодушно гласувахме 1,8 млрд. за нов изтребител за българските ВВС. Беше назначена експертна комисия, която да разгледа офертите. Имаше и един момент, в който президентът, по думите на служебния министър-председател Огнян Герджиков, му е наредил 5 дни преди да стъпи в длъжност легитимното, редовно правителство на Бойко Борисов, да отстрани всички освен една от офертите – тази, която в момента не е предпочетена от експертната комисия, припомни Биков, цитиран от \"Канал 3\". Днес Румен Радев наруши радиомълчанието, той ни призова за радиомълчание по отношение на тази комисия, която излезе с този доклад, заяви той. За мен това беше абсолютно изпускане на нервите, при положение, че е удовлетворено искането на президента и бивш началник на ВСС, да имаме нов самолет, преговаряме и беше взето решение да се преговаря, дори не да се купува, да се преговаря, категоричен беше Тома Биков. Сподели:", "date": "2018.12.23", "title": "Тома Биков: Президентът Радев наруши радиомълчанието"}
{"url": "https://pik.bg/%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B0%D0%B2%D1%80%D0%B0%D0%BC%D0%BE%D0%B2%D0%B0-%D1%82%D0%BE%D0%BB-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D1%89%D0%B5-%D1%81%D0%BB%D0%B5%D0%B4%D0%B8-%D1%81%D0%B0%D0%BC%D0%BE-%D0%B7%D0%B0-%D0%BF%D0%BB%D0%B0%D1%82%D0%B5%D0%BD%D0%B8-%D0%BF%D1%8A%D1%82%D0%BD%D0%B8-%D1%82%D0%B0%D0%BA%D1%81%D0%B8-news806389.html", "text": "1,35 млрд. лева правят магистрала Хемус необратим проект! Което и правителство да управлява страната, северна България ще има осигурена магистрална отсечка. Тези средства осигуряват строителството на 134 км от Боаза до разклона за Велико Търново. Това каза министърът на регионалното развитие Петя Аврамова, цитирана от \"Канал 3\". „В момента се строят участъците от Ябланица до Боаза и от Бухово до Белокопитово. Цялата магистрала има 170 км построени преди години. Това, което ще остане за дофинансиране, освен тези 134 км осигурено финансиране, остават още 90 км, за които в следващите години трябва да се намери финансиране”, разясни тя и добави, че има вече има технически проект за трасето до разклона Плевен-Ловеч и иден проект за останалата част. Предстои да бъдат обявени тръжни процедури. Вече има чужди компании, които се станали членове на Камарата на строителите, така че интересът към строителството в България ще бъде голям, предвид и тези 1,35 млрд за магистрала „Хемус” и останалите участъци, които предстоят като строителство по републиканската пътна мрежа и магистралите, каза още министър Аврамова. Петя Аврамова говори и ремонтите на виадуктите и тунелите в страната: Виадуктите и тунелите по северното направление са обследвани, имат направена техническа експертиза – това са съоръжения, които изискват много средства, а ремонтите не могат да бъдат направени за кратко време. Вече има извършен ремонт на едната тръба на тунел „Витиня” и едната тръба на „Ечемишка”, продължаваме през 2019 с ремонта на другата тръба на тунел „Витиня” в посока София. Преди тунела е ремонтиран виадукта, той вече е готов, но не можем да пуснем движението заради безопасността на всички пътуващи. Няма да рискуваме да пуснем движението, там където техническата експертиза е показала проблем, дори това да води до затруднения за пътуващите. Заради тяхната безопасност в момента се изпълняват проекти за ремонти на виадукти, мостови съоръжения и тунели за 143 млн.лева. Всички мостове по пътната мрежа същи имат техническа експертиза, за техния ремонт са ни необходими около 60 млн.лева Продължаваме с ремонтите и през 2019 година, каза тя. За критиките на БСП, които искат независима експертиза за магистралите в страната и обвиненията в некачествено строителство, Аврамова заяви, че те са популистки и абсолютно деструктивни. На опозиция вероятно и отива да се държи по този начин, но за мен рушенето на авторитета на български институции и на цял един строителен бранш е неприемливо. Не мога да се съглася с това деструктивно поведение., категорична е Аврамова. „Забелязвам там и едно противоречие в говоренето, чух г-жа Йончева да повтаря няколко пъти, че иска европейска  лаборатория да обследва българските магистрали и пътища. България е в Европа, българските лаборатории са европейски лаборатории, подчертавам, че те имат лицензи. Ще дам пример с института за пътища и мостове, той има лаборатория, която е акредитирана в Брюксел и която е независима европейска лаборатория, подчерта министърът. Не случайно, АПИ поиска пъти експерти, с които да разговарят и да уточнят от къде ще се вземат пробите. Искането е абсолютно нормално, в него не виждам  реакция от страна на поискалите тази проба. И не е вярно, че тези участъци са строени в последните 5 години, има участъци, които са строени много по-назад във времето и въпросният участък от магистрала „Тракия” е строен 2007 година, така че има известни противоречия и в искането, и в настояването задължително да кажем, че българският строителен бранш е корумпиран, че не трябва да строи българските пътища и магистрали и че на българските лаборатории не трябва да се има доверие. Категорично съм против такова говорене, заяви регионалният министър. Строителният бранш и строителната камара имат право да защитят името си, защото във всички строежи в България, не само в пътния бранш, предстои много строителство, затова и аз подкрепям това, че те излязоха с позиция, защити тя строителите. При стартирането на продажбата на електронни винетки и на конвертирането на хартиените винетки, имаше огромен интерес. Първоначално имаше блокиране на системата, за което се извиняваме на хората, надявам се да ни разберат, че при първоначалното пускане на цялата система, могат да се получат такива смущения, вече няма такъв проблем, каза още министър Аврамова и добави, че винетки ще могат да се купуват и на гише, и от Български пощи, и от бензиностанции. „За удобство сме поставили и машини самотаксуване, с които се работи лесно. В момента има около 100 монтирани, а до средата на януари ще бъдат 500, разположение в търговските обекти”, уточни тя. Министър Аврамова разясни и функциите на т.н ТОЛ полиция: Това не полиция, хората трябва да го знаят, това са представители на Националното ТОЛ управление, които ще следят единствено и само за редовността на пътуващите, относно плащането на т.н пътни такси. Към момента трафик камерите могат да мерят за скорост, но шофьорите няма да получават т.н честитки за превишена скорост, каза още тя. АПИ  и МВР са в пълна готовност, 24 часа, 7 дни в седмицата работи ситуационият център, които управлява целият процес по снегопочистване и организация на движението, заключи министър Петя Аврамова. Сподели:", "date": "2018.12.23", "title": "Министър Аврамова: ТОЛ полицията ще следи само за платени пътни такси"}
{"url": "https://pik.bg/%D0%B2%D0%BA%D1%83%D1%81%D0%BD%D0%BE-%D1%82%D1%80%D0%B8%D0%BC%D0%B5%D1%82%D1%80%D0%BE%D0%B2%D0%B0-%D1%82%D0%BE%D1%80%D1%82%D0%B0-%D0%B5%D0%BB%D1%85%D0%B0-%D1%85%D0%B0%D0%BF%D0%B2%D0%B0%D1%82-%D0%B3%D0%B0%D0%B1%D1%80%D0%BE%D0%B2%D1%86%D0%B8-%D0%B2-%D0%BD%D0%B0%D0%B2%D0%B5%D1%87%D0%B5%D1%80%D0%B8%D0%B5%D1%82%D0%BE-%D0%BD%D0%B0-%D1%80%D0%BE%D0%B6%D0%B4%D0%B5%D1%81%D1%82%D0%B2%D0%BE-news806321.html", "text": "Триметрова торта под формата на елха ще хапнат габровци в навечерието на Рождество. Гигантският сладкиш ще бъде приготвен от майстор-сладкаря Мария Озтюрк, която е от Габрово, но от години живее и работи в Истанбул. Основата на елхата е дървена конструкция. Над нея майсторът-декоратор Мария Устюрк ще реди блатове, за които ще са нужни 220 яйца. С вкусен крем между блатовете и облечена в близо 70-килограмово зелено захарно тесто, гигантската торта ще се издига на три метра височина в един от търговските центрове в Габрово. \"Със звездата може да стане и по-висока\", казва сладкарката, предава БНР. \"Ще се работи наистина на стълба, доста висока. Имахме няколко, сменихме, но вече минаваме на най-високите. Дори се шегувахме, че може би трябва с въже да се спусна отгоре от огромния полилей\". Габровци ще опитат от зелената торта, след като досега Мария Устюрк и групата на майсторките от града само показваха в изложба сладките произведения, излезли от под ръцете им. \"Хората идваха, с голям интерес разглеждаха, обаче, както се казва \"Очи пълни, ръце празни\". Даже до всяка една торта има надпис \"Моля, не пипайте експонатите\", а те миришат много приятно, на ванилия, и затова си помислих, че на габровци вече им е време да опитат и торта. Какво по-хубаво време от Коледа\". За направата на гигантската торта един ден не стига. Тя ще бъде разрязана днес следобед и край елхата ще се съберат малки и големи. Майсторките-декораторки от Габрово обмислят следващият път да кандидатстват за рекордите на Гинес. Сподели:", "date": "2018.12.23", "title": "ВКУСНО: Триметрова торта-елха хапват габровци в навечерието на Рождество"}
{"url": "https://pik.bg/%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5%D1%82%D0%BE-%D1%80%D0%B0%D1%81%D1%82%D0%B5-10-%D1%80%D1%83%D1%81%D0%BA%D0%B8-%D1%81%D0%B0%D0%BC%D0%BE%D0%BB%D0%B5%D1%82%D0%B0-%D0%BF%D1%80%D0%B8%D1%81%D1%82%D0%B8%D0%B3%D0%BD%D0%B0%D1%85%D0%B0-%D0%B2-%D0%BA%D1%80%D0%B8%D0%BC-news806357.html", "text": "Над 10 руски самолета Су-27 и Су-30 пристигнаха в анексирания Крим за укрепване на въздушната отбрана, предава БНТ. През последните седмици напрежението между Москва и Киев ескалира след като руската брегова охрана задържа три укриански военни катера с общо 24 моряци. Двете страни се обвиняват взаимно за инцидента от 25 ноември. Руският външен министър Сергей Лавров обвини Украйна, че готви провокация край Крим преди края на годината, припомня Ройтерс. Сподели:", "date": "2018.12.23", "title": "НАПРЕЖЕНИЕТО РАСТЕ: 10 руски самолета пристигнаха в Крим"}
{"url": "https://pik.bg/%D1%82%D1%83%D1%80%D1%86%D0%B8%D1%8F-%D0%B8-%D1%81%D0%B0%D1%89-%D1%89%D0%B5-%D0%BE%D0%B1%D1%81%D1%8A%D0%B6%D0%B4%D0%B0%D1%82-%D0%B8%D0%B7%D1%82%D0%B5%D0%B3%D0%BB%D1%8F%D0%BD%D0%B5%D1%82%D0%BE-%D0%BE%D1%82-%D1%81%D0%B8%D1%80%D0%B8%D1%8F-%D0%B2%D1%8A%D0%B2-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD-%D0%BD%D0%B0-8-%D1%8F%D0%BD%D1%83%D0%B0%D1%80%D0%B8-news806355.html", "text": "Турско-американска работна група ще се срещне във Вашингтон на 8 януари за да обсъди изтеглянето на САЩ от Сирия, съобщава Daily Sabah, цитирани от „Фокус”. Изданието се позовава на изявление на външния министър на Турция Мевлют Чавушоглу. Говорейки за решението на Турция да отложи антитерористичната си операция на изток в Северна Сирия, отвъд река Ефрат,той е пояснил, че има логика това отлагане, тъй като така се избягва възможността от приятелски огън, докато американските сили напускат страната. Според министъра, това не означава, че Турция е променила намеренията си относно близките до ПКК терористични групи на единиците за защита на народа. Мисията на Изток от Ефрат, която турското ръководство предлага от месеци, е като последица от две успешни други операции в Сирия след 2016 година – „Щитът на Ефрат“ и Маслинова клонка“. Целта и на двете бе да се премахне присъствието на терористите в близост до турската граница. Министър Чавушоглу е казал за телевизия TRT News, че американският президент Доналд Тръмп е обявил решението за изтегляне на войските от Сирия след телефонен разговор с турския президент Реджеп Ердоган. Интервюто на дипломат номер 1 на Турция е дадено по време на официалната му визита в Малта. Сподели:", "date": "2018.12.23", "title": "Турция и САЩ ще обсъждат изтеглянето от Сирия във Вашингтон на 8 януари"}
{"url": "https://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D1%81%D0%B5%D1%80%D0%B3%D0%B5%D0%B9-%D1%81%D1%82%D0%B0%D0%BD%D0%B8%D1%88%D0%B5%D0%B2-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D0%B5%D0%B2%D1%80%D0%BE%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B8-%D1%81%D0%B5-%D0%BF%D0%BE%D0%B4%D0%B8%D0%B3%D1%80%D0%B0-%D0%BD%D0%B0-%D0%BD%D0%B8%D0%BD%D0%BE%D0%B2%D0%B0-%D0%B3%D0%B5%D1%80%D0%B1-%D0%BC%D0%B8-%D0%BD%D0%B0%D0%BC%D0%B5%D0%BA-news806407.html", "text": "За мен е важно да работя в следващия Европарламент. Това заяви пред БНТ лидерът на Партията на европейските социалисти Сергей Станишев, който беше преизбран на поста в началото на месеца. Той обясни, че с избирането му за евродепутат ще се осигури координация между партията на ПЕС и групата ѝ в ЕП. Станишев прогнозира, че на предстоящите евроизбори „крайните антиевропейски националисти“ по думите му ще отбележат ръст, но ще останат в периферията на Европарламента и европейските институции. Демографската криза в България е тема, за която трябва да се говори системно. Тя включва не само подкрепата на майчниството, но образованието, реализацията на пазара на труда, подкрепа за младите хора, заяви лидерът на ПЕС. Европа преживява трансформация, защото светът се променя и тя търси новото си място и идентичност в него, изтъкна той и допълни, че хаосът около напускането на Великобритания от ЕС е най-добрата застраховка, че и други страни няма да я последват. \"Нашият интерес като страна, средна по размери и население, е да бъдем в ЕС и да се научим най-сетне да отстояваме нашия интерес в хармония с интересите на другите. Да ни уважават\", коментира Станишев. И в България подкрепата към ЕС спада, защото политиците прехвърлят проблемите си към него, но ЕС сме всички ние - държавите членки, заяви той. Вече близо 70 години Европа живее в мир и относително благоденствие, макар че наистина има поводи за недоволство. „Не трябва да се изхвърля бебето с водата“, допълни Станишев. Крайните антиевропейски националисти ще имат ръст на евроизборите, но те ще бъдат в периферията и на ЕП, и на институциите, обясни председателят на ПЕС. \"Амбицията на социалистите е да бъдем основата на по-широк ляво-центристки алианс със зелени, по-крайните леви, либерали, които не са за Европа на статуквото, а Европа, която става по-социална\", увери той. Глобализацията и пазарните механизми създадоха нарастващо неравенство и чувство за несправедливост, като твърде много хора се чувстват изхвърлени от обществото, изтъкна Станишев. Според него една от основните заплахи пред Европа е разрушителният национализъм, който лъже, че може да предпази народа си с изолация и огради. Другата заплаха по думите на Сергей Станишев е „статуквото на Европейската народна партия“, която твърди, че всичко е наред. \"Има огромен гняв. Жълтите жилетки не са само френско явления. Протестите в България и другите страни показват, че има остро чувство на несправедливост\", каза още лидерът на ПЕС. По думите му отношението към т.нар. „Истанбулска конвенция“ щеше да е различно, ако големите партии в България не се бяха поддали на пропаганда. Проблемът с насилието над жените у дома все още не е решен в българското законодателство, но е свършена донякъде, допълни той. Въпросът с Истанбулската конвенция е решен от Конституционния съд“, каза той. Според него е в интерес на България да бъде променен Дъблинския регламент. Сергей Станишев заяви, че въпреки липсата на лидера на БСП Корнелия Нинова на конгреса на ПЕС, на който той беше преизбран за лидер на европейските социалисти, най-точната индикация за настроенията в БСП са множеството поздрави, които той е получил от симпатизанти. Станишев оцени липсата на лидера на БСП на конгреса като „пропусната възможност“. Той призна, че за него е важно да бъде избран за евродепутат, защото така ще се подсигури координацията в ПЕС с оглед на преговорите в Европейската комисия и Европейския парламент след евроизборите. \"Не е тайна, че за мен е важно да работя в следващия ЕП. Лидерът на БСП не реди сам листата. Представете си лидерът на БСП да не е в българския парламент - винаги ще се получи разминаване между група и партия. Същото важи за европейското ниво и е важно да има координация между партията на ПЕС и нашата група в Европарламента\", каза още той. \"ГЕРБ ми намекват вече, че имат гражданска квота\", отговори той на въпрос възможно ли е да не е водач на евролистата на БСП или да се кандидатира като независим. Сергей Станишев изтъкна, че стабилността не е достатъчен мотив за стабилността на правителството, а пред него трябва да има цели. Сподели:", "date": "2018.12.23", "title": "ЕКСКЛУЗИВНО: Сергей Станишев проговори за евроизборите и се подигра на Нинова: ГЕРБ ми намекват вече, че имат гражданска квота"}
{"url": "https://pik.bg/%D1%8E%D0%B1%D0%B8%D0%BB%D0%B5%D0%B9-%D1%82%D0%B8%D1%85%D0%B0-%D0%BD%D0%BE%D1%89-%D1%81%D0%B2%D1%8F%D1%82%D0%B0-%D0%BD%D0%BE%D1%89-%D0%BD%D0%B0%D0%B2%D1%8A%D1%80%D1%88%D0%B2%D0%B0-200-%D0%B3%D0%BE%D0%B4%D0%B8%D0%BD%D0%B8-news806288.html", "text": "Най-популярната и най-изпълнявана коледна песен \"Тиха нощ, свята нощ\" навършва 200 години. Текстът, който днес е преведен на повече от 300 езика, е написан от австрийския пастор Йозеф Мор, а мелодията по негова молба съчинил приятелят му - учителят Франц Грубер. \"Тиха нощ, свята нощ\" е изпълнена за първи път на Коледна литургия през 1818 година в църквата на малкото австрийско градче Оберндорф. Тогава, на Бъдни вечер, старият орган в местната църква \"Св. Николас\" бил повреден и песента прозвучала със съпровод на китара. Простичният текст и красивата мелодия на този християнски химн пленили първите слушатели, а след това покорили и света. \"Тиха нощ, свята нощ\" става емблематична част от коледните празници, припомня БНР. На съвременните коледни концерти често се практикува първият куплет на песента да се изпълнява в оригинал на немски, а след това изпълнението да продължава на английски. Вечната коледна песен също така е обект на многобройни аранжименти в различни стилове - от джаз до хеви метъл. Сподели:", "date": "2018.12.23", "title": "ЮБИЛЕЙ: \"Тиха нощ, свята нощ\" навършва 200 години"}
{"url": "https://pik.bg/%D0%BE%D1%82-%D0%BF%D1%8A%D1%80%D0%B2%D0%BE-%D0%BB%D0%B8%D1%86%D0%B5-%D1%86%D0%B2%D0%B5%D1%82%D0%B0-%D0%BA%D0%B0%D1%80%D0%B0%D1%8F%D0%BD%D1%87%D0%B5%D0%B2%D0%B0-%D1%80%D0%B0%D0%B7%D1%82%D1%8A%D1%80%D1%81%D0%B2%D0%B0%D1%89%D0%BE-%D0%BE%D1%82%D0%BA%D1%80%D0%BE%D0%B2%D0%B5%D0%BD%D0%B0-%D0%B7%D0%B0-%D0%B6%D0%B8%D0%B2%D0%BE%D1%82%D0%B0-%D0%B8-%D0%B1%D0%BB%D0%B8%D0%B7%D0%BA%D0%B8%D1%82%D0%B5-%D1%81%D0%B8---%D1%88%D0%B5%D1%84%D0%BA%D0%B0%D1%82%D0%B0-%D0%BD%D0%B0--news806410.html", "text": "Искам един ден като се върна в Кърджали, хората да продължат да ме наричат Цвета. Да казват: „Това си е нашата Цвета”. Това заяви председателят на Народното събрание Цвета Караянчева пред Нова телевизия. Тя говори откровено за живота си и за най-близките си хора. Това, което я разплака обаче бе въпрос за коледните добавки за пенсионерите. „Аз съм едно момичето от Кърджали, дъщеря, съпруга, майка, баба. Един инженер, който за малко е в политиката. Това е Цвета Караянчева – представи се тя. - Политиката понякога те прави лицемер. Налага се да стискаш зъби. Много емоционален човек съм и след като станах председател на парламента, ми бе доста трудно. Аз съм изключително емоционален човек. Имах чувството, че като ме избраха за председател, ми отрязаха половината. В началото стисках зъби, дори колегите от първите редове ме виждаха и ми правиха знаци да не действам и да преглъщам. Оставам си обаче същата фурия. У дома дори се шегуват, че сега чета повече, отколкото една студентка преди изпит.\" Цвета Караянчева признава, че е много приятно изненадана от външнополитическите си срещи. „Наскоро бях в Япония – дава пример Караянчева. - Там най-важното бе при срещата ми с императора да не подам първа ръка, защото той може и да не подаде. Бях изключително притеснена. Преди пътуването ми гледах една негова снимка с императрицата, когато преди години са били във Варна и са се снимали там с едно момиче с народна носия. Попитах императора дали се е научил да играе хоро. Той бе много изненадан. След това стана нещо невероятно. Дойде човек от протокола на двореца и ми каза, че императрицата иска среща с мен. А това не се случва често. Тя ме посрещна в коридора и си говорихме много време. Държеше ръката ми. Говорихме си за България, за българската роза. Накрая дори ме целуна по двете бузи. Буквално онемях.\" Цвета Караянчева признава, че бързо прощава. „Не съм реваншист – казва тя. - Давам доверие на хората около мен. Ако някой ме разочарова обаче, е за дълго. Завършила съм механотехникум, където бяхме само шест момичета. След това и в работата като инженер трябваше непрекъснато да се доказвам. След това и във фабриката, в която започнах като конструктор, а след това станах главен конструктор, беше тежко. Фабриката беше в много тежко състояние. Поставиха ме начело на фабриката и тъй като хората ми вярваха, нещата се получиха. Няколко месеца хората не бяха получавали заплати. Отидох в Италия при ключов клиент и се разбрахме. После казах на работниците, че още два месеца няма да получават заплати, но нещата ще станат. Никой не напусна. В крайна сметка наистина се получиха нещата. И сега в завода ми казват, че ме чакат да си дойда. Не знам дали съм добър политик, но като конструктор съм добра”. Цвета Караянчева признава, че най-трудно й е било през 2008 година. „Тогава трябваше да освободя 20 човека – разказва тя. - С всеки един говорих. Чувствах се предател в очите им. Не можете да си представите какво е. А тогава Сергей Станишев обясняваше, че няма криза и че това ще ни подмине. Беше невероятно тежко. Искаше ми се да отида и да му шибна един.\" Председателят на Народното събрание признава, че чувства вина за това, че се е наложило дъщеря й да се възпитава сама. „Дъщеря ми успя да се възпита самичка и успя да стане човек – казва Цвета Караянчева. - Съжалявам, че не бях на сто процента онази майка, която е до детето си. Като всяка майка много обичам дъщеря ми, а сега зет ми. Съжалявам, че не бях до нея повече. Искам внучка ми да е трудолюбива, да оценява и малките неща, които животът й предлага, защото животът невинаги е цветя и рози”. Цвета Караянчева разказа и защо нарича съпруга си бай Илия. „Казвам на съпруга ми бай Илия – сподели тя. - Всички така му казват. Дори и малката ми внучка му казва така. Тази година направихме 30 години брак. Исках да направим една венчавка по повода, но не се получиха нещата. Надявам се през 2019 година да го направим. На първата ни среща отидохме на кино. Четири години ходихме хванати за ръка. Баща ми дори казал на майка ми да не се държим така. Веднага след като той излезе от казармата, се оженихме, а година по-късно се роди и дъщеря ми. Той е най-близкия ми човек, с който се съветвам. На няколко пъти ми е идвало да си тръгна от политиката. Да захвърля всичко. Той обаче ме пита какво ще стане с всички хора, на които съм дала надежда и съм ги извадила от черупката. Пита ме дали искам да ги предам. Много се съветвам с него. Невинаги го слушам, но са ценни съветите му. Определено мога да кажа, че го обичам повече от себе си. Това е любов, преминала през много години. Той вече е част от мен. Много го обичам”. Цвета Караянчева признава, че иска един ден, като се върна в Кърджали, хората да продължат да я наричат Цвета. „Знам че има още много какво да работя – признава тя. - Работата ме прави човек. Тогава съм истинска”. Цвета Караянчева не крие сълзите си, когато говори за това какво биха могли да си позволят пенсионерите с коледните надбавки, които сега получиха. „С Коледната надбавка пенсионерът ще може да си направи вероятно една не много добра трапеза, но ще може да си позволи малко повече неща – казва тя. -  Насълзяват ми се очите, защото е ясно, че тези хора заслужават да живеят по-добре и правим всичко по силите си да го направим”. Цвета Караянчева е категорична, че оставката на Валери Симеонов е била компромис, който той самият е осъзнал. „ Това, което той направи провокира недоволството и той го разбра, заради което и подаде оставка”, каза тя. Сподели:", "date": "2018.12.23", "title": "ОТ ПЪРВО ЛИЦЕ: Цвета Караянчева разтърсващо откровена за живота и близките си - шефката на парламента се разплака заради коледните добавки на пенсионерите"}
{"url": "https://pik.bg/%D0%BE%D1%82-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B2%D1%8A%D0%BD%D1%88%D0%BD%D0%B8%D1%82%D0%B5-%D1%80%D0%B0%D0%B1%D0%BE%D1%82%D0%B8-%D0%BF%D0%BE%D1%82%D0%B2%D1%8A%D1%80%D0%B4%D0%B8%D1%85%D0%B0-%D0%BD%D1%8F%D0%BC%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-%D0%B1%D1%8A%D0%BB%D0%B3%D0%B0%D1%80%D0%B8-%D0%BF%D1%80%D0%B8-%D1%86%D1%83%D0%BD%D0%B0%D0%BC%D0%B8%D1%82%D0%BE-%D0%B2-%D0%B8%D0%BD%D0%B4-news806418.html", "text": "Няма данни за пострадали или изчезнали българи след цунамито в Индонезия. Това бе потвърдено от Министерството на външните работи през Нова телевизия. Рано тази сутрин цунами връхлетя бреговете на Южна Суматра и Западна Ява. Броят на жертвите при бедствието, причинено от вулканично изригване в Индонезия, достигна до момента 168 души, ранени са 745, издирват се 30 души, съобщи „Франс Прес”. Сподели:", "date": "2018.12.23", "title": "От Министерството на външните работи потвърдиха: Няма пострадали българи при цунамито в Индонезия"}
{"url": "https://pik.bg/%D0%BE%D1%82%D0%BA%D1%80%D0%B8%D1%85%D0%B0-%D1%82%D0%B5%D0%BB%D0%B0%D1%82%D0%B0-%D0%BD%D0%B0-%D0%B4%D0%B5%D0%B2%D0%B5%D1%82-%D1%81%D1%82%D1%80%D0%BE%D0%B8%D1%82%D0%B5%D0%BB%D0%BD%D0%B8-%D1%80%D0%B0%D0%B1%D0%BE%D1%82%D0%BD%D0%B8%D1%86%D0%B8-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%B2-%D1%80%D1%83%D1%81%D0%BA%D0%B0-%D0%BC%D0%B8%D0%BD%D0%B0-news806360.html", "text": "Спасителните екипи са открили телата на деветима строителни работници в спасителна шахта в Соликамск, където вчера стана авария, съобщиха от пресслужбата на правителството на Пермския край, цитирани от Нова телевизия. \"Спасителите са открили две тела на първо ниво, а на второ и на трето ниво - телата на още шестима души\", казват от пресслужбата. Общо в шахтата са били блокирани деветима работници. Няма шансове да бъдат спасени деветимата строители, блокирани в рудника Уралкали в Соликамск. Това съобщи по-рано днес управителят на Пермския край Максим Решетников на страницата си в „Инстаграм”. \"Бе направено всичко възможно за спасяването на деветимата строители от мината. Шест опита да се достигне и да се потуши огъня. Спасителите казват, че няма шанс\", заяви той. Решетников изрази съболезнования на семействата и приятелите на работниците, затворени в мината, и каза, че ще им бъде предоставена цялата възможна помощ. „Дадох съответните заповеди на министерствата“, каза губернаторът. В събота, около 10:04 часа московско време, в рудника Уралкали в Соликамск започнало задимяване. Общо 17 души работели в шахтата: 8 от тях излезли на повърхността без наранявания. В зоната за задимяване останали 9 души. На мястото на извънредната ситуация е създаден оперативен щаб, под ръководството на губернатора на Пермския край Максим Решетников. По-късно премиерът Дмитрий Медведев в телефонен разговор инструктира Решетников да предостави необходимата помощ на пострадалите от пожара в мината. Според представители на Уралкали, димът е свързан с провежданите строителни работи в строящата се шахта. Пожарът е бил на дълбочина от 340 метра, а дълбочината на мината е 500 метра. Отделът за разследване на Следствения комитет на Руската федерация в Пермския регион е образувал наказателно дело за нарушаване на правилата за безопасност при провеждане на минни, строителни и други дейности, водещи до смърт на трима или повече души. Сподели:", "date": "2018.12.23", "title": "Откриха телата на девет строителни работници, загинали в руска мина"}
{"url": "https://pik.bg/%D0%B4%D0%B5%D0%BD-%D0%BD%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B5%D0%BD-%D1%82%D1%80%D0%B0%D1%83%D1%80-%D0%B2-%D0%BF%D0%BE%D0%BB%D1%88%D0%B0-news806361.html", "text": "В Полша днес е ден на национален траур, след трагедията, при която загинаха 13 миньори  в мина в Североизточна Чехия. Ранени бяха още 10 души. 12 от загиналите са поляци. Причина за трагедията е взрив на газ на дълбочина  от почти  900 метра под земята. Инцидентът се разследва от специална комисия. Това е най-смъртоносната злополука в чешка мина от 1990 година насам, когато при пожар в галериите под земята близо до Карвина, загинаха 30 миньори. Сподели:", "date": "2018.12.23", "title": "Ден на национален траур в Полша"}
{"url": "https://pik.bg/%D0%B4%D0%B2%D0%B5-%D0%BA%D0%BE%D0%BB%D0%B8-%D1%81%D0%B5-%D1%83%D0%B4%D0%B0%D1%80%D0%B8%D1%85%D0%B0-%D0%BD%D0%B0-%D0%BA%D1%80%D1%8A%D1%81%D1%82%D0%BE%D0%B2%D0%B8%D1%89%D0%B5-%D0%B2%D1%8A%D0%B2-%D0%B2%D1%80%D0%B0%D1%86%D0%B0-%D0%BD%D1%8F%D0%BC%D0%B0-%D1%81%D0%B5%D1%80%D0%B8%D0%BE%D0%B7%D0%BD%D0%BE-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-news806416.html", "text": "Два леки автомобила са катастрофирали рано тази сутрин, съобщиха от полицията във Враца, цитирани от „Булнюз”. Според информацеията, около 05:00 часа тази сутрин на кръстовище във Враца катастрофират като се блъскат леки автомобили \"Фолксваген Пасат\" и \"Шевролет Авео\". При преминаване през регулирано кръстовище с пътни знаци шофьора на \"Пасат\"-а - Д.Д.А. на 29 години от Пловдив, не съобразява поведението си с пътен знак \"СТОП\", като не пропуска и блъска, отнемайки предимството на движещия се по главния път \"Шевролет\" - собственост и управляван от Г.В.К. на 41 години от Враца. В следствие на удара, американското возило се отклонява и се блъска повторно - този път в метален стълб за улично осветление в ляво по посока на движението. Съобщава се, че при инцидента няма сериозно пострадали. Ранен е леко водача Г.К., като същия е транспортиран от екип на \"Спешна помощ\" до болницата, където е прегледан и освободен без опасност за живота, с натъртвания в областта на гръдния кош. Леко ранена е и пътничката, седяща отзад в \"Шевролет\"-та - М.Б.Ч. на 35 години съгражданка на пострадалия, като тя също е транспортирана до болницата, където е прегледана и освободена, без опасност за живота, с контузия на лявата подбедрица. Щетите по автомобилите възлизат на стойност около 1 000 лв. И двамата шофьори са изпробвани с дрегер за употребата на алкохол, като устройството отчита отрицателни проби. Сподели:", "date": "2018.12.23", "title": "Две коли се удариха на кръстовище във Враца. Няма сериозно пострадали"}
{"url": "https://pik.bg/%D0%BD%D0%B0%D0%B3%D0%BB%D0%BE%D1%81%D1%82-%D0%B4%D0%B5%D1%81%D0%B8-%D1%80%D0%B0%D0%B4%D0%B5%D0%B2%D0%B0-%D1%81%D0%B5-%D0%BE%D0%BF%D1%80%D0%B0%D0%B2%D0%B4%D0%B0%D0%B2%D0%B0-%D0%B7%D0%B0-%D0%B3%D0%B0%D1%84%D0%B0-%D1%81-%D0%BA%D0%BE%D0%BB%D0%B5%D0%B4%D0%BD%D0%B0%D1%82%D0%B0-%D0%BA%D0%B0%D1%80%D1%82%D0%B8%D1%87%D0%BA%D0%B0---%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%88%D0%B0%D1%82%D0%B0-%D0%B8%D0%B7%D1%80%D0%BE%D0%B2%D0%B8-%D1%87%D0%B5%D1%81%D1%82%D0%B8-news806348.html", "text": "Съпругата на Румен Радев - Десислава, направи безуспешен опит да оправдае поредния гаф, който сътвори, този път с коледната картичка на президентското семейство, видя медият ни. Както ПИК съобщи, на картичката не само че присъства и подписът на Радева, но и той е преди този на държавния глава. Гафът с картичката не беше подминат от потребителите в социалните мрежи, които изсипаха много критики и подигравки по адрес на президента и съпругата му. Няколко дни по-късно Радева доста нахално опита да оправдае безумната коледна картичка на семейството. Явно след дълго ровене първата дама все пак е открила и друга картичка на държавен глава, на която присъства и подписът на съпругата до него. Става въпрос за коледната картичка от 2012 година на семейство Първанови. На нея подписът на Зорка Първанова също е преди този на Георги Първанов. За разлика от честитката на Радеви, където подписът на Десислава е отляво, при тази на Първанови и двата подписа са вдясно и по този начин президентът и първата дама демонстрират единство. В профила си във Фейбук заедно с картичката на семейство Първанови Радева е публикувала и текст, в който... се самоцитира. \"\"Все едно проправям някаква пътека, която никога не е съществувала\", пише Десислава Радева. Сподели:", "date": "2018.12.23", "title": "НАГЛОСТ: Деси Радева се оправдава за гафа с коледната картичка - президентшата изрови честитка на семейство Първанови от 2012 г. (СНИМКА)"}
{"url": "https://pik.bg/%D0%BF%D1%80%D0%BE%D1%83%D1%87%D0%B2%D0%B0%D0%BD%D0%B5-%D0%B2%D0%B8%D1%81%D0%BE%D0%BA%D0%B8%D1%82%D0%B5-%D1%85%D0%BE%D1%80%D0%B0-%D1%81%D0%B0-%D0%BF%D0%BE-%D0%BF%D0%BE%D0%B4%D0%B0%D1%82%D0%BB%D0%B8%D0%B2%D0%B8-%D0%BD%D0%B0-%D1%80%D0%B0%D0%BA-news806400.html", "text": "За повечето видове рак рискът рязко нараства с напредване на възрастта. Но какъв е ефектът от това да имаш повече клетки в тялото? Възможно ли е заради това високите хора да са по-податливи на рак? Да, отговаря Ленард Нани, еволюционен биолог от Калифорнийския университет в Ривърсайд, който изследвал данни от четири мащабни наблюдения върху 23 категории рак. Всяко от тези изследвания установило, че хората с висок ръст имат повишен риск от рак, като общият риск нараства с около 10% за всеки 10 см в повече. Други изследователи допускат, че фактори, които действат в ранния етап от живота – като хранене, здраве, обществени условия, влияят независимо върху височината и риска от рак. Но Нани оспорва тази хипотеза. Той тествал друга – че високият ръст увеличава броя на клетките и че това директно повишава риска от рак. Данните силно подкрепяли тази проста хипотеза. Когато професорът направил сравнение на наблюдавания ефект от височината върху риска от определени видове рак при мъжете и жените, открил, че той е голям при рака на щитовидната жлеза и на кожата при жените, и при кожния рак при мъжете. От 18-те вида рак, оценени при мъжете и жените, Нани открил, че само четири не демонстрирали съществена зависимост от височината при никой от двата пола – на панкреаса, хранопровода, стомаха и устата. Възможно е те да са по-силно свързани с фактори от обкръжаващата среда, смята Нани. Мъжете като цяло са по-високи от жените, което би могло да обяснява защо те боледуват повече от рак. Сподели:", "date": "2018.12.23", "title": "ПРОУЧВАНЕ: Високите хора са по-податливи на рак"}
{"url": "https://pik.bg/%D1%85%D0%B0%D0%BC%D0%B8%D0%B4-%D1%85%D0%B0%D0%BC%D0%B8%D0%B4-%D0%B3%D1%80%D0%B0%D0%B6%D0%B4%D0%B0%D0%BD%D1%81%D0%BA%D0%B0%D1%82%D0%B0-%D0%BA%D0%BE%D0%BD%D1%84%D0%B8%D1%81%D0%BA%D0%B0%D1%86%D0%B8%D1%8F-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BF%D1%80%D0%BE%D0%B4%D1%8A%D0%BB%D0%B6%D0%B8-%D0%BA%D0%B0%D1%82%D0%BE-%D0%BC%D0%BE%D0%B4%D0%B5%D0%BB-news806388.html", "text": "\"Гражданската конфискация трябва да продължи като модел. Това е записано в мотивите на законопроекта, който е приет на 23 януари 2018 година. В мотивите ясно се вижда, че волята на вносителите е, че гражданската конфискация няма нищо общо с наказателното производство. Самата конфискация е насочена към определено имущество, което е придобито по незаконен начин и няма как да се свърже с наказателното производство и изхода от него. Всички законопроекти от този вид, след т.н Закон Петканов, са в тази посока. В този смисъл е и конституционното решение от 2012, където ясно се казва, че нашата Конституция допуска гражданска конфискация\". Това каза зам.-председателят, цитиран от \"Канал 3\". Има два законопроекта за антикорупция, защото първият беше внесен по спешност, за да преодолее последиците от тълкувателното решение на ВКС, всички други текстове обаче решихме да отложим, за да може по тях да бъде направен широк публичен дебат и обществено обсъждане и едва тогава да бъде пристъпено към приемането им, защото при тях няма този елемент на спешност. Колегите от правна комисия прецениха и аз мисля, че това е редно. След празниците януари месец в правна комисия преди първо гласуване да се съберем не само народни представители, а и представители на граждански организации, на прокуратурата, на съда, на КПКОНПИ и да обсъдим малко в по-широк формат всички плюсове и минуси на предложените текстове, разясни Хамид. За президентското вето върху текстове от Наказателния кодекс, депутатът обясни, че ще разискват мотивите първо в парламентарната група на ДПС. „Винаги сме подхождали отговорно към всяко вето. Анализирали сме внимателно самите мотиви и на заседание на групата ще вземем решение ще вземем решение за нашето поведение, при всички случаи то ще е по нормите, а няма да е конюнктурно или по някакви други причини”, каза още той. Сподели:", "date": "2018.12.23", "title": "Хамид Хамид: Гражданската конфискация трябва да продължи като модел"}
{"url": "https://pik.bg/%D1%81%D0%B0%D0%B3%D0%B0-%D1%86%D0%B5%D1%86%D0%BE-%D1%82%D0%BE%D1%82%D0%BE%D1%82%D0%BE-%D0%BE%D1%82%D0%B8%D0%B2%D0%B0-%D0%BD%D0%B0-%D1%81%D1%8A%D0%B4-%D0%B7%D0%B0%D1%80%D0%B0%D0%B4%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D1%82%D0%B0---%D0%BD%D0%B5-%D0%BF%D1%80%D0%B8%D0%B7%D0%BD%D0%B0%D0%B2%D0%B0-%D1%87%D0%B5-%D1%88%D0%BE%D1%84%D0%B8%D1%80%D0%B0%D0%BB-%D0%BF%D0%B8%D1%8F%D0%BD-%D0%BD%D0%B0-%D0%BC%D0%BE%D1%82%D0%B8%D0%BA%D0%B0-news806349.html", "text": "Зам.-директорът на Народния театър „Иван Вазов“ и водещ на предаване за лотарията Цветан Николов – Тотото ще се изправи пред Софийски районен съд през февруари. Той е обвинен за катастрофата от края на август, когато с автомобила си отсече стълб на моста „Чавдар“ в столицата. Оказа се, че Николов е седнал зад волана след солидна почерпка с алкохол. След зловещата катастрофа дрегерът отчел убийствените 2,87 промила. Имало е свидетели от близката печатница, както и още двама души, които го вадили от шевролета му. Те първи усетили острата миризма на пиене, а и той пред тях си е бил признал, че е употребил алкохол. Признал си е и пред лекарския екип от Спешна помощ, който го закарал до болницата. Пред съда като свидетели ще се явят и полицаи, които тествали водача и му съставили акт. В болницата са му взели и кръвна проба, която отчела 2,79 промила. В кръвта му не е имало упойващи вещества. Въпреки безспорните доказателства при разпита си пред разследващите Тотото не се е признал за виновен, писа „Телеграф“. Така процесът ще протече по общия ред, което означава, че докато бъде осъден на всички инстанции, може да минат няколко години. В противен случай той можеше да признае, да сключи споразумение с прокуратурата и да бъде осъден веднага. Целта обаче е друга – Тотото да остане зам.-шеф на Народния театър колкото може по-дълго. Николов си е пуснал болничен и не стъпвал там, откакто катастрофира. В същото време обаче всеки ден е на екран и води лотарийно предаване, което вбеси шефа на театъра Мариус Донкин. Той не може да уволни Николов, тъй като той непрекъснато удължава болничния си. Сподели:", "date": "2018.12.23", "title": "САГА: Цецо Тотото отива на съд заради катастрофата - не признава, че шофирал пиян на мотика"}
{"url": "https://pik.bg/%D0%BF%D0%BE%D1%80%D0%BE%D1%88%D0%B5%D0%BD%D0%BA%D0%BE-%D0%BF%D0%BE%D0%B4%D0%BF%D0%B8%D1%81%D0%B0-%D0%B7%D0%B0%D0%BA%D0%BE%D0%BD%D0%B0-%D0%B7%D0%B0-%D0%BF%D1%80%D0%B5%D0%B8%D0%BC%D0%B5%D0%BD%D1%83%D0%B2%D0%B0%D0%BD%D0%B5-%D0%BD%D0%B0-%D1%83%D0%BA%D1%80%D0%B0%D0%B8%D0%BD%D1%81%D0%BA%D0%B0%D1%82%D0%B0-%D0%BF%D1%80%D0%B0%D0%B2%D0%BE%D1%81%D0%BB%D0%B0%D0%B2%D0%BD%D0%B0-%D1%86%D1%8A%D1%80%D0%BA%D0%B2%D0%B0-news806303.html", "text": "Президентът на Украйна Петро Порошенко в събота подписа закон, който задължава каноническата Украинска православна църква (УПЦ) да посочи в названието си принадлежността към Руската православна църква (РПЦ), се казва в съобщение от пресслужбата на държавния глава, предава ТАСС, цитирана от \"Фокус\". „Президентът Петро Порошенко подписа закон „За внасяне на изменения в украинския закон „За свободата на убежденията и религиозните организации“ относно името на религиозните организации, които влизат в структурата на религиозни организации, ръководени от център, намиращ се извън пределите на Украйна...“, се казва в съобщението. Конкретно, приетият по-рано от украинския парламент закон, предвижда, че църквата, намираща се в религиозна организация „с център в държава-агресор“ е задължена в името си да отрази принадлежността към такава религиозна организация извън пределите на страната. При това експертното управление на Радата, чието решение няма задължителен характер, стигна до извода, че приетият закон за преименуване на УПЦ противоречи на Конституцията на Украйна. Основният закон на Украйна предвижда, че църквата и религиозните организации в страната трябва да са независими от държавата, а тя, на свой ред, не може да се намесва в тяхната дейност. Също така, Конституцията определя, че всички религии, вероучения и религиозни организации са равни пред закона и затова не трябва да се установяват преимущества или ограничения на една от религиите, вероученията или религиозните организации спрямо другите. Сподели:", "date": "2018.12.23", "title": "Порошенко подписа закона за преименуване на Украинската православна църква"}
{"url": "https://pik.bg/%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%B5%D0%BD%D1%82%D1%83%D1%81%D0%B8%D0%B0%D1%81%D1%82-%D0%BF%D0%BE%D0%BA%D0%B0%D1%82%D0%B5%D1%80%D0%B8%D0%BB-%D1%81%D0%B5-%D0%BD%D0%B0-%D0%BA%D0%BE%D0%BB%D0%B5%D0%B4%D0%BD%D0%B0%D1%82%D0%B0-%D0%B5%D0%BB%D1%85%D0%B0-%D0%BA%D1%80%D0%B0%D0%B9-%D0%B1%D0%B5%D0%BB%D0%B8%D1%8F-%D0%B4%D0%BE%D0%BC-news806254.html", "text": "Мъж се покатери на националното коледно дърво край Белия дом и беше откаран в болница за психиатричен преглед, съобщи Асошиейтед прес. Името на нарушителя не се посочва. Пристигналите полицаи са преценили, че той е много разстроен и го убедили сам да слезе от дървото, предава БТА. Някои от светещите гирлянди са повредени от инцидента. Затова осветлението на дървото е изключено, докато не бъде поправено. Сподели:", "date": "2018.12.23", "title": "Арестуваха ентусиаст, покатерил се на коледната елха край Белия дом"}
{"url": "https://pik.bg/%D1%81%D0%B0%D0%BC%D0%BE-%D0%B7%D0%B0-%D0%B6%D0%B5%D0%BD%D0%B8-%D0%BC%D1%8A%D0%B6%D1%8A%D1%82-%D1%81%D0%B5-%D0%BF%D0%BE%D0%B7%D0%BD%D0%B0%D0%B2%D0%B0-%D0%BF%D0%BE-%D0%BF%D0%BE%D0%B4%D0%B0%D1%80%D1%8A%D1%86%D0%B8%D1%82%D0%B5-news806304.html", "text": "Както си личи от името му, това е мъжът, чийто Той е внимателен, грижовен, умее да слуша, познава ви добре и помни всичко, което сте споделяли, че обичате. Заради вас е готов да прекара не един следобед по магазините, докато търси онзи рядък албум на любимия ви изпълнител или шал в точно определен нюанс на оранжевото, който обичате. Винаги измисля нещо уникално и специално. - той се отнася по същия внимателен и мил начин към всичките си близки хора. Среща се рядко - ако познавате такъв, пазете го, и се погрижете да е щастлив с вас. Според него празниците са „лигавщини“, а подаръците - излишно пилеене на средства и време. Въпреки това той знае, че от него се очаква „да се отчете“ и за да се спаси от „вечното ви мрънкане“, може да ви даде плик с пари в брой. Това е неговият начин да си „купи“ спокойствие и чувство за изпълнен дълг. Ако все пак реши да ви направи подарък, в негов стил са фирмените календари и химикалките, или бонбоните, които набързо е купил малко преди да се прибере. Често пъти изобщо забравя, че е някакъв празник и се налага специално да му напомните. Той е претенциозен, суетен, себелюбив и най-често много богат. Каквото и да ви подари, ще е най-скъпото, най-марковото и най-блестящото.Ако обаче мислите, че жестовете му са израз на любовни послания към вас, то дълбоко се заблуждавате. Когато ви връчи огърлица, която струва колкото апартамента ви, той очаква да види в очите ви покорно обожание и признание, че е единствен и доживотен властелин на сърцето ви. Срещу парите, които харчи за вас, той смята, че му се полага денонощно внимание и пълно подчинение. Ако не ги получи, лесно може да стане груб, а вие от статута на „принцеса“ да минете в категорията „неблагодарница“. Той рядко е беден, но живее в постоянен ужас да не стане такъв. Изключително пестелив, мрази да изхвърля стари неща, обича да трупа нови. Предколедното пазаруване почти го разболява, защото въображението му започва да рисува апокалиптични картини на предстоящ фалит и мизерия. Типично за него е да преподарява стари неща, каквито има в изобилие, защото всичко си пази - включително видимо непотребни вещи, които никога за нищо няма да му послужат. Ако все пак непременно му се наложи да пазарува, отива в магазини за втора употреба или от типа „Всичко за 1 лев“. Неговите подаръци са традиционни, дори банални - календари, вазички, сервиз за кафе, стайни растения, шоколадови бонбони, марков алкохол. Този тип мъж искрено желае да ви зарадва, но се чувства непохватен и се страхува да не сбърка и да не се изложи. Затова залага на „неща, от които винаги има нужда“ - дори да не обичате шоколад, ще почерпите гостите си и подаръкът ще свърши някаква работа. В редки случаи може да реши да разчупи стереотипа на класиката - тогава тайно се допитва до ваша приятелка, колежка или дори до майка ви, а понякога ги моли направо да го придружат в магазина и да изберат те подаръка. Празниците наближават, а с тях и вашето нетърпение какво ще ви подари любимият. За всяка жена това е добре познато. В повечето случаи тя отдавна знае какво да му купи, а той като че ли не забелязва нейните намеци. Подаръците му са винаги с ясни послания - с него дори на Коледа имате чувството, че е „Свети Валентин“. Той ще ви изненада с романтичен уикенд в някой сгушен в планината хотел, вечеря на свещи в тих, луксозен ресторант, екзотична почивка. Или ще ви подари - червени рози, шампанско, малки пухкави играчки, албум с любовни балади. Ако връзката ви е в по-напреднал стадий - дантелени гащички, шалчета, парфюми и пръстен, все неща, за които му намеквате от месеци. Когато сте с него, може спокойно да му вярвате, че ви обича и че сте най-важното и ценно нещо в живота му. Така че дръжте го здраво и не го изпускайте! Миксер, тиган, сокоизстисквачка, пепелник, тирбушон - очаквайте всичко, което и на него ще върши някаква работа, макар и косвено, а най-добре на цялото семейство. Той не е нито стиснат, нито беден, нито безразличен, напротив - може да напълни дома ви с всякаква полезна техника и посуда, за която няма да си брои стотинките. Практичният смята себе си за сериозен, разумен и отговорен човек и се гордее с това - просто за него предназначението на подаръците е утилитарно, а не емоционално. Той няма нищо против да се охарчи, стига да не е „на вятъра“, затова в негов стил са ваучерите, срещу които сама да изберете каквото си искате. Сподели:", "date": "2018.12.23", "title": "САМО ЗА ЖЕНИ: Мъжът се познава по подаръците"}
{"url": "https://pik.bg/%D0%B2-%D0%BA%D1%8E%D1%81%D1%82%D0%B5%D0%BD%D0%B4%D0%B8%D0%BB-%D1%81%D0%BF%D0%B8%D1%80%D0%B0%D1%82-%D0%B8%D0%B7%D0%B4%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B2%D0%B5%D1%81%D1%82%D0%BD%D0%B8%D0%BA-%D0%BD%D0%B0%D0%B1%D0%BB%D1%8E%D0%B4%D0%B0%D1%82%D0%B5%D0%BB-news806323.html", "text": "\"Изданието спира поради финансови причини\", казаха от редакционния екип. От тук нататък всеки от участващите в списването на седмичника ще си търси работа или ще се регистрира на борсата. Кюстендил остава без вестник. Единственото печатно издание - седмичникът \"Наблюдател\", спира да излиза от, казаха от редакционния екип. Коледният му брой се оказа последен, отбелязват те със съжаление пред БНР. \"Наблюдател\" излиза от 12 години, първоначално е бил замислен и свързан със сегашния кмет на общината Петър Паунов, който по професия е адвокат - преди избирането му за първия му мандат през 2007 година. Градът няма и местно електронно издание. А единствената кабелна телевизия спира за няколко месеца и едва отскоро поднови иформационната си програма. Затова пък в съседна Дупница излиза ежедневник, както и три-четири сайта, към които има добър интерес за такъв малък град. Сподели:", "date": "2018.12.23", "title": "В Кюстендил спират издаването на вестник \"Наблюдател\""}
{"url": "https://pik.bg/%D0%B1%D0%B5%D0%B7-%D0%B7%D0%B0%D0%B4%D1%80%D1%8A%D0%B6%D0%BA%D0%B8-%D0%B1%D0%B8%D0%B2%D1%88%D0%B0%D1%82%D0%B0-%D0%BD%D0%B0-%D0%BA%D1%80%D0%B8%D1%81%D0%BA%D0%BE-%D1%81%D0%B5-%D0%BF%D1%83%D1%81%D0%BD%D0%B0-%D0%BF%D0%BE-%D0%B4%D1%83%D0%BF%D0%B5-%D0%BF%D1%80%D0%B5%D0%B4%D0%B8-%D0%BA%D0%BE%D0%BB%D0%B5%D0%B4%D0%B0-%D1%81%D0%BD%D0%B8%D0%BC%D0%BA%D0%B0-18-news806258.html", "text": "Мис Плеймейт Ася Капчикова се пусна за пореден път по голо дупе в Instagram. Бившата на Криско за пореден път прикова мъжкото внимание върху себе си. Ася, която е известна и със здравословния си начин на живот, както и с дългите часове, прекарани във фитнес залите, се похвали със стегнати задни части. Под снимката тя написа \"Яката дупара, брат\" и тагна Гери-Никол, която също обича да се снима по дупе, пише в. \"Телеграф\". Сподели:", "date": "2018.12.23", "title": "БЕЗ ЗАДРЪЖКИ: Бившата на Криско се пусна по дупе преди Коледа (СНИМКА 18+)"}
{"url": "https://pik.bg/%D0%BF%D0%B8%D1%8F%D0%BD-%D1%88%D0%BE%D1%84%D1%8C%D0%BE%D1%80-%D0%BE%D1%82-%D0%B2%D1%80%D0%B0%D1%86%D0%B0-%D0%B8%D0%B7%D1%82%D1%80%D0%B5%D0%B7%D0%BD%D1%8F-%D0%B2-%D0%B0%D1%80%D0%B5%D1%81%D1%82%D0%B0-%D0%B2-%D0%BC%D0%B5%D0%B7%D0%B4%D1%80%D0%B0-news806301.html", "text": "Шофьор, управлявал лек автомобил след употреба на алкохол, е задържан за срок до 24 часа в полицейския арест на Мездра, съобщиха от полицията. В петък около 11:00 часа на обед патрулиращи полицаи спрели за проверка в Мездра лек автомобил \"Фолксфаген голф\", управляван от Д.К.Х. (49 г.) от Враца. При извършеният с дрегер тест, техническото средство отчело солидните 1.65 промила алкохол в издишания от водача въздух. На нафиркания шофьор е съставен акт и издаден талон за медицинско изследване. По случая е образувано бързо производство, а Д.К.Х. така и не е дал кръвна проба за лабораторно изследване. Същият е бил задържан за срок до 24 часа, докато изтрезнее. Сподели:", "date": "2018.12.23", "title": "Пиян шофьор от Враца изтрезня в ареста в Мездра"}
{"url": "https://pik.bg/%D0%B4%D0%B8%D0%B7%D0%B5%D0%BB%D0%B3%D0%B5%D0%B9%D1%82-%D1%89%D0%B5-%D1%81%D1%82%D1%80%D1%83%D0%B2%D0%B0-%D0%BD%D0%B0-%D1%84%D0%BE%D0%BB%D0%BA%D1%81%D0%B2%D0%B0%D0%B3%D0%B5%D0%BD-2-%D0%BC%D0%BB%D1%80%D0%B4-%D0%B5%D0%B2%D1%80%D0%BE-%D0%BF%D1%80%D0%B5%D0%B7-2019-%D0%B3-news806319.html", "text": "От 2015 г. германската насам автомобилостроителна група е платила над 27 милиарда евро за извънсъдебно уреждане на спорове с инвеститорите и потребители. В сумата влизат и глоби, наложени от регулаторни органи, както и средствата за отстраняване на проблемите, водещи до прекомерно високо равнище на отделяните парникови емисии от дизеловите коли на \"Фолксваген\". През 2020 г. \"Фолксваген груп\" ще има разходи от още близо 1 милиард евро, свързани с маниполиращия софтуер за отделяните емисии, допълни Витер. Справянето с последиците от скандала дизелгейт струва на \"Фолксваген\" 5,5 милиарда евро през 2018 г. и близо 2 милиарда евро през идната 2019 г. Това заяви пред седмичника \"Бьорзен-цайтунг\" главният финансов директор на компанията Франк Витер. Сподели:", "date": "2018.12.23", "title": "\"Дизелгейт\" ще струва на \"Фолксваген\" 2 млрд. евро през 2019 г."}
{"url": "https://pik.bg/%D0%B4%D0%B5%D1%82%D1%81%D0%BA%D0%B8-%D1%85%D0%B8%D1%80%D1%83%D1%80%D0%B3-%D0%B7%D0%B0-%D0%BC%D0%B8%D1%81%D0%B8%D1%8F%D1%82%D0%B0-%D1%81%D0%B8-%D0%BE%D0%B7%D0%B4%D1%80%D0%B0%D0%B2%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B2%D1%81%D0%B5%D0%BA%D0%B8-%D0%BF%D0%B0%D1%86%D0%B8%D0%B5%D0%BD%D1%82-%D1%81%D0%B0%D0%BC%D0%BE-%D0%BF%D0%BE-%D1%81%D0%B5%D0%B1%D0%B5-%D1%81%D0%B8-%D0%B5-%D1%87%D1%83%D0%B4%D0%BE-news806405.html", "text": "Знаете ли каква е разликата между Господ и хирурга? Господ знае, че не е хирург. Това е една от любимите шеги на доц. д-р Христо Шивачев, ръководител на Клиниката по детска хирургия в „Пирогов”. Пред сутрешния блок на Нова телевизия доктор Шивачев говори за работата си, като сплав от знания, разум, емоции и адреналин. Половината си живот досега посвещава на медицината. Всеки ден среща своите малки герои и ги лекува, защото това е мисията му. „Нямаш право на грешки – признава доктор Шивачев. - Виждаш успеха си в две грейнали очи и една усмивка. Мисията на хирурга винаги е човечна. Оздравяването на всяко дете само по себе си е чудо”. Децата са малките герои на доц. Шивачев. Той е техният голям спасител. Д-р Христо Шивачев е и опора за тревожното родителско сърце. Лекарят дава всичко от себе си, всеки ден, на своя малък фронт. Спасява най-малките пациенти. Клиниката по детска хирургия в „Пирогов” няма да е онова място на топлина, човечност и професионализъм без него. Силата на лекаря се крие в неговото сърце.  В ръцете му е поверен най-ценното за всеки родител. Той споделя, че помни  и тежките моменти. „Случаите с фатален край не се преживяват – признава доктор Шивачев. - Те се помнят. Обикновено ние казваме, че когато помним един пациент, това не е добре, защото помним тежките си пациенти”. Преди години съдбата среща доц. Шивачев с едно истинско медицинско чудо. Той оперира бебе на 8 дни, което тежи 700 гр. с тумор от 850 гр. Днес детският хирург отново е на мисия. Скалпелът повелява, че не трябва да има никакво трепване на ръката, пълна концентрация и педантичност. Особено, когато става въпрос за дете. Най-трудните битки води, когато като лекар, но и родител на две пораснали деца, трябва да обясни на друг родител, че детето му е болно. Върху плещите на всеки един лекар стои най-тежката отговорност, но и най-безкористният шанс да даваш надежда и да връщаш усмивки на деца и родители. Точно с усмивки и доверие най-малките пациенти дават смисъл на доц. Шивачев и той продължава  да оперира, да лекува и да създава малки войници. Сподели:", "date": "2018.12.23", "title": "Детски хирург за мисията си: Оздравяването на всеки пациент само по себе си е чудо"}
{"url": "https://pik.bg/%D0%BF%D0%BE%D1%87%D0%B8%D0%BD%D0%B0-%D0%BF%D0%BE%D0%BB%D1%83%D0%B1%D1%80%D0%B0%D1%82-%D0%BD%D0%B0-%D0%BA%D1%80%D0%B0%D0%BB%D1%8F-%D0%BD%D0%B0-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-news806316.html", "text": "Либерал, известен с прякора \"червения принц\", Талал бин Абдул Азиз беше неуморен защитник на реформите в ултраконсервативното кралство. Той винаги настояваше да се разреши на саудитските жени да карат коли - право, което им беше дадено тази година. Принц Талал оглавяваше Програмата на Арабския залив за организациите на ООН по развитието, която подпомага образованието и здравеопазването, по-специално на жените, в развиващите се страни. Под влияние на Египет, управляван тогава от президента Гамал Абдел Насър, саудитският благородник създаде в началото на 60-те години \"Движението на свободните принцове\", настояващо за коренни реформи в близкоизточната монархия. Принц Талал бин Абдул Азиз, полубрат на саудитския крал Салман, почина днес на 87-годишна възраст, съобщи синът му принц Ал Уалид бин Талал, цитиран от Франс прес. \"Принц Талал бе призован при Аллах в събота\", написа в Туитър синът му. Милиардерът добави, че семейството ще приема съболезнования в неделя, понеделник и вторник в резиденцията си в Рияд. Сподели:", "date": "2018.12.23", "title": "Почина полубрат на краля на Саудитска Арабия"}
{"url": "https://pik.bg/%D1%80%D0%B0%D0%B7%D0%BA%D1%80%D0%B8%D0%B2%D0%B0%D1%82-%D1%82%D0%B0%D0%B9%D0%BD%D0%B8%D1%82%D0%B5-%D0%BD%D0%B0-%D0%BC%D0%BE%D0%B3%D0%B8%D0%BB%D0%B0%D1%82%D0%B0-%D0%BC%D0%B0%D0%BB%D1%82%D0%B5%D0%BF%D0%B5-%D1%81-250-%D0%B1%D0%BE%D0%BD%D0%B0-news806306.html", "text": "250 хиляди лева е поискал от Община Пловдив Археологическият музей за пълното разкриване на комплекса под Малтепе. \"Изготвен е проект за работата догодина и сумата с разходите е разбита по параграфи. Парите са повече от 60-те хиляди, който взехме тази година, защото и работата, която трябва да се свърши, е много по-голяма”, обясни директорът на музея Костадин Кисьов. Обектът на Малтепе се оформя като уникален за света - под висока над 15 метра плътна каменна кула, все още неразкрита остава тайнствена структура с размери 20 на 20 метра и височина 8 метра. \"Надяваме се да се появят много спонсори”, каза още д-р Кисьов пред \"Марица\". Музеят е икономисал 25 000 лева от тазгодишния си бюджет за разкопки. Спестените пари ще бъдат инвестирани в охраната на Малтепе през зимата и пролетта. Сподели:", "date": "2018.12.23", "title": "Разкриват тайните на могилата Малтепе с 250 бона"}
{"url": "https://pik.bg/%D1%81%D0%BF%D0%B8%D0%BF%D0%B0%D1%85%D0%B0-%D0%B1%D1%83%D1%80%D0%B3%D0%B0%D1%81%D0%BA%D0%B0-%D0%BF%D0%B8%D1%8F%D0%BD%D0%BA%D0%B0-%D1%81-3-%D0%BF%D1%80%D0%BE%D0%BC%D0%B8%D0%BB%D0%B0-%D0%B5%D1%82%D0%BE-%D0%BA%D0%B0%D0%BA-%D0%B3%D0%BE-%D0%BD%D0%B0%D0%BA%D0%B0%D0%B7%D0%B0-%D1%81%D1%8A%D0%B4%D1%8A%D1%82-news806313.html", "text": "Спипаха бургазлия да шофира след солидна алкохолна почерпка. Мъжът е хванат с 2,97 промила алкохол в кръвта, показва справка в масивите на Районния съд в Бургас. Случката е от края на юни. Пиянката обаче се е признал за виновен за това, че в отсечката между бл.28 и бл.24, в посока бл.16 в жк. \"Меден рудник” е седнал зад волана, след като е употребил доста голямо количество алкохол. Вероятно мъжът се е почерпил с приятели и за негово нещастие е бил спрян от униформените служители на Четвърто районно управление, предава \"Флагман\". Бургазлията с инициали Г.А. е сключил споразумение с прокуратурата и процесът се е гледал по съкратената процедура, става ясно от протокола по делото. Така той получава условна присъда от 3 месеца с 3 години изпитателен срок. Виновният остава и без шофьорска книжка за 12 месеца. Сподели:", "date": "2018.12.23", "title": "Спипаха бургаска пиянка с 3 промила, ето как го наказа съдът"}
{"url": "https://pik.bg/%D0%BB%D0%B5%D0%BD%D0%B8%D0%BD%D0%B3%D1%80%D0%B0%D0%B4%D1%81%D0%BA%D0%B0%D1%82%D0%B0-%D0%B0%D0%B5%D1%86-%D1%81%D0%BF%D1%80%D1%8F-%D1%80%D0%B5%D0%B0%D0%BA%D1%82%D0%BE%D1%80-%D0%B7%D0%B0%D0%B2%D0%B8%D0%BD%D0%B0%D0%B3%D0%B8-news806315.html", "text": "През нощта срещу събота Ленинградската АЕЦ-2, която се намира на 80 км западно от Санкт Петербург, спря завинаги своя първи енергоблок РБМК-1000 след 45-годишна експлоатация, предаде ТАСС, като цитира съобщение на атомната централа. Първият енергоблок \"бе изключен от енергийната система на Русия без забележки\", посочва АЕЦ. Вместо стария реактор от \"чернобилски\" тип ще се използва енергоблок ВВЕР-1200 от последното засега поколение \"три плюс\", успешно преминал всички изпитания. Според федералните норми и правила обаче спреният реактор ще остане официално в експлоатация, докато бъде извадено горивото - процес, който се очаква да приключи към 2023 година, уточнява БТА. След това старият енергоблок ще бъде демонтиран. Проучва се възможността освободените площи в АЕЦ да се използват за нови производства, а облъченият графит - за научни разработки. Дори след спирането на първия енергоблок Ленинградската АЕЦ ще остане най-голямата ядрена централа в Русия с монтирана мощност 4200 мегавата. Тя осигурява над 50 на сто от енергийното потребление на Санкт Петербург и областта. Сподели:", "date": "2018.12.23", "title": "Ленинградската АЕЦ спря реактор завинаги"}
{"url": "https://pik.bg/%D0%BF%D1%80%D0%B5%D1%82%D0%B0%D1%80%D0%B0%D1%88%D0%B8%D1%85%D0%B0-%D0%BA%D1%8A%D1%89%D0%B0%D1%82%D0%B0-%D0%BD%D0%B0-%D1%83%D0%B1%D0%B8%D0%B5%D1%86%D0%B0-%D0%BD%D0%B0-%D0%B7%D0%BB%D0%B0%D1%82%D0%B5%D0%BD%D0%B0-news806307.html", "text": "Къщата на обвинения в убийството на 24-годишната Златена Стоянова – Димитър Ръжев, е била обрана. В дома на задържания за престъплението мъж в пловдивското село Брестник е било проникнато в нощта срещу 19 декември, съобщиха от полицията в Пловдив. Сигналът на 112 за обира е бил подаден от майката на Димитър Ръжев. При огледа на полицаите от Първо районно управление в Пловдив било установено, че в къщата било проникнато през незаключена врата. Крадците са търсили вероятно пари, тъй като дни преди убийството на младото момиче Димитър Ръжев бил продал имот и с парите от него тръгнал да гуляе по заведенията в Пловдив и в София. Обирджиите обаче не са успели да задигнат пари. От незаключената къща са окрали различни по вид алкохол, пури и телевизионна игра. По случая е било образувано досъдебно производство в Първо районно управление на полицията в Пловдив. Спрягани за автори са приятелите на Ръжев, които вероятно са наркозависими пише \"Трафикнюз\". Те са търсили пари и ценности, които Димитър е съхранявал. Сподели:", "date": "2018.12.23", "title": "Претарашиха къщата на убиеца на Златена"}
{"url": "https://pik.bg/%D0%BF%D1%80%D0%BE%D0%BC%D0%B5%D0%BD%D0%BB%D0%B8%D0%B2%D0%BE-%D0%B2%D1%80%D0%B5%D0%BC%D0%B5-%D1%81%D0%BB%D1%8A%D0%BD%D1%86%D0%B5-%D0%B2%D0%B8%D1%81%D0%BE%D0%BA%D0%B8-%D1%82%D0%B5%D0%BC%D0%BF%D0%B5%D1%80%D0%B0%D1%82%D1%83%D1%80%D0%B8-%D0%B8-%D0%BF%D0%BE%D0%BB%D0%B5%D0%B4%D0%B8%D1%86%D0%B8-%D1%81%D0%B5-%D1%80%D0%B5%D0%B4%D1%83%D0%B2%D0%B0%D1%82-%D0%B4%D0%BD%D0%B5%D1%81-news806332.html", "text": "Времето днес в повечето райони в страната ще бъде слънчево, максималните температури ще са между 6° и 11°. С преминаването на атмосферен фронт през нощта облачността ще е значителна и на места, главно в Северна и Източна България, ще има превалявания от дъжд и ще има условия за образуване на поледица. Още преди обед от запад облачността ще се разкъсва и намалява в повечето райони до предимно слънчево, според прогнозата за времето на НИМХ. Вятърът ще се ориентира от запад-северозапад и ще е умерен. Минималните температури ще са от минус 2° до 3°, по морското крайбрежие до 5°. Максималните температури ще са между 6° и 11°, по високите полета на Западна България ще са по-ниски между 2° и 5°. По Черноморието облачността ще е променлива, преди обяд значителна и на места ще превали дъжд. Ще духа умерен вятър от запад-северозапад. Максималните температури ще са 8°-11°. Температурата на морската вода е 7°-8°. Вълнението на морето ще е 1-2 бала. В планините облачността ще е по-често значителна и на много места ще има слаби валежи от сняг. Ще духа силен, по високите и открити части бурен северозападен вятър. Максималната температура на височина 1200 метра ще е около 3°, на 2000 метра – около минус 3°. Атмосферното налягане е и ще остане по-високо от средното за месеца. В понеделник вятърът още малко ще се усили. Облачността ще е значителна и на места ще превали слаб дъжд, в планините – слаб сняг. През нощта срещу Коледа ще нахлуе студен въздух. Дъждът ще премине в сняг, но от север бързо ще спира. На Коледа ще е ветровито, ще продължи да застудява. На места, повече в Южна и Източна България, все още слабо ще превалява, предимно сняг. В сряда ще остане ветровито, със значителна облачност, на отделни места е възможно да превали слаб сняг. Сподели:", "date": "2018.12.23", "title": "ПРОМЕНЛИВО ВРЕМЕ: Слънце, високи температури и поледици се редуват днес"}
{"url": "https://pik.bg/%D0%BA%D1%80%D0%B0%D1%81%D0%B8%D0%B2-%D0%BF%D1%80%D0%B0%D0%B7%D0%BD%D0%B8%D0%BA-%D0%B4%D0%BD%D0%B5%D1%81-%D1%87%D0%B5%D1%80%D0%BF%D1%8F%D1%82-%D0%BD%D0%B0%D0%B9-%D0%B1%D0%B8%D1%81%D1%82%D1%80%D0%B8%D1%82%D0%B5-%D0%B8%D0%BC%D0%B5%D0%BD%D0%B0-news806335.html", "text": "Подир смъртта на св. Методий той заедно със св. Климент се отправил за България, където българският цар Борис-Михаил го приел с радост. Св. Климент като учител на славянска писменост изпратил в югозападната част на държавата, а св. Наум останал в тогавашната столица Плиска. В 893 г. на историческия църковнонароден събор било решено българската столица да бъде пренесена в Преслав. На същия събор Симеон Велики бил провъзгласен за цар вместо приелия монашество св. Борис–Михаил, а св. Климент бил ръкоположен за епископ. Тогава на негово място за учител бил назначен св. Наум, който работил там седем години. После той построил манастир на брега на Охридското езеро на името на св. Архангели и живял в него десет години. Преставил се в Господа в 910 г., след като приел монашеско пострижение непосредствено преди смъртта си. Погребали го на северната стена на храма, където мощите му и досега почиват неоткрити, защото, колкото пъти се опитвали да отворят гроба му, преподобният не позволявал това. От външната страна на храма е пристроена стаичка, в която нощуват болни и получават изцерение. - той бил българин от благороден произход. Като оставил всичко, последвал славянските равноапостоли св. Кирил и Методий в Моравия и Рим, където папа Адриан ІІ го ръкоположил за свещеник. Сподели:", "date": "2018.12.23", "title": "КРАСИВ ПРАЗНИК: Днес черпят най-бистрите имена"}
{"url": "https://pik.bg/%D1%87%D1%83%D0%B4%D0%BE-%D0%BD%D0%B0%D0%B9-%D0%B4%D0%B5%D0%B1%D0%B5%D0%BB%D0%B8%D1%8F%D1%82-%D1%87%D0%BE%D0%B2%D0%B5%D0%BA-%D0%B2-%D1%81%D0%B2%D0%B5%D1%82%D0%B0-%D0%B2%D0%B5%D1%87%D0%B5-%D1%81%D0%B5-%D0%B4%D0%B2%D0%B8%D0%B6%D0%B8-%D1%81%D0%B0%D0%BC%D0%BE%D1%81%D1%82%D0%BE%D1%8F%D1%82%D0%B5%D0%BB%D0%BD%D0%BE-news806317.html", "text": "Мексиканецът, който е на 33 годиин, беше вписан в книгата на рекордите на Гинес през декември 2016 г. с тегло от 594 кг. Оттогава той е подложи на две операции за намаляване на обема на стомаха и отслабна 294 кг., спазвайки строга диета. \"Най-важното за мен е, че отново мога да ходя. Шест години не съм напускал дома си и никъде не съм излизал, освен до болницата - каза Франко. - За мен беше голямо постижение сам да стана, да направя крачка, две, дори три. Радвам се, че започнах да се движа\". Предстои още една операция и лекарите се надяват Хуан Педро Франко да отслабне с още 200 кг. Хуан Педро Франко има амбиция за нов рекорд - да стане човекът, отслабнал най-много. Най-дебелият човек в света - мексиканецът Хуан Педро Франко, започна да се движи самостоятелно, съобщи \"Мирър\". Сподели:", "date": "2018.12.23", "title": "ЧУДО: Най-дебелият човек в света вече се движи самостоятелно"}
{"url": "https://pik.bg/%D1%81%D1%82%D1%80%D0%B0%D1%85%D0%BE%D1%82%D0%BD%D0%BE%D1%82%D0%BE-%D0%BF%D1%80%D0%B5%D0%B4%D1%81%D1%82%D0%B0%D0%B2%D1%8F%D0%BD%D0%B5-%D0%BD%D0%B0-%D0%B0%D0%BB%D0%B1%D0%B5%D1%80%D1%82-%D0%BF%D0%BE%D0%BF%D0%BE%D0%B2-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-news806354.html", "text": "Алберт Попов се представи блестящо на слалома на осветление за Световната купа в Мадона ди Кампилио (Ит) и зае 16-о място. Това е най-предното класиране на Аби в кариерата му в състезания от този ранг. Той бе 20-и на първия слалом за сезона в Леви, а сега прогресира с още 4 позиции. „Направих си чудесен коледен подарък“, заяви след финала Алберт. Победата в Мадона тази вечер бе за Даниел Юл (Швейцария). Той финишира с 1,57 сек пред Попов. Със спечелените днес точки Алберт е вече 24-и в класирането за малката световна купа в слалома с 26 т. Лидер е Хиршер с 200. Австриецът остана днес едва 26-и, след като водеше в първия манш, но допусна грешка в началото на втория. Камен Златков също стартира в Мадона ди Кампилио, но не завърши след грешка в началото на първия манш. Сподели:", "date": "2018.12.23", "title": "Страхотното представяне на Алберт Попов продължава"}
{"url": "https://pik.bg/%D0%B2%D0%B0%D0%B6%D0%BD%D0%BE-%D0%B1%D1%83%D1%84%D0%B5%D1%80%D0%BD%D0%B8%D1%82%D0%B5-%D0%BF%D0%B0%D1%80%D0%BA%D0%B8%D0%BD%D0%B3%D0%B8-%D0%BD%D0%B0-%D0%BC%D0%B5%D1%82%D1%80%D0%BE%D1%82%D0%BE-%D1%89%D0%B5-%D1%81%D0%B0-%D0%B1%D0%B5%D0%B7%D0%BF%D0%BB%D0%B0%D1%82%D0%BD%D0%B8-%D0%B7%D0%B0%D1%80%D0%B0%D0%B4%D0%B8-%D0%B7%D0%B0%D0%B2%D0%B8%D1%88%D0%B5%D0%BD%D0%B8-%D0%BD%D0%B8%D0%B2%D0%B0-%D0%BD%D0%B0-%D1%84%D0%B8%D0%BD%D0%B8-%D0%BF%D1%80%D0%B0%D1%85%D0%BE%D0%B2%D0%B8-%D1%87-news806358.html", "text": "Буферните паркинги на метрото ще са безплатни за всички, които оставят колите си и използват градския транспорт, до изчерпване на капацитета им днес, съобщава от пресцентъра на Столична община”. „Удължаваме въведената вчера мярка заради регистрираните завишени нива на фини прахови частици”, съобщават от Общината. Според синоптичната прогноза за днес се очаква вятър, леко повишение на температурите и са възможни краткотрайни валежи. Според НИМХ краткотрайни валежи от сняг в София се очакват на 24 декември. Екипи на Столичен инспекторат продължават проверките за нерегламентирано горене на отпадъци в кварталите. Патрули на КАТ-Пътна полиция ще спират автомобили за проверка с мобилни газ-анализатори, които отчитат нивата на отработените газове. Призовават се гражданите, които имат възможност, да не използват личните си автомобили, а тези, които се отопляват на твърдо гориво, при възможност, да използват алтернативно отопление. Сподели:", "date": "2018.12.23", "title": "Важно: Буферните паркинги на метрото ще са безплатни заради завишени нива на фини прахови частици във въздуха и днес"}
{"url": "https://pik.bg/%D0%BF%D0%BE%D0%BB%D0%B5%D0%B7%D0%BD%D0%B8-%D1%81%D1%8A%D0%B2%D0%B5%D1%82%D0%B8-%D0%BA%D0%B0%D0%BA-%D0%B4%D0%B0-%D0%B2%D0%BB%D0%B5%D0%B7%D0%B5%D1%82%D0%B5-%D0%B2-%D0%B1%D1%8E%D0%B4%D0%B6%D0%B5%D1%82%D0%B0-%D1%81%D0%B8-%D0%BF%D0%BE-%D0%BF%D1%80%D0%B0%D0%B7%D0%BD%D0%B8%D1%86%D0%B8%D1%82%D0%B5-news806352.html", "text": "Коледните и новогодишни празници носят много настроение и положителни емоции, но също така може да нанесат големи щети на бюджета ви, ако не вземете мерки навреме. Не е нужно да намалите подаръците и да отказвате покани, за да не се охарчите, пише тялото.бг. Всичко за почва с един прост списък… 1. Направете план на бюджета и се придържайте към него Правенето на бюджет само привидно е страшно занимание. На практика трябва приблизително да предвидите колко ще харчите за подаръци, колко за храна, колко за украса и т. н. 2. Започнете с подаръците от по-рано Разходите за подаръци не са малки, особено ако ви дойдат накуп. Можете да избегнете това, ако не чакате последния момент, а вече сте започнали с покупката на част от тях. 3. Подарявайте умно Скъпото невинаги е желано! По-добре проучете какво искат вашите близки и приятели, за да не правите необмислени покупки. Можете и да разгледате какво неразопаковано притежавате у дома и може да ви влезе в страхотна употреба в тази ситуация. 4. Не попадайте в капана на намаленията и разпродажбите Хубаво е да се възползвате от тях, но те не са черен петък, така че се придържайте към списъка с нужните неща и не се изхвърляйте излишно, само защото нещо е намалено. 5. Домашно, вместо купешко По-добре да празнувате у дома, отколкото да посещавате ресторанти с надути цени. Не само, че за потенциално изхарчената сума навън, можете да направите вкусно и богато меню за повече души, а и така ще сготвите неща, които обичате и които на другия ден да консумирате отново. 6. Подготовка за новогодишната нощ Препоръчваме ви да не чакате последния момент, за да решите къде да посрещнете новата година. Колкото повече чакате, толкова повече ще се охарчите. Планирайте от по-рано, особено ако ще празнувате в друг град или държава и ще съчетаете със ски или други активности. Сподели:", "date": "2018.12.23", "title": "Полезни съвети: Как да влезете в бюджета си по празниците"}
{"url": "https://pik.bg/%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%B2-%D0%B3%D1%8A%D1%80%D1%86%D0%B8%D1%8F-%D1%80%D0%B0%D0%B7%D0%B1%D0%B8-%D0%B3%D1%80%D1%83%D0%BF%D0%B0-%D0%B7%D0%B0-%D0%B8%D0%B7%D0%BC%D0%B0%D0%BC%D0%B0-%D1%81-%D0%B3%D0%BE%D1%80%D0%B8%D0%B2%D0%B0-%D0%B2%D0%BD%D0%B0%D1%81%D1%8F%D0%BB%D0%B0-%D0%BD%D0%B5%D0%B7%D0%B0%D0%BA%D0%BE%D0%BD%D0%BD%D0%BE-%D1%85%D0%B8%D0%BC%D0%B8%D0%BA%D0%B0%D0%BB%D0%B8-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%8F-news806356.html", "text": "Гръцката полиция е разбила група за измама с горива, съобщава електронната страница на вестник Kathimerini, цитирани от „Фокус”. Според информацията, от България незаконно са се внасяли химикали, с които се подправяло горивото. Групата е разкрита вчера от поделението за борба с финансовите злоупотреби на гръцката полиция. Четирима души са задържани с обвинение за притежаване, складиране и трафик на петролни продукти без лиценз, както и за нарушаване на митническите правила. Според полицейски източници, цитирани от Македонската новинарска агенция, базирана в Атина, кръгът е използвал камиони от транспортна компания и месообработващ бизнес в Аспропиргос, Югозападна Атика, като фасада за контрабандата на незаконния внос на химикалите от България в два камиона. Полицията е конфискувала двата камиона заедно с 35 цистерни, пълни с 1 000 литра разтворители. Сподели:", "date": "2018.12.23", "title": "Полицията в Гърция разби група за измама с горива, внасяла незаконно химикали от България"}
{"url": "https://pik.bg/%D0%BA%D0%B0%D1%81%D0%B8%D0%B5%D1%80%D0%BA%D0%B0-%D0%BE%D1%82%D0%B8%D0%B2%D0%B0-%D0%BD%D0%B0-%D1%81%D1%8A%D0%B4-%D1%89%D0%B8%D0%BF%D0%BD%D0%B0%D0%BB%D0%B0-%D1%81%D0%B8-32-%D0%B1%D0%BE%D0%BD%D0%B0-news806325.html", "text": "Прокуратурата в Троян внесе обвинителен акт срещу касиерка за присвояване на повече от 32 хиляди лева от каса на синдикалната организация на КТ \"Подкрепа\" в \"Балканфарма Троян\". Парите са присвоени от края на 2010 до средата на 2016 година. Като касиерка на взаимо-спомагателната каса при синдикалната организация към КТ \"Подкрепа\" в троянското предприятие противозаконно е присвоила сумата, представляваща членски внос на 36 членове на касата. В края на 2012 година осчетоводила част от поверените и пари като направила дубликати на лични картони, които представила при ревизиите. По този начин обвиняемата е присвоила парите от членски внос, както и суми по заявени кредити от членове на касата, които не е предала на кредитополучателите. Сподели:", "date": "2018.12.23", "title": "Касиерка отива на съд, щипнала си 32 бона"}
{"url": "https://pik.bg/%D0%B1%D0%BB%D0%B0%D0%B3%D0%BE%D1%80%D0%BE%D0%B4%D0%BD%D0%BE-%D1%81%D0%BF%D0%BE%D1%80%D1%82%D0%B8%D1%81%D1%82-%D0%BE%D1%82-%D1%80%D1%83%D1%81%D0%B5-%D1%89%D0%B5-%D0%BF%D0%BB%D1%83%D0%B2%D0%B0-20-%D1%87%D0%B0%D1%81%D0%B0-%D1%81-%D0%B2%D1%8A%D1%80%D0%B7%D0%B0%D0%BD%D0%B8-%D0%BA%D1%80%D0%B0%D0%BA%D0%B0-%D0%B7%D0%B0-%D0%B4%D0%B0-%D0%BF%D0%BE%D0%BC%D0%BE%D0%B3%D0%BD%D0%B5-%D0%BD%D0%B0-%D0%B1%D0%BE%D0%BB%D0%BD%D0%B8-%D0%B4%D0%B5%D1%86%D0%B0-news806343.html", "text": "24-годишен плувец от Русе започна своя 20-часов маратон на плуване с вързани крака. Така Теодор Цветков ще премине 50 км. Целта му е да събере средства за изграждането на рехабилитационен комплекс за деца с увреждания, предава БНТ. Теодор Цветков плува в басейна на Спортното училище в Русе. Неговите намерения са да направи 3000 дължини. Той и хората, които го подкрепят от фондация \"Александър Русев\", смятат, че подобна инициатива се прави за първи път у нас. Благородната кауза вече обедини много хора, които осигуриха безвъзмездно дори терен за бъдещия рехабилитационен комплекс. До сега младият мъж и треньорът по плуване Илиян Русев са помогнали на 40 деца и младежи, които страдат от церебрална парализа, да направят първите си стъпки. Двамата са разработили специална програма, при която децата преминават през серия от упражнения във водата и по този начин напредват в развитието си. \"Най-различни раздвижвания. Учим ги да плуват. До сега всяко дете има напредък, даже има и деца, които са прохождали. Давам всичко от себе си - това е\", твърди Теодор Цветков. За да подкрепят каузата на Теодор Цветков и на хората с добри сърца, около басейна на Спортното училище в Русе се събраха много родители на деца с увреждания и граждани. Ако всичко се развива по план, очаква се Теодор да финишира днес по обяд. Сподели:", "date": "2018.12.23", "title": "БЛАГОРОДНО: Спортист от Русе ще плува 20 часа с вързани крака, за да помогне на болни деца"}
{"url": "https://pik.bg/%D0%BA%D1%80%D0%B8%D0%B7%D0%B0-%D0%BE%D1%89%D0%B5-%D0%B5%D0%B4%D0%B8%D0%BD-%D0%B2%D0%B8%D1%81%D1%88-%D1%81%D0%BB%D1%83%D0%B6%D0%B8%D1%82%D0%B5%D0%BB-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D0%B0%D0%B4%D0%BC%D0%B8%D0%BD%D0%B8%D1%81%D1%82%D1%80%D0%B0%D1%86%D0%B8%D1%8F-%D0%BF%D0%BE%D0%B4%D0%B0%D0%B4%D0%B5-%D0%BE%D1%81%D1%82%D0%B0%D0%B2%D0%BA%D0%B0-news806342.html", "text": "Още един висш служител на американската администрация подаде оставка след решението на президента Доналд Тръмп да оттегли войските си от Сирия, предаде Франс прес. Брет Макгърк, който е специален пратеник, координиращ усилията на международната коалиция срещу групировката \"Ислямска държава\" в Близкия изток, е подал заявление да бъде освободен от поста, считано от 31 декември. В придружителното писмо той предупреждава, че изтегляне на американските войски сега може да позволи на джихадистите отново да наберат сили. Със сходни аргументи преди два дни обяви напускането си и министърът на отбраната Джим Матис, припомня БНР. От своя страна, президентът защити и днес решението си. „ИДИЛ е до голяма степен разбита и регионални сили като Турция би трябвало лесно да се справят с остатъците“, написа Тръмп в Туитър. Сподели:", "date": "2018.12.23", "title": "КРИЗА: Още един висш служител на американската администрация подаде оставка"}
{"url": "https://pik.bg/%D1%81%D0%BF%D0%B5%D0%B9%D1%81-%D0%B5%D0%BA%D1%81-%D0%BE%D1%82%D0%BB%D0%BE%D0%B6%D0%B8-%D0%B7%D0%B0-%D0%BF%D0%BE%D1%80%D0%B5%D0%B4%D0%B5%D0%BD-%D0%BF%D1%8A%D1%82-%D0%B8%D0%B7%D1%81%D1%82%D1%80%D0%B5%D0%BB%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%80%D0%B0%D0%BA%D0%B5%D1%82%D0%B0-%D1%81-%D0%B2%D0%BE%D0%B5%D0%BD%D0%BD%D0%B0-%D0%BD%D0%B0%D0%B2%D0%B8%D0%B3%D0%B0%D1%86%D0%B8%D1%8F-news806312.html", "text": "Във вторник вицепрезидентът на САЩ Майк Пенс посети космодрума на нос Канаверал, за да наблюдава полета на ракетата-носител със сателита. Пускът обаче беше отложен заради проблеми с наземното оборудване. В сряда \"Спейс екс\" отложи старта за втори път, в четвъртък - за трети, припомня БТА. Предвижда се сателитът Джи Пи Ес-3 да подсили групировка от 31 действащи спътници на САЩ. Апаратът от трето поколение е разработен, \"за да предава информация за местонахождение, навигация и време три пъти по-точно и с осем пъти по-висока шумоустойчивост\", отбелязва \"Спейс екс\". По нейни данни този сателит изпълнява \"важна роля в осигуряването на отбраната\" на САЩ. Компанията \"Спейс екс\" за четвърти път отложи насрочено изстрелване на ракета \"Фалкон 9\", носеща първия от серия навигационни сателити от трето поколение на американските ВВС, съобщиха представители на компанията, цитирани от Ройтерс. Вчерашното изстрелване няма да се състои поради неблагоприятни метеорологични условия - силен вятър. Нов опит за изстрелване ще бъде направен утре по същото време, заяви говорител на \"Спейс екс\". Сподели:", "date": "2018.12.23", "title": "\"Спейс екс\" отложи за пореден път изстрелването на ракета с военна навигация"}
{"url": "https://pik.bg/%D0%B3%D0%BE%D1%80%D0%B5%D1%89%D0%BE-%D0%B2-%D0%BF%D0%B8%D0%BA-%D0%B0%D0%BD%D1%82%D0%BE%D0%BD-%D1%82%D0%BE%D0%B4%D0%BE%D1%80%D0%BE%D0%B2-%D1%81%D1%80%D0%B0%D0%B7%D0%B8-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2---%D0%BE%D0%B1%D1%8F%D0%B2%D0%B8-%D0%B3%D0%BE-%D0%B7%D0%B0-%D0%BB%D0%BE%D0%B1%D0%B8%D1%81%D1%82-%E2%84%961-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B8-news806392.html", "text": "Бившият депутат от ГЕРБ Антон Тодоров срази президента Румен Радев по повод темата за новите изтребители, които България ще закупи. Във профила си във Фейсбук Тодоров показа документи, с които обяви държавния глава за лобист №1. Припомняме, че специална комисия се спря на американските изтребители Ф-16 за бъдещи самолети на Военновъздушните ни сили. Именно Румен Радев дълго време лобираше за шведските \"Грипен\" и дори по време на служебното правителство избърза с процедурата по избор, така че да спечели тази компания. Бившият депутат Антон Тодоров точно в тази връзка публикува и два документа, с които затвърждава твърденията, че държавния глава лобира за шведските \"Грипен\", въпреки че сега обвинява правителството в лобизъм в полза на американските Ф-16. На 16 юни 2014 година Радев изпраща писмо до началника на кабинета на министъра на отбраната, в което дава опорни точки на тогавашния премиер Пламен Орешарски по повод предстоящата му среща с президента и изпълнителния директор на компанията \"Сааб\", която произвежда изтребителите \"Грипен\". Сподели:", "date": "2018.12.23", "title": "ГОРЕЩО В ПИК: Антон Тодоров срази Румен Радев - обяви го за лобист №1 (ДОКУМЕНТИ)"}
{"url": "https://pik.bg/%D0%BA%D0%B5%D0%BB%D0%B5%D0%BF%D0%B8%D1%80-%D0%B1%D0%B5%D0%B7-%D1%81%D0%B8%D0%BD%D1%8F-%D0%B7%D0%BE%D0%BD%D0%B0%E2%80%9C-%D0%BF%D0%BE-%D0%BF%D1%80%D0%B0%D0%B7%D0%BD%D0%B8%D1%86%D0%B8%D1%82%D0%B5-%D0%B2-%D1%85%D0%B0%D1%81%D0%BA%D0%BE%D0%B2%D0%BE-news806305.html", "text": "Синята зона в Хасково няма да работи в празничните дни по Коледа и Нова година, съобщиха от общината. Платено паркиране ще има само на 27 и 28 декември, както и в предпразничния 29 декември. В последната събота на месеца инкасаторите ще дежурят в зоните заради  очакваното струпване на автомобили в центъра на града. Работното време на \"Синя зона“ на 29 декември е от 9 до 15 часа. На 31 декември последният курс на тролейбусите  завършва в 19 часа. На 1 януари 2019 г ще започнат работа в 9 часа. Във всички останали дни, включително и по Коледните празници, графиците на тролейбусните линии 108 и 308 се запазват. Сподели:", "date": "2018.12.23", "title": "КЕЛЕПИР: Без \"Синя зона“ по празниците в Хасково"}
{"url": "https://pik.bg/%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5-%D1%81-%D0%BC%D0%B0%D0%B3%D0%BD%D0%B8%D1%82%D1%83%D0%B4-38-%D0%BF%D0%BE-%D1%80%D0%B8%D1%85%D1%82%D0%B5%D1%80-%D0%B5-%D1%80%D0%B5%D0%B3%D0%B8%D1%81%D1%82%D1%80%D0%B8%D1%80%D0%B0%D0%BD%D0%BE-%D0%B2-%D1%80%D0%B0%D0%B9%D0%BE%D0%BD%D0%B0-%D0%BD%D0%B0-%D1%8E%D0%B6%D0%B5%D0%BD-%D0%B1%D0%B0%D0%BD%D0%B0%D1%82-%D0%B2-%D1%81%D1%8A%D1%80%D0%B1%D0%B8%D1%8F-news806404.html", "text": "Регистрирано е земетресение с магнитуд 3.8 в района на Южен Банат в Сърбия, показва справка на официалната интернет страница на Европейския средиземноморски сеизмологичен център, цитиран от „Фокус”. Земетресението е станало в 07:55 часа местно време (б.р. 08:55 българско време) на 4 километра североизточно от село Иланджа и на 58 километра североизточно от Белград. Земетресението е усетено в южната част на Войводина и в района северно от Белград. Засега няма информация за пострадали хора и нанесени материални щети. Сподели:", "date": "2018.12.23", "title": "Земетресение с магнитуд 3.8 по Рихтер е регистрирано в района на Южен Банат в Сърбия"}
{"url": "https://pik.bg/%D0%B8%D0%B7%D0%B2%D0%B5%D1%80%D0%B3-%D1%85%D0%B2%D0%B0%D0%BD%D0%B0%D1%85%D0%B0-%D0%BC%D1%8A%D1%80%D1%82%D0%B2%D0%BE%D0%BF%D0%B8%D1%8F%D0%BD-%D1%88%D0%BE%D1%84%D1%8C%D0%BE%D1%80-%D0%BD%D0%B0-%D1%85%D0%B5%D0%BC%D1%83%D1%81---%D0%B2%D0%BE%D0%B7%D0%B8%D0%BB-%D1%81-%D0%B6%D0%B5%D0%BD%D0%B0-%D0%B8-%D0%B4%D0%B5%D1%82%D0%B5-%D1%81-%D0%BD%D0%B0%D0%B4-25-%D0%BF%D1%80%D0%BE%D0%BC%D0%B8%D0%BB%D0%B0-%D0%B2-%D0%BA%D1%80%D1%8A%D0%B2%D1%82%D0%B0-news806320.html", "text": "Екипите на \"Пътна полиция\" към ОДМВР-София са работили вчера при максимален капацитет за регулиране и подпомагане на интензивния трафик по основните пътни артерии на обслужваната територия. Това съобщиха от Областната дирекция. В резултат на завишения контрол по отношение спазването на ЗДвП, в един от най-натоварените участъци на автомагистрала \"Хемус\", преди тунел \"Витиня\", е образувано бързо производство за управление на МПС с концентрация на алкохол в кръвта 2,58 на хиляда, срещу мъж, возещ жена и малолетно дете. Съставени са: 3 акта за движение в аварийна лента на АМ, санкцията е 1000 лв. и 3 м. лишаване от право да управлява МПС; 1 акт за движение в насрещна лента - санкцията е 1000 лв. и 3 м. лишаване; 1 акт за неспазване на дистанция; 1 акт за нередовни документи. От ОДМВР-София призовават водачите да спазват въведените ограничения и указанията на полицейските служители, като се движат със скорост, съобразена с пътните и метеорологични условия. Спрямо всеки установен нарушител, който с рисковото си поведение на пътя застрашава безопасността на останалите участници в движението, ще бъде прилагана нулева толерантност. Сподели:", "date": "2018.12.23", "title": "ИЗВЕРГ: Хванаха мъртвопиян шофьор на \"Хемус\" - возил с жена и дете с над 2,5 промила в кръвта"}
{"url": "https://pik.bg/%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0-%D0%BA%D1%8A%D1%80%D0%B2%D0%B0%D0%B2%D0%B0%D1%82%D0%B0-%D0%BA%D0%B0%D1%81%D0%B0%D0%BF%D0%BD%D0%B8%D1%86%D0%B0-%D1%81-%D0%BF%D0%B5%D1%82-%D0%B6%D0%B5%D1%80%D1%82%D0%B2%D0%B8-%D0%B2-%D0%B7%D0%B2%D1%8A%D0%BD%D0%B8%D1%87%D0%B5%D0%B2%D0%BE-news806415.html", "text": "Окръжната прокуратура наблюдава разследването на тежката катастрофа на надлеза при село Звъничево, при която загинаха петима души. Това съобщиха от пресслужбата на ОДМВР – Пазарджик. Малко преди 07.00 часа на 22 декември 69-годишен мъж с инициали Д.Г. от село Ветрен дол загубил контрол над лек автомобил „Лада“. Във возилото пътували още съпругата на водача – жена с инициали Р.Г. (на 60 г.) и 56-годишна жена с инициали П.К. от Пазарджик. Автомобилът навлязъл в лентата за насрещно движение и се блъснала челно в микробус „Мерцедес“, управляван от мъж с инициали Я.Р. (на 38 г.). Непосредствено след първия удар 53-годишен с инициали М.Й. (шофьор на друг микробус „Форд“, движейки се от Звъничево по посока за село Братаница) също загубил контрол над управлявания от него бус. Той навлязъл в насрещната лента, където последвал удар в „Пежо“. Във френския автомобил пътували мъж с инициали Г.Т. (на 64 г. от село Братаница) и съпругата му с инициали А.Т. (на 60 г.). Непосредствено след получаване на сигнал за случилото се към мястото са насочени екипи на „Пътна полиция“, РУ – Пазарджик, Аварийно-спасителен екип на РСПБЗН – Пазарджик и линейки на „Спешна помощ“. Наложило се огнеборците за разрязват някои от автомобилите, за да извадят хората от тях. На място са загинали возещите се две семейства в „Лада“-та и „Пежо“-то. 56 г.-годишната жена е транспортирана от линейка в МБАЛ – Пазарджик в много тежко състояние, където малко по-късно е починала. Други двама по-леко ранени също са превозени и настанени за лечение в областната болница. На мястото е извършен оглед от дежурна група на полицейското управление в Пазарджик в присъствието на съдебен лекар и автоексперт. Образувано е дознание, което е под наблюдението на Окръжната прокуратура. Сподели:", "date": "2018.12.23", "title": "Прокуратурата разследва кървавата касапница с пет жертви в Звъничево"}
{"url": "https://pik.bg/%D0%BD%D0%B0%D0%B9-%D0%BC%D0%B0%D0%BB%D0%BA%D0%BE-62-%D0%BC%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%B8-%D0%BD%D0%B0%D0%B4-580-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-%D0%BE%D1%82-%D1%86%D1%83%D0%BD%D0%B0%D0%BC%D0%B8-%D0%B2-%D0%B8%D0%BD%D0%B4%D0%BE%D0%BD%D0%B5%D0%B7%D0%B8%D1%8F-news806353.html", "text": "Най-малко 62-ма души са загинали, над 20 човека се водят безследно изчезнали, а поне 584-ма са пострадали от цунами в Индонезия, съобщава ТАСС, като се позовава на официалния представител на индонецийската Агенция за предотвратяване на стихийни бедствия Сутопо Нугрохо. „Последните данни, с които разполагаме към момента са, че може да се потвърди смъртта на 62-ма души, най-малко 20 души се водят безследно изчезнали, а още поне 584 са пострадали”, заяви Нугрохо пред електронното издание Detik. В изказването си той добави, че „силно са повредени около 430 жилищни сгради, както и няколо хотела”. Цунамито се образува в Зондския пролив, разделящ островите Ява и Суматра. Нугрохо уточнява, че силната вълна може да е възникнала заради наскоро изригналият вулкан Анак-Кракатау. Сподели:", "date": "2018.12.23", "title": "Най-малко 62-ма загинали и над 580 пострадали от  цунами в Индонезия"}
{"url": "https://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%B2%D0%BB%D0%B0%D0%BA-%D1%83%D0%B1%D0%B8-%D0%BC%D0%BB%D0%B0%D0%B4-%D1%81%D1%82%D0%B0%D1%80%D0%BE%D0%B7%D0%B0%D0%B3%D0%BE%D1%80%D0%B5%D1%86-news806432.html", "text": "33-годишен мъж от Стара Загора бе ударен от влак. Инцидентът станал малко след 01:00 часа на 22 декември в Стара Загора. Мъжът пресичал жп линията и бил ударен от влак, пътуващ по линията Бургас-София. Старозагорецът загинал на място, съобщава Дарик. От Пресцентъра на полицията информират и за загинал при пожар 68-годишен жител на село Трънково. При извършения оглед е установено, че огънят възникнал в стая на къщата, като в нея е намерено и тялото на обитаващия дома мъж. Пожарът е потушен от екип на РС ПБЗН – Раднево. Причините за възникването му са в процес на изясняване. Не са установени данни за умишлен палеж и насилствена смърт на мъжа. Сподели:", "date": "2018.12.23", "title": "ТРАГЕДИЯ: Влак уби млад старозагорец"}
{"url": "https://pik.bg/%D0%B6%D0%B5%D0%BD%D0%B0-%D1%81-%D0%BA%D0%B0%D1%83%D0%B7%D0%B0-%D1%82%D0%B5%D1%80%D0%B5%D0%B7%D0%B0-%D0%BC%D0%B0%D1%80%D0%B8%D0%BD%D0%BE%D0%B2%D0%B0-%D0%B7%D0%B0-%D0%BF%D0%BB%D0%B0%D1%82%D1%84%D0%BE%D1%80%D0%BC%D0%B0%D1%82%D0%B0-%E2%80%9E%D0%B6%D0%B8%D0%B2%D0%B5%D0%B9-%D0%B0%D0%BA%D1%82%D0%B8%D0%B2%D0%BD%D0%BE%E2%80%9D-%D0%B8-%D0%B7%D0%B0-%D0%BF%D0%BE%D0%B1%D0%B5%D0%B4%D0%B8%D1%82%D0%B5-%D1%81%D0%B8-%D0%B2-%D0%B6%D0%B8%D0%B2%D0%BE%D1%82%D0%B0-news806412.html", "text": "През последната година все повече деца се обръщат към спорта, което няма как да не е радващо. Тази тенденция е страхотна. Това заяви пред сутрешния блок на Нова телевизия доскорошната състезателка по троен скок Тереза Маринова. Тя говори за кампанията „Живей активно”, чието лице е. „С децата използване базата на НСА и там наистина е едно от малкото места, пълни вечер с деца, които спортуват – разказва Маринова. - Кампанията тръгна от София, но с годините се разрасна и отиде в много градове в страната. Дадохме тласък много хора да променят живота си и да се насочат към здравословен живот. Все повече млади хора се интересуват от това. Задават ни все по-смислени въпроси, което показва че хората наистина се интересуват. Идеята на „Живей активно”  през 2018 година се промени. От събитие, което се провежда в големите градове, сега се превръща в едно изключително масово събитие заради интернет-платформата ни. Така сега можеш да си част от инициативата по всяко време. В платформата ни всяко едно от лицата, които са се включвали, а това са голяма част от известните ни спортисти, дават съветите си. Всеки месец има експерт, който отговаря на въпроси и съответни теми. Пред януари аз ще отговарям на въпроси, а темата е: „Мотивацията и спорта”. Тереза Маринова признава, че обича да ходи в планината, където най-добре си почива и разтоварва. „Моето място е планината – категорична е тя. - Много обичам да съм сред природата и планината. Обичам българската природа. Пирин ми е най-любимата. Най-често обаче се качвам на Витоша, защото ми е на една крачка”. Бившата шампионка в тройния скок не крие гордостта си от това, че и двете й деца спортуват активно. „И двете ми деца спортуват – казва Тереза Маринова. - Дъщеря ми още преди две години започна да показва желание, че иска да тренира лека атлетика. Вече ходи и по състезания и иска да печели медали. Синът ми доскоро ходеше на спортна гимнастика, а сега вече тренира и той лека атлетика. Това е тяхно желание. Ако искат друго - да е друго. Искам да ги науча на търпение, защото винаги съм казвала, че в спортната им кариера много хора не са дочакали своя спортен миг заради липсата на търпение. Спортът ми е дал много. Калил ме е. Най-тежката ми година бе 1999 година. След операцията, която преминах, ми бе нужно много търпение, за да успея да се завърна. Мисля, че всеки един човек може да каже че е победител, защото всеки ден печели някакви лични битки”. Сподели:", "date": "2018.12.23", "title": "Жена с кауза: Тереза Маринова за платформата „Живей активно” и за победите си в живота"}
{"url": "https://pik.bg/%D0%B8%D0%BC%D0%B0-%D0%BB%D0%B8-%D0%B2%D0%B8%D0%BD%D0%BE%D0%B2%D0%BD%D0%B8-%D0%B7%D0%B0-%D0%BA%D0%B0%D1%81%D0%B0%D0%BF%D0%BD%D0%B8%D1%86%D0%B0%D1%82%D0%B0-%D0%B6%D0%B8%D1%82%D0%B5%D0%BB%D0%B8-%D0%BD%D0%B0-%D0%B7%D0%B2%D1%8A%D0%BD%D0%B8%D1%87%D0%B5%D0%B2%D0%BE-%D1%81-%D1%82%D0%B5%D0%B6%D0%BA%D0%B8-%D0%B4%D1%83%D0%BC%D0%B8-%D0%B7%D0%B0-%D0%BA%D1%8A%D1%80%D0%B2%D0%B0%D0%B2%D0%B8%D1%8F-%D0%B0%D0%B4-news806367.html", "text": "Жители на пазарджишкото село Звъничево коментираха пред Нова телевизия причините за вчерашния кървав ад край селото, при който загинаха петима души след верижна катастрофа, в която участваха 11 превозни средства. „В 07:00 часа тръгвам за работа – разказва Елена Малева, която живее край пътния възел край село Звъничево, където се случи трагедията. - Пътят беше заледен. От 1990 година живея тук. Надлезът имаше осветление. Вече осем години обаче, откакто се прави ремонт тук, няма такова. Тук е тъмна тъмница. Снощи в 21:30 часа видях че опесъчават, а досега не е било така. Вчера до Пазарджик пътя бе такъв - заледен. Познавам две от жертвите. Двама мъже, за които не вярвам да са употребили алкохол. За мен виновна е пътната обстановка и това, че не е било опесъчено”. „Една от колите ме задмина – добавя автобусният шофьор Георги Кадийски, който е бил на мястото на инцидента. - Вече след това видях, че тя се е ударила. Аз спрях, а след мен започнаха да се удрят коли. Чувах само ударите след мен. Като слязох от рейса, надлеза бе стъкло и не можеше дори да се ходи. Имаше табела преди години за ограничение на скоростта при слизане от надлеза, но сега няма. Може и това да е причината, но едва ли”. „Съоръжението е в населено място и ограничението е минимум 50 км – заяви Мая Шимбова директор „Пътно управление” Пазарджик. - Всеки шофьор е наясно, че в населено място има ограничение от 50 км. Разследващите трябва да се произнесат дали е имало заледяване. В последните десетина дни мога да кажа, че валежи не е имало. Гъстата мъгла по това време и малката видимост може да доведат до заледяване. Съоръженията не могат да се опесъчат едновременно. Колегите са излезли, но не могат едновременно да опесъчават навсякъде. Правим проверки на фирмата-изпълнител и подизпълнител. Имало е снегопочистваща техника на това съоръжение преди часа на инцидента. Това мога да кажа”. Сподели:", "date": "2018.12.23", "title": "ИМА ЛИ ВИНОВНИ ЗА КАСАПНИЦАТА: Жители на Звъничево с тежки думи за кървавия ад"}
{"url": "https://pik.bg/%D1%83%D0%B6%D0%B0%D1%81%D1%8A%D1%82-%D1%80%D0%B0%D1%81%D1%82%D0%B5-%D0%B1%D1%80%D0%BE%D1%8F%D1%82-%D0%BD%D0%B0-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BD%D0%B0-%D1%86%D1%83%D0%BD%D0%B0%D0%BC%D0%B8%D1%82%D0%BE-%D0%B2-%D0%B8%D0%BD%D0%B4%D0%BE%D0%BD%D0%B5%D0%B7%D0%B8%D1%8F-%D0%B4%D0%BE%D1%81%D1%82%D0%B8%D0%B3%D0%BD%D0%B0-222-%D0%B4%D1%83%D1%88%D0%B8-news806439.html", "text": "Броят на жертвите на цунамито, което удари крайбрежните райони на Зондския пролив в Индонезия достигна 222-ма души, съобщава „Франс Прес”, цитирани от РИА Новости. По-рано официално бе потвърдено за 168 загинали, 745 пострадали и 30 безследно изчезнали. Агенцията се позовава на представителя на Националното управление по ликвидация на последствията от стихийни бедствия в Индонезия Сутопо Пурво Нугрохо. „Можем да потвърдим за 22-ма загинали, 843 пострадали и 28 безследно изчезнали”, е заявил Нугрохо. Той е добавил, че се очаква броят на жертвите да нарасне. Сподели:", "date": "2018.12.23", "title": "Ужасът расте: Броят на жертвите на цунамито в Индонезия достигна 222 души"}
{"url": "https://pik.bg/%D0%B4%D0%B6%D0%B8%D0%B3%D0%B8%D1%82-%D0%BF%D0%BE%D0%BC%D0%B5%D1%82%D0%B5-%D0%B4%D0%B2%D0%B5-%D0%BF%D0%B0%D1%80%D0%BA%D0%B8%D1%80%D0%B0%D0%BD%D0%B8-%D0%BA%D0%BE%D0%BB%D0%B8-%D0%B2%D1%8A%D0%B2-%D0%B2%D0%B5%D0%BB%D0%B8%D0%BD%D0%B3%D1%80%D0%B0%D0%B4-%D0%B8-%D0%B8%D0%B7%D0%B1%D1%8F%D0%B3%D0%B0-news806438.html", "text": "41-годишен шофьор е блъснал два леки автомобила във Велинград и е избягал от мястото на инцидента. Това съобщиха от ОДМВР - Пазарджик. Сигналът за случилото се е получен в полицейското управление рано сутринта на 22 декември 2018 г. Пред къща за гости в курорта било установено, че неизвестен водач е блъснал паркирани „Пежо“ и „Фолксваген“. Вместо да остане на място и да сигнализира органите на реда, той напуснал местопроизшествието. На мястото на сблъсъка е извършен оглед от дежурна група при РУ - Велинград. Проведени са действия по издирване и установяване на извършителя. Няколко часа по-късно се оказало, че това е 41-годишен мъж с инициали А.М. от село Грашево. Спрямо него е образувано полицейско производство. Сподели:", "date": "2018.12.23", "title": "Джигит помете две паркирани коли във Велинград и избяга"}
{"url": "https://pik.bg/%D0%B2%D1%8A%D0%B2-%D0%B2%D0%B8%D0%B4%D0%B8%D0%BD-%D0%BE%D1%82%D1%87%D0%B5%D1%82%D0%BE%D1%85%D0%B0-%D1%80%D0%B5%D0%BA%D0%BE%D1%80%D0%B4%D0%BD%D0%BE-%D0%B7%D0%B0%D0%BC%D1%8A%D1%80%D1%81%D1%8F%D0%B2%D0%B0%D0%BD%D0%B5-%D0%BD%D0%B0-%D0%B2%D1%8A%D0%B7%D0%B4%D1%83%D1%85%D0%B0-%E2%80%93-10-%D0%BF%D1%8A%D1%82%D0%B8-%D0%BD%D0%B0%D0%B4-%D0%BD%D0%BE%D1%80%D0%BC%D0%B0%D1%82%D0%B0-news806399.html", "text": "Последните работни дни отново дишахме въздух със замърсяване над обичайното. Данните сочеха фини прахови частици повече от допустимото. В петък сутрин- три пъти над нормите в някои части на столицата. И не става дума само за София, съобщава Нова телевизия. Вчера имаше замърсяване над допустимите норми на 13 места в страната. Във Видин в събота вечер е отчетено рекордно ниво на замърсяване на въздуха - 10 пъти над нормата. Директорът на Регионалната агенция по околна среда и водите Деница Славкова заяви пред сутрешния блок на Нова телевизия, че осреднените данни за предходното денонощие показват пик на замърсяването в региона вчера вечерта  около 19:00 часа – над 500 mg/m3, което надхвърля 10 пъти нормата. „За първи път виждам такава стойност отчетена през  годините – признава Славкова. - За съжаление, това за пореден път показва, че изцяло замърсяването на въздуха се дължи предимно на битовото отопление”. Сподели:", "date": "2018.12.23", "title": "Във Видин отчетоха рекордно замърсяване на въздуха – 10 пъти над нормата"}
{"url": "https://pik.bg/%D0%BD%D1%8F%D0%BC%D0%B0-%D0%BF%D1%80%D0%BE%D1%88%D0%BA%D0%B0-%D1%82%D1%80%D0%B8%D0%BC%D0%B0-%D0%BD%D0%B0%D0%B3%D0%BB%D0%B5%D1%86%D0%B8-%D0%B8%D0%B7%D0%B3%D0%BE%D1%80%D1%8F%D1%85%D0%B0-%D1%81-1000-%D0%BA%D0%B8%D0%BD%D1%82%D0%B0---%D1%88%D0%BF%D0%BE%D1%80%D0%B8%D0%BB%D0%B8-%D0%B2-%D0%B0%D0%B2%D0%B0%D1%80%D0%B8%D0%B9%D0%BD%D0%B0%D1%82%D0%B0-%D0%BB%D0%B5%D0%BD%D1%82%D0%B0-%D0%BD%D0%B0-%D1%85%D0%B5%D0%BC%D1%83%D1%81-news806330.html", "text": "Екипите на \"Пътна полиция\" към ОДМВР-София са работили при максимален капацитет за регулиране и подпомагане на интензивния трафик по основните пътни артерии на обслужваната територия, съобщиха от Областната дирекция. В резултат на завишения контрол по отношение спазването на ЗДвП, в един от най-натоварените участъци на автомагистрала \"Хемус\", преди тунел \"Витиня\", е образувано бързо производство за управление на МПС с концентрация на алкохол в кръвта 2,58 на хиляда, срещу мъж, возещ жена и малолетно дете. Съставени са 3 акта за движение в аварийна лента на АМ, като санкцията е 1000 лв. и 3 месеца лишаване от право да управлява МПС. Друг тарикат пък шпорил в насрещната лента и също е санкционира с 1000 лв. и 3 месеца без книжка. Един акт е съставен за неспазване на дистанция, а един шофьор е отнесъл акт за нередовни документи. От ОДМВР-София напомнят, че спрямо всеки установен нарушител, който с рисковото си поведение на пътя застрашава безопасността на останалите участници в движението, ще бъде прилагана нулева толерантност. Сподели:", "date": "2018.12.23", "title": "НЯМА ПРОШКА: Трима наглеци изгоряха с 1000 кинта - шпорили в аварийната лента на \"Хемус\""}
{"url": "https://pik.bg/%D1%82%D0%BE%D0%B2%D0%B0-%D0%B5-%D0%BB%D0%BE%D1%82%D0%B0%D1%80%D0%B8%D1%8F-%D0%B5%D0%BB-%D0%B3%D0%BE%D1%80%D0%B4%D0%BE-%D1%80%D0%B0%D0%B7%D0%BF%D1%80%D0%B5%D0%B4%D0%B5%D0%BB%D0%B8-24-%D0%BC%D0%BB%D1%80%D0%B4-%D0%B5%D0%B2%D1%80%D0%BE-news806295.html", "text": "Испанската традиционна коледна лотария \"Ел Гордо\" тази година разпредели печалби на стойност 2,4 милиарда евро, съобщиха Асошиейтед прес и ДПА, цитирани от БТА. Най-голямата премия на билет е 400 000 евро. Спечели я номер 03347. Има обаче още много по-малки награди. Тегленето на лотарията в мадридската опера \"Театро Реал\" продължава часове. За разлика от лотариите с джакпот, традиционната коледна лотария \"Ел Гордо\" ощастливява хиляди собственици на лотарийни билети. \"Ел Гордо\" е най-старата лотария в света. Тя се организира от над 200 години. Други лотарии имат по-големи индивидуални премии, но \"Ел Гордо\" раздава най-голяма сума. Билетите струват по 20 евро. Хората обикновено се събират и купуват по няколко на групи. Тегленето на печалбите приковава испанците пред телевизионните екрани. Печелившите числа се обявяват от специално подготвени за целта ученици. Сподели:", "date": "2018.12.23", "title": "ТОВА Е ЛОТАРИЯ: \"Ел Гордо\" разпредели 2,4 млрд. евро"}
{"url": "https://pik.bg/%D1%87%D1%83%D0%B4%D0%BE-105-%D0%B3%D0%BE%D0%B4%D0%B8%D1%88%D0%B5%D0%BD-%D0%B4%D1%8F%D0%B4%D0%BE-%D0%BF%D1%80%D0%BE%D0%B3%D0%BB%D0%B5%D0%B4%D0%BD%D0%B0-%D1%81-%D0%BC%D0%B5%D0%B4-news806403.html", "text": "105-годишният Георги Георгиев от с. Бенковски, който е най-възрастният в Пловдивския регион, вече вижда добре, след като успял да се отърве от перде с народна рецепта. Сам приложил лечението, което дало невероятен резултат. Според неговата рецепта в 200 г вода се слага лъжичка разтопен мед. От сместа се гребва една капачка и се допира до окото, обяснява дълголетникът. Той признава, че усещал болка, все едно му забивали иглички, но не се отказал. Правел процедурата вечер в продължение на 2 месеца и зрението му се засилило. Дори лекарите се удивили от резултатите, които ветеранът постигнал. Всъщност дядото получил катаракта преди 40 години. Тогава той не пожелал да се оперира и решил да пробва с народния лек. Сега можел да гледа телевизия и да чете без очила, а според медицината и лекарите би трябвало вече да е сляп. По думите на близките му бай Георги имал проблеми само с коляното и кръвното. В последно време се оплаквал и от нарушен сън, затова си пийвал преди лягане половин чаша червено вино. Цигара не бил докосвал цял живот. В разрез със съветите за здравословно хранене ядял много сланина и тлъсто месо. „Хубавата мръвка трябва „да се тресе“, категоричен е дълголетникът. От постните ястия предпочита доматена супа. Сутрин си хапвал попара с мляко или чай с мекици. Задължително ядял и един лимон. След това нахранвал кокошките и кучето и отивал на разходка из селото. Обяда пропускал. Вечерял в 16 ч. и се изпъвал на леглото да гледа телевизия или четял вестник. Сподели:", "date": "2018.12.23", "title": "ЧУДО: 105-годишен дядо прогледна с мед"}
{"url": "https://pik.bg/%D0%BE%D0%B1%D0%BD%D0%BE%D0%B2%D1%8F%D0%B2%D0%B0%D1%82-%D0%BA%D1%80%D0%B0%D0%B9%D0%B1%D1%80%D0%B5%D0%B6%D0%BD%D0%B0%D1%82%D0%B0-%D0%B0%D0%BB%D0%B5%D1%8F-%D0%B2-%D0%B1%D0%B0%D0%BB%D1%87%D0%B8%D0%BA-%D0%B7%D0%B0-%D0%BB%D0%B5%D1%82%D0%BD%D0%B8%D1%8F-%D1%81%D0%B5%D0%B7%D0%BE%D0%BD-news806430.html", "text": "Крайбрежната алея в Балчик ще бъде обновена за идващия туристически сезон с финансов ресурс от 1 500 000 лева, съобщи заместник-кметът по устройство на територията Димитрин Димитров. Инвестицията е осигурена по Програмата за трансгранично сътрудничество \"Interreg V-A Румъния-България 2014-2020 година\". В участъка между културно-информационния център \"Мелницата\" и архитектурно-парковия комплекс \"Двореца\" с дължина 2400 метра ще бъдат укрепени пропаднали зони. Ще бъде положена нова настилка от асфалт и гранитни плочи. Около яхтеното пристанище ще бъде монтиран нов метален парапет. Очаква се строителните работи да започнат напролет, посочи заместник-кметът. След реконструкцията алеята ще привлича повече пешеходци и велосипедисти за разходки край морето. Очаква се да се увеличат и посещенията в \"Мелницата\" и \"Двореца\", които дамбата свързва. В трансграничния проект Балчик си партнира с румънската община Мангалия, където също се предвижда благоустройство на крайбрежна алея, каза Димитрин Димитров. Сподели:", "date": "2018.12.23", "title": "Обновяват крайбрежната алея в Балчик за летния сезон"}
{"url": "https://pik.bg/%D1%86%D1%83%D0%BD%D0%B0%D0%BC%D0%B8%D1%82%D0%BE-%D0%B2-%D0%B8%D0%BD%D0%B4%D0%BE%D0%BD%D0%B5%D0%B7%D0%B8%D1%8F-%D0%BE%D1%82%D0%BD%D0%B5%D1%81%D0%B5-%D0%BE%D1%82-%D1%81%D1%86%D0%B5%D0%BD%D0%B0%D1%82%D0%B0-%D0%BC%D1%83%D0%B7%D0%B8%D0%BA%D0%B0%D0%BD%D1%82%D0%B8-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%BA%D0%BE%D0%BD%D1%86%D0%B5%D1%80%D1%82-%D0%B2%D0%B8%D0%B4%D0%B5%D0%BE-news806429.html", "text": "Участниците от индонезийската рок група Seventeen бяха буквално отнесени от сцената от цунамито, което удари Индонезия във вечерните часове на 22 декември, съобщава „Газета”. Видео от случилото се, се появи в YouTube, като е било качено от ползвателя Rizky Rifangga. Групата изнасяла концерт, когато цунамито удари крайбрежния район на Зондския пролив в западната част на Индонезия. На кадрите се вижда как вълната отнася от сцената членовете на групата. Двата от музикантите се водят безследвон изчезнали. Последните данни са за около 222 жертви на стихията. Сподели:", "date": "2018.12.23", "title": "Цунамито в Индонезия отнесе от сцената музиканти по време на концерт (ВИДЕО)"}
{"url": "https://pik.bg/%D0%BF%D1%8A%D1%82%D0%BD%D0%B8%D1%87%D0%B5%D1%81%D0%BA%D0%B8-%D1%81%D0%B0%D0%BC%D0%BE%D0%BB%D0%B5%D1%82-%D0%BA%D0%B0%D1%86%D0%BD%D0%B0-%D0%BF%D1%80%D0%B8%D0%BD%D1%83%D0%B4%D0%B8%D1%82%D0%B5%D0%BB%D0%BD%D0%BE-%D0%B2-%D0%B1%D0%B5%D1%80%D0%BB%D0%B8%D0%BD-%D0%B7%D0%B0%D1%80%D0%B0%D0%B4%D0%B8-%D0%B4%D0%B5%D1%84%D0%B5%D0%BA%D1%82%D0%B8%D1%80%D0%B0%D0%BB%D0%B0-%D0%BA%D0%B0%D1%84%D0%B5%D0%B2%D0%B0%D1%80%D0%BA%D0%B0-news806431.html", "text": "Пътнически самолет, изпълняващ курс между датския град Билунд и германския Франкфурт, е извършил принудително кацане на летището в Берлин заради.. дефектирала на борда кафеварка, съобщава DPA, цитирани от ТАСС. Според информацията, кафеварка в бордовата кухня на самолета дала на късо. Членовете на екипажа усетили миризмата на изгоряло, което принудило камандира на полета да поиска извънредно кацане на летището в Берлин. На борда на самолета е имало 90 пасажери, като не се съобщава за пострадали. Сподели:", "date": "2018.12.23", "title": "Пътнически самолет кацна принудително в Берлин заради... дефектирала кафеварка"}
{"url": "https://pik.bg/%D0%BA%D0%BE%D0%BB%D0%B5%D0%B4%D0%BD%D0%B0-%D0%B8%D0%B7%D0%BD%D0%B5%D0%BD%D0%B0%D0%B4%D0%B0-%D0%BF%D0%BE%D0%B4-%D1%82%D0%B5%D0%BF%D0%B5%D1%82%D0%B0%D1%82%D0%B0---%D0%B1%D0%B5%D0%B7%D0%BF%D0%BB%D0%B0%D1%82%D0%BD%D0%B0-%D1%81%D0%B8%D0%BD%D1%8F-%D0%B7%D0%BE%D0%BD%D0%B0%E2%80%9C-%D0%BE%D1%82-%D0%B4%D0%BD%D0%B5%D1%81-news806328.html", "text": "Пловдивчани и гостите на града ще могат да паркират безплатно в \"Синя зона“ по коледните празници – в периода от днес до 26 декември включително. Паркиране на аванта ще има също и на 1 януари 2019 година, съобщиха от ОП \"Паркиране и репатриране“. Работното време на „Синя зона“ в Пловдив е от 8:30 до 17:30 часа в дните от понеделник до събота включително. Освен в неделя, за престой не се заплаща и в дните на официалните празници и свързаните с тях почивни дни. Цената за един час престой е 2 лева. Сподели:", "date": "2018.12.23", "title": "Коледна изненада под тепетата - безплатна \"Синя зона“ от днес"}
{"url": "https://pik.bg/%D0%B2%D0%B0%D0%B6%D0%BD%D0%BE-%D1%80%D1%83%D1%81%D0%B8%D1%8F-%D1%81-%D0%BF%D0%BE%D1%81%D0%BB%D0%B5%D0%B4%D0%BD%D0%B8-%D0%BF%D0%BE%D0%B4%D1%80%D0%BE%D0%B1%D0%BD%D0%BE%D1%81%D1%82%D0%B8-%D0%B7%D0%B0-%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2-news806476.html", "text": "Изпълнението на проекта \"Северен поток-2\" върви по график и вече са изградени близо 370 километра от газопровода, съобщи днес операторът на проекта компанията „Норд стрийм 2“, цитирана от ТАСС. Към момента са положени тръбите на участък от около 370 километра, се посочва в комюникето на компанията, публикувано днес на сайта й. Както бе съобщено по-рано Норд стрийм 2, чийто единствен акционер е руският газов концерн Газпром, е получила необходимите разрешения в четири от петте страни по маршрута на \"Северен поток-2\". По газопровода се работи в Швеция, Финландия, Германия и Русия в съответствие с издадените национални разрешителни. Проектът \"Северен поток-2\" предвижда да се изградят две линии от газопровода с обща мощност 55 млрд. кубични метра годишно от крайбрежието на Русия през Балтийско море до Германия. Съоръжението ще заобикаля транзитните страни Украйна, Беларус, Полша и другите източноевропейски и балтийски страни през изключителните икономически зони и териториални води на пет държави - Русия, Финландия, Швеция, Дания и Германия. Общата стойност на проекта се оценява на 9,5 млрд. евро. На 12 декември Европейският парламент призова да бъде спрян строежът на разширението на газопровода \"Северен поток\". Резолюцията бе утвърдена с 433 гласа \"за\", 105 \"против\" и 30 въздържали се. Причина за призива е ключовата роля на Украйна в европейската енергийна мрежа, се посочва в съобщение на ЕП. Според евродепутатите доизграждането на газопровода, който заобикаля Украйна, \"е политически проект, който представлява заплаха за европейската енергийна сигурност\". Сподели:", "date": "2018.12.23", "title": "ВАЖНО: Русия с последни подробности за \"Северен поток-2\""}
