{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-tv-%D1%81%D1%82%D0%B8%D0%BB%D0%B8%D1%81%D1%82%D1%8A%D1%82-%D0%BD%D0%B0-%D0%B7%D0%B2%D0%B5%D0%B7%D0%B4%D0%B8%D1%82%D0%B5-%D1%81%D1%82%D0%BE%D1%8F%D0%BD-%D0%B0%D0%BF%D0%BE%D1%81%D1%82%D0%BE%D0%BB%D0%BE%D0%B2-%D1%81-%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B7%D0%B0-%D1%86%D0%B5%D1%86%D0%B8-%D0%BA%D1%80%D0%B0%D1%81%D0%B8%D0%BC-news847737.html", "text": "Стоян Апостолов е модният гуру на родния светски елит. Миналата година бе коронясан за Стилист №1, а работата му бе оценена дори от модна къща \"Ив Сен Лоран\". За организацията на най-важното събитие в живота си - своята сватба, наскоро му се довери Цеци Красимирова. \"Благодарен съм на Цеци и Майкъл, че бях част от тази приказка. Започнахме подготовката за сватбата през декември миналата година. Дизайнерката Евгения Борисова направи една наистина уникална рокля - произведение на модното изкуство, която бе оценена от много световни медии. След сватбата получихме предложение да представим роклята в британската версия на \"Vogue Brides\" - модната библия за сватбена тоалети. В момента сме в процес на предоставяне на матриалите\", призна пред камерата на ПИК TV Апостолов. Работата му винаги го е срещала с интересни и вдъхновяващи хора, много от които звезди от световна величина. Една от тях е майката на Наоми Кембъл - Валери Морис Кембъл. \"Запознахме се в \"Инстаграм\" и започнахме да водим кореспонденденция. В момента с пиар експерта Мартин Райков сме в преговори Валери да посети България. Планът е това да се случи през есента за моден спектакъл на Жени Борисова\", издаде още модният спец. Кой е неговият откривател, който му дава поле за изява като стилист, колко тежи сватбената рокля на Крамирова, кариерата на кой роден супермодел за \"Шанел\" Стоян предрича, къде ще се срещне с Наоми Кембъл - гледайте сега в \"Жълтите новини\": Сподели:", "date": "2019.06.08", "title": "САМО В ПИК TV! Стилистът на звездите Стоян Апостолов с ексклузивни разкрития за Цеци Красимирова и защо майката на Наоми Кембъл пристига в България"}
{"url": "https://pik.bg/%D0%BD%D0%B0%D1%80%D0%BE%D1%87%D0%B8%D1%85%D0%B0-%D1%80%D1%83%D1%81%D0%BA%D0%B8-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D1%89-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82-%D0%B7%D0%B0-%D0%BD%D0%B0%D1%80%D0%BA%D0%BE%D0%B4%D0%B8%D0%BB%D1%8A%D1%80%D1%81%D1%82%D0%B2%D0%BE-news847713.html", "text": "Руската полиция обвини разследващ журналист в опит да продаде „голямо количество“ наркотици, съобщи неговият адвокат, цитиран от „Франс Прес” и БНР. „Иван Голунов е обвинен в опит за продажба на наркотици“, обяви адвокат Павел Чиков. 36-годишният Голунов е репортер на независимия новинарски сайт „Медуза“. Той бе задържан в четвъртък в Москва за притежание на пет пакета дизайнерска дрога – мефедрон. По-късно от полицията съобщиха, че са открили в апартамента му кокаин. Привърженици на Голунов заявяват, че обвинението е изфабрикувано заради разследванията му за корупция на високо ниво. Ако бъде признат за виновен, Голунов е заплашен от продължителна присъда затвор. Сподели:", "date": "2019.06.08", "title": "Нарочиха руски разследващ журналист за наркодилърство"}
{"url": "https://pik.bg/%D0%B1%D1%80%D0%B0%D0%BD%D0%B8%D1%82%D0%B5%D0%BB-%D0%BD%D0%B0-%D0%BA%D0%BE%D1%81%D0%BE%D0%B2%D0%BE-%D1%81%D0%B5-%D0%B7%D0%B0%D0%BA%D0%B0%D0%BD%D0%B8-%D0%BE%D1%82%D0%B8%D0%B2%D0%B0%D0%BC%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B7%D0%B0-%D0%BF%D0%BE%D0%B1%D0%B5%D0%B4%D0%B0-news847708.html", "text": "Защитникът на националния отбор на Косово по футбол Фидан Алити заяви, че е разочарован от пропуснатата победа при гостуването на Черна гора в европейска квалификация снощи. Двубоят в Подгорица завърши 1:1, а за Косово предстои още едно гостуване на България в София в понеделник. \"Изиграхме добър мач. Поведохме и имахме достатъчно ситуации за втори гол, с който да решим всичко, но не се възползвахме. Не знам какво да кажа. Изпуснахме победата. Не смятам, че ни липсва опит. Може би нямахме късмет, който понякога оказва сериозно влияние във футбола. Надяваме се шансът да бъде на наша страна в следващия ни мач. Отиваме в България, за да вземем трите точки. Сега най-важното е да си починем и да бъден възстановени на 100 процента за двубоя в София\", заяви бранителят на шведския Калмар. Милот Рашица, който откри резултата срещу Черна гора, също смята, че Косово е трябвало да спечели. \"Заслужавахме победата. С оглед на играта, особено през първото полувреме, когато трябваше да вкараме още един-два гола. Ще трябва да анализираме нещата. В първия ни мач срещу България имахме превъзходство, но също пропуснахме победата. Спечелените 2 точки от първите ни две срещи не са достатъчни. Съвсем спокойно можеше да имаме 4, а дори и 6. Надявам се на наваксаме пропуснатото при гостуването в София\", заяви Рашица, който играе във Вердер Бремен, акцентира \"Гол\". Сподели:", "date": "2019.06.08", "title": "Бранител на Косово се закани: Отиваме в България за победа"}
{"url": "https://pik.bg/%D1%81%D0%B0%D0%BC%D0%BE-%D0%B7%D0%B0-%D0%BC%D1%8A%D0%B6%D0%B5-%D0%BA%D0%B0%D0%BA-%D0%B4%D0%B0-%D0%BD%D0%B0%D0%BA%D0%B0%D1%80%D0%B0%D1%82%D0%B5-%D0%B3%D0%BE%D1%81%D1%82%D0%B5%D0%BD%D0%BA%D0%B0%D1%82%D0%B0-%D0%B4%D0%B0-%D1%81%D0%B8-%D1%82%D1%80%D1%8A%D0%B3%D0%BD%D0%B5-%D1%81%D0%BB%D0%B5%D0%B4-%D1%81%D0%B5%D0%BA%D1%81%D0%B0-news847421.html", "text": "Някои мъже обичат свободата си и своето лично пространство повече от всичко на света. Точно тези мъже не търсят сериозно обвързване, нито пък компания за цялата нощ. Те обичат да показват спалнята си на различни жени, но не и кухнята си на сутринта. Дори и най-изпечените мъжкари-свалячи могат да изпитат известни затруднения с изпращането на поредната гостенка. Все пак жените търсят емоционална близост след като са получили физическа такава. В случай, че и вие сте от мъжете, които предпочитат да спят сами, ето няколко стратегии, които могат да ви избавят от присъствието на втори човек в леглото ви (поне докогато вие самите не го поискате): . Това е едно от най-често използваните извинения. Кажете на жената, че всичко е било прекрасно, но сутринта трябва да ставате рано, защото ви се налага да свършите определено нещо (за по-голяма убедителност дайте точен пример). Ако сте късметлии, ще получите отговор от дамата, че тя също трябва да става рано и ще се разделите с усмивка на вратата. Въпреки това внимавайте с въпросното оправдание, защото винаги нещо може да се обърка. . Кажете на жената, която искате да изпратите, че сте сомнамбул. Може да ви звучи абсурдно и твърде невъзможно, но точно това е ключът към успеха. Колко мъже биха използвали подобно оправдание? Истината е, че почти никой. Поемете риска и действайте. В най-добрия случай може да кажете, че имате съквартирант/и, а не, че все още живеете с родителите си. Каквото и да изберете обаче представете ситуацията по начин, който определено няма да се хареса на жената. Например, че съквартирантът ви е много шумен и още в 6:00 сутринта надува музиката. Извиненията с родителите могат да бъдат безкрайни – от това, че майка ви обича да нахлува рано сутрин в стаята ви до това, че те все още ви смятат за девствени (във всички случаи жената ще ви помисли за задръстен и сама ще иска да избяга). Макар че повечето жени биха желали да чуят: „Искаш ли някоя моя тениска, с която да спиш?“, някои от тях ще се зарадват и на жеста да ги закарате до дома им. Още повече с предлагането на своите „транспортни услуги“ вие изглеждате мили, но и не оставяте възможност за отказ. 1. Оправданието със сутрешните задачи 2. Поставете си „диагноза“ 3. Обвинете някой друг. 4. Предложете ѝ да я закарате до вкъщи. Сподели:", "date": "2019.06.08", "title": "САМО ЗА МЪЖЕ: Как да накарате гостенката да си тръгне след секса"}
{"url": "https://pik.bg/%D0%B2-%D0%BA%D0%B0%D0%BD%D0%B0%D0%B4%D0%B0-%D0%B3%D1%80%D1%8A%D0%BC%D0%BD%D0%B0%D1%85%D0%B0-%D0%B8%D0%B7%D0%B2%D0%B5%D1%81%D1%82%D0%B5%D0%BD-%D1%80%D0%B0%D0%BF%D1%8A%D1%80-news847788.html", "text": "Известният рапър Jahiant Jahh е бил убит при стрелба в канадската столица Отава. Той е починал от раните си в болница, съобщава БГНЕС. След като се е опитал да защити дъщеря си, която била нападната от двама мъже на площад в центъра на града, нападателите го простреляли два пъти. Сподели:", "date": "2019.06.08", "title": "В Канада гръмнаха известен рапър"}
{"url": "https://pik.bg/%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B5%D0%BD%D0%B8%D0%B5-%D0%B2%D0%BE%D0%B4%D0%B0%D1%82%D0%B0-%D0%B2-%D1%81%D1%82%D1%80%D0%B5%D0%BB%D1%87%D0%B0-%D0%BD%D0%B5-%D1%81%D1%82%D0%B0%D0%B2%D0%B0-%D0%B7%D0%B0-%D0%BF%D0%B8%D0%B5%D0%BD%D0%B5-news847738.html", "text": "Водата в Стрелча е напълно негодна за пиене, предупреди местното ВиК. Причината е в обилните дъждове, паднали в района през последните дни. Водата, която пристига от пречиствателната станция, е силно замътнена. Вече са взети проби, за да се установи дали има наличие на коли-форми, предава БНР. ВиК събират водата в резервоари. Най-късно до утре сутринта ще започне възстановяване на водоподаването при положение, че не възникне извънредна ситуация. От водното дружество съобщават, че към момента водата може да се ползва само за битови нужди. Сподели:", "date": "2019.06.08", "title": "ПРЕДУПРЕЖДЕНИЕ: Водата в Стрелча не става за пиене"}
{"url": "https://pik.bg/%D0%B7%D0%B0%D0%B2%D1%8A%D1%80%D1%88%D0%B8-%D1%81%D1%82%D1%80%D0%BE%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BF%D1%8A%D1%80%D0%B2%D0%B0%D1%82%D0%B0-%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%B0-%D0%B4%D0%B6%D0%B0%D0%BC%D0%B8%D1%8F-%D0%B2-%D0%B0%D1%82%D0%B8%D0%BD%D0%B0-news847647.html", "text": "Завърши строителството на първата официална джамия в гръцката столица Атина след десетилетия на спорове между правителството и консервативни групи, съобщи вестник „Катимерини“, цитиран от „Дарик”. „Атина най-накрая има своя молитвен дом за мюсюлманите“, заяви гръцкият министър на образованието и вероизповеданията Костас Гавроглу, в реч след посещението на новата джамия. Молитвеният храм беше изграден с финансовата помощ на гръцката държава. Проектът срещна съпротивата на Православната църква и консервативни организации от 1979 г. насам. Джамията вече има Управителен съвет, назначен от правителството, но все още не е избран имам. Очаква се първата молитва в джамията да се състои през септември. Молитвите ще бъдат четени на арабски език, но проповедта ще бъде само на гръцки, съобщиха от гръцкото министерство на образованието и вероизповеданията. Сподели:", "date": "2019.06.08", "title": "Завърши строителството на първата официална джамия в Атина"}
{"url": "https://pik.bg/%D0%B2%D1%80%D0%B0%D1%87%D0%BA%D0%B0-%D0%BE%D1%82%D0%BC%D1%8A%D0%BA%D0%BD%D0%B0-%D0%BD%D0%B0%D0%B4-12-%D0%B1%D0%BE%D0%BD%D0%B0-%D0%BE%D1%82-%D0%BD%D0%B0%D0%B8%D0%B2%D0%B5%D0%BD-%D0%B4%D1%8F%D0%B4%D0%BE-news847728.html", "text": "85-годишен мъж от Шумен попаднал на обява във вестник през месец май 2016 г., в която жена от Русе предлагала помощ на хора с проблеми - врачувала, разваляла магии и давала съвети за щастие и семейна хармония. Възрастният мъж се свързал по телефона с нея и споделил, че в семейството му има проблем. Жената му казала, че може да му помогне, като за целта ще трябва да събере вода от седем енергийни извора, част от тях били в Турция. Той се съгласил. Всички съвети, които му давала по телефона мъжът плащал. Първият консулт струвал 150 лева, като от този момент сумата за всяко следващо обаждане и \"оказване на помощ“ ставала все по-висока. Последователно били пратени още 200, 220, 300 и 500 лева. Когато започнала да събира вода от чудодейните места поискала 2000 лева. След това казала, че е в Турция и трябва да вземе лек от енергийно място. Парите не стигали да бъде развалено проклятието и мъжът трябвало да ѝ даде още пари. Така за \"разваляне“ на семейната прокоба взела още два пъти пари - един път 5000 лева и друг път 4000. Въпреки дадената дума, че ще помогне на семейството резултат нямало. \"Магията“ трябвало да падне за два месеца. През това време, в периода май- юни 2016 година са дадени общо 12 730 лева. В РУ- Шумен била депозирана жалба и през месец февруари 2018 година след приключила проверка е образувано досъдебно производство за измама. В хода на разследването са разпитани свидетели, изготвени са експертизи. На 5 юни В.Н./ 30г./ от Русе е привлечена като обвиняема и е задържана. Напълно е възстановена взетата в размер на 12 730 лева сума на възрастното семейство от Шумен. В.Н. е осъждана през 2014 година за измама. Сподели:", "date": "2019.06.08", "title": "Врачка отмъкна над 12 бона от наивен дядо"}
{"url": "https://pik.bg/%D1%83%D1%81%D1%82%D0%B0%D0%BD%D0%BE%D0%B2%D0%B8%D1%85%D0%B0-%D0%B4%D0%B2%D0%B0-%D1%82%D0%BE%D0%BD%D0%B0-%D0%B4%D0%B8%D0%B7%D0%B5%D0%BB%D0%BE%D0%B2%D0%BE-%D0%B3%D0%BE%D1%80%D0%B8%D0%B2%D0%BE-%D0%B1%D0%B5%D0%B7-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B8-%D0%B2%D1%8A%D0%B2-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%BE-news847699.html", "text": "Установиха два тона дизелово гориво без документи, съобщават от ОД на МВР Враца, цитирани от „Конкурент”. Според информацията, на 7 юни (петък) около 12:30 часа, при проверка в частен дом, находящ се в село Крушовица, Врачанско, в двора на проверяван имот са били установени 2 пластмасови цистерни с вместимост от по 1 тон, съдържащи 1 700 литра дизелово гориво. Снето е сведение от обитателя на имота И. Б., в което е заявил, че намереното количество дизелово гориво е негово, но няма документи за придобинането му. Заведена е преписка, уведомен е прокурор от районна прокуратура в Оряхово. Сподели:", "date": "2019.06.08", "title": "Установиха два тона дизелово гориво без документи във Врачанско"}
{"url": "https://pik.bg/k%D0%B0%D1%83%D0%B0%D0%B9-%D0%BB%D0%B5%D0%BD%D1%8A%D1%80%D0%B4-%D1%81-%D1%84%D0%B5%D0%BD%D0%BE%D0%BC%D0%B5%D0%BD%D0%B0%D0%BB%D0%BD%D0%BE-%D0%BF%D0%BE%D1%81%D1%82%D0%B8%D0%B6%D0%B5%D0%BD%D0%B8%D0%B5-%D0%B2-%D0%BD%D0%B1%D0%B0-news847710.html", "text": "Кауай Ленърд продължава с впечатляващите си изяви в плейофите, след като помогна на Торонто да поведе с 3-1 във финалите на НБА след победа със 105:92 над Голдън Стейт. Крилото наниза 36 точки в мач номер 4 от тазгодишните финали, а по този начин се нареди до легендите Коби Брайънт и ЛеБрон Джеймс. За Ленърд това бе четиринадесети мач от плейофите този сезон, в който вкарва поне 30 точки, а по този начин той повтори двете суперзвезди, които държат рекорда за най-много двубои с 30 или повече точки в рамките на едни плейофи в последните 10 години. 27-годишният баскетболист се отличи с 36 точки, 12 борби и 2 асистенции при третата победа на канадците във финалите. Средните му показатели в тазгодишните елиминации пък са 30.9 точки, 9.0 борби, 4.0 асистенции и 1.5 отнети топки. Досегашното му най-силно представяне в рамките на плейофите на даден сезон бе през 2016/2017, когато в 12 мача за Сан Антонио той постигаше по 27.7 точки, 7.8 борби, 4.6 асистенции и 1.7 отнети топки, акцентира \"Спортал\". Сподели:", "date": "2019.06.08", "title": "Kауай Ленърд с феноменално постижение в НБА"}
{"url": "https://pik.bg/%D0%B2%D0%B8%D0%B6%D1%82%D0%B5-%D1%88%D0%BE%D0%BA%D0%B8%D1%80%D0%B0%D1%89%D0%B8%D1%8F-%D0%B3%D0%B5%D0%B9-%D1%80%D0%B0%D0%B7%D0%B2%D1%80%D0%B0%D1%82-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D1%81%D0%BE%D1%84%D0%B8%D1%8F-%D1%81%D0%BD%D0%B8%D0%BC%D0%BA%D0%B8-news847775.html", "text": "Гей разврат в центъра на София по време на хомошествието, което се провежда за поредна година. Столицата буквално бе блокирана, жандармерия, полиция, тежки оръдия, пазеха лесбийки, гей ориентирани, бисексуални, трансджендъри и всякакви подобни, които тровят обществото с показен разврат. Както стана ясно, всичко това е с политически цели, за да може да им се гласуват някакви права, които те като редови граждани твърдят, че нямали. Какви точно са тези прави така и не става ясно, защото никой не ги преследва и си живеят, както искат. Мъже, облечени като жени, други, които се целуват насред Борисовата градина, натрапват пред децата разврата си посред бял ден. Накрая фактът е един - всички българи плащат за охраната им. Думите са малко, за да опишем бруталния разврат, разиграл се в центъра на София. Вижте снимките, които говорят повече и разкриват защо този разгул трябва да бъде запратен в някоя гора, а не на видно място в столицата. Сподели:", "date": "2019.06.08", "title": "Вижте шокиращия гей разврат в центъра на София (СНИМКИ)"}
{"url": "https://pik.bg/%D0%B0%D0%B4%D1%81%D0%BA%D0%BE-%D0%BC%D0%B5%D0%BB%D0%B5-%D0%BA%D1%80%D0%B0%D0%B9-%D1%81%D0%BB%D0%B8%D0%B2%D0%B5%D0%BD-%D0%B8%D0%BC%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-news847780.html", "text": "Сигналът за инцидента е подаден около 17 часа днес. Автомобилът е самокатастрофирал в местността Абланово в близост до града, като двамата са починали на място. На местопроизшествието са пристигнали екипи на полицията, които разследват причините за катастрофата. Образувано е досъдебно производство. Двама души са загинали при катастрофа край Сливен, съобщиха от ОД на МВР-Сливен. Сподели:", "date": "2019.06.08", "title": "Адско меле край Сливен, има загинали"}
{"url": "https://pik.bg/%D0%B2%D0%BA%D1%83%D1%81%D0%BD%D0%BE-%D0%BF%D1%80%D0%B0%D0%B7%D0%BD%D0%B8%D0%BA-%D0%BD%D0%B0-%D1%81%D1%83%D0%B4%D0%B6%D1%83%D0%BA%D0%B0-%D0%B2-%D0%B3%D0%BE%D1%80%D0%BD%D0%B0-%D0%BE%D1%80%D1%8F%D1%85%D0%BE%D0%B2%D0%B8%D1%86%D0%B0-news847739.html", "text": "В Горна Оряховица започна празникът на суджука, който е кулинарният символ на града. В 13-ото му издание има фолклорни концерти и разбира се много кулинарни състезания. Три тона мезета са подготвили за празника трите местни фирми, които единствени в страната имат правото да произвеждат горнооряховски суджук. Министерството на земеделието винаги се е стремяло да подкрепи българските производители, посочи при откриването на празника заместник-министърът Янко Иванов. \"Да съхранят и възродят производството на автентични родни продукти по традиционни рецепти“, каза при откриването той. За първи път се проведе конкурс за най-добре направен домашен суджук. Горнооряховските суджукари си имат свои рецепти за деликатеса, предава БНР. \"Тайните са в подправките и в качественото месо. Месото е предимно телешко, подбрано от врат и бут. Най-важната работа при суджука е отлежаването на самото месо. Не втаса ли месото, не става хубав суджук“, разкри тайните в приготвянето на вкусното изкушение местен майстор. В градската градина в Горна Оряховица се провеждат състезанията за най-добре обелен суджук, за най-бързо нарязване, ще има надяждане с деликатеса и надпревара за най-красиво аранжирано плато Сподели:", "date": "2019.06.08", "title": "ВКУСНО! Празник на суджука в Горна Оряховица"}
{"url": "https://pik.bg/%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D0%BC%D0%BE%D0%BB%D0%B4%D0%BE%D0%B2%D0%B0-%D0%BA%D0%B0%D1%82%D0%B5%D0%B3%D0%BE%D1%80%D0%B8%D1%87%D0%B5%D0%BD-%D0%BF%D1%80%D0%B5%D0%B4%D1%81%D1%80%D0%BE%D1%87%D0%BD%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8-%D1%81%D0%B0-%D0%BD%D0%B5%D0%B8%D0%B7%D0%B1%D0%B5%D0%B6%D0%BD%D0%B8-news847673.html", "text": "Републиканският съвет на Социалистическата партия на Молдова се събра на заседание, за да обсъди създалата се обстановка в страната и да вземе окончателно решение за последващите действия на формацията, съобщава изданието „Молдавские Ведомости“, цитирано от „Фокус”. Медията се позовава на молдовския президент и неформален лидер на социалистите Игор Додон. Държавният глава напомни, че от самото начало Социалистическата партия е предложила да се проведат преговори за създаване на управляваща коалиция с партиите, влизащи в блока ACUM. След това предложение са последвали дискусии, както официални, така и неофициални. „Ние видяхме, че депутатите от ACUM остават практически на предишните си позиции – коментира ситуацията Додон. - Те не са готови да гласуват за кандидата на социалистите за поста на председател на парламента, те са категорично против да ни дадат някое министерство и не е ясно, дали са готови да върнат пълномощията на президента. Очевидно е, че при тези условия ние не можем да създадем коалиция с десните“. Говорейки за демократите, държавният глава отбеляза, че социалистите не са провеждали преговори с ДПМ и не са им предлагали създаване на коалиция. „За да не ни обвиняват гражданите, че не сме говорили с всички, а веднага сме отишли към предсрочни избори, ние изслушахме техните предложения. Но ние от самото начало нямаме намерение да създаваме коалиция с тях“, заяви Додон. Държавният глава констатира, че социалистите са направили всичко възможно. Додон призна, че се е надявал, че събитията от последните дни ще приближат страната към създаване на нова власт. Сподели:", "date": "2019.06.08", "title": "Президентът на Молдова категоричен: Предсрочните избори са неизбежни"}
{"url": "https://pik.bg/%D0%B3%D0%BE%D1%80%D0%B5%D1%89-%D0%BA%D0%BE%D0%BC%D0%B5%D0%BD%D1%82%D0%B0%D1%80---%D0%BF%D1%8A%D1%80%D0%B2%D0%B0%D0%BD-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D1%81%D0%B5-%D0%B2%D1%80%D1%8A%D1%89%D0%B0-%D0%B2-%D0%B3%D0%B5%D1%80%D0%B1-%D0%B8-%D1%80%D0%B5%D1%81%D1%82%D0%B0%D1%80%D1%82%D0%B8%D1%80%D0%B0-%D0%BF%D0%B0%D1%80%D1%82%D0%B8%D1%8F%D1%82%D0%B0-news847689.html", "text": "Бойко Борисов се връща в ГЕРБ и предприема ярки опити за рестартиране на партията. Това .заяви пред Фокус политологът Първан Симеонов, директор на „Галъп интернешънъл“. Според него ходът на Борисов за партийните субсидии е популистки, като уточни обаче, че ГЕРБ ще получи позитиви от него. Първан Симеонов обясни, че е по-добре партиите да имат ясно и прозрачно обществено финансиране и че те трябва да бъдат оптимизирани, но не толкова рязко. Той коментира кои ще бъдат губещите от подобно прибързано намаляване. „Губещи ще бъдат всички, защото ще се намали възможността за прозрачно обществено финансиране. Най-вече губещите ще са нововлизащите малки формации, което донякъде може би ще ограничи демагогските, лично харизматични проекти. Това вероятно ще подейства оздравително, защото ще стабилизира системата, ще укрепнат съществуващите формации. Когато те укрепнат, обаче, няма да можем да отговорим на друго желание на хората, което постоянно виждаме – да се освежава системата. Новите партии по-трудно ще влизат при това положение. Не на последно място, ще го отнесат именно малките формации, които се борят за съществуването си и нямат възможност да вземат пари от различни икономически субекти“, обясни Първан Симеонов. Според него обаче предложението за партийните субсидии не бива да се прави по подобен емоционален, конюнктурен и необмислен начин. Дебатът по темата ще бъде по-скоро предизборен предвид предстоящите местни избори, прогнозира политологът. Сподели:", "date": "2019.06.08", "title": "ГОРЕЩ КОМЕНТАР - Първан Симеонов: Бойко Борисов се връща в ГЕРБ и рестартира партията"}
{"url": "https://pik.bg/%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B8-%D1%80%D1%83%D1%81%D0%B8%D1%8F-%D1%81%D0%B5-%D0%B4%D0%BE%D0%B3%D0%BE%D0%B2%D0%BE%D1%80%D0%B8%D1%85%D0%B0-%D0%B7%D0%B0-%D0%BF%D0%BE-%D1%82%D1%8F%D1%81%D0%BD%D0%BE-%D1%81%D1%8A%D1%82%D1%80%D1%83%D0%B4%D0%BD%D0%B8%D1%87%D0%B5%D1%81%D1%82%D0%B2%D0%BE-news847694.html", "text": "Ще има германска помощ за руската икономика, въпреки санкциите. Това стана ясно,  след като германският министър на икономиката Петер Алтмайер подписа споразумение с Русия, за намерения, предвиждащи засилване на сътрудничеството, се посочва в материал са германското издание „Die Zeit“, цитирано от „Фокус”. Това е политическо споразумение, призовано да помогне да се подобри в бъдеще, с помощта на германски технологии, ефективността на руската икономика, която все още е изоставаща. В документа са посочени пет пункта на сътрудничество. Така например, в него се говори за разширяване на „двустранното икономическо сътрудничество“ и създаване „на благоприятни условия за осъществяване на ефективна икономическа дейност“. При това подкрепата трябва да се оказа „с различни форми на сътрудничество“. В рамките на инициативата, също така, е предвиден обмен на информация за правната и нормативната база. Трябва да се осъществи подкрепа за обучение и повишаване на квалификацията на работниците и възможностите за осъществяване на обучение на руски експерти в Германия. В частност, става дума за сферите на енергоснабдяването, възобновяемите енергийни източници и цифровизацията. В подкрепа на Русия се изказа премиерът на Саксония Михаел Кречмер, който призова за отмяна на санкциите срещу Москва. „Конфликтите доведоха до колосално понижение на развитието на европейско-руските отношения. По тази причина ние искаме да засилим това сътрудничество, в рамките на възможното“, коментира Алтмайер. Сподели:", "date": "2019.06.08", "title": "Германия и Русия се договориха за по-тясно сътрудничество"}
{"url": "https://pik.bg/%D1%84%D1%80%D0%B5%D0%BD%D1%81%D0%BA%D0%B8%D1%82%D0%B5-%D0%B2%D0%BB%D0%B0%D1%81%D1%82%D0%B8-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D1%82-%D1%81%D1%85%D0%B5%D0%BC%D0%B0-%D1%81-1500-%D1%82%D0%BE%D0%BD%D0%B0-%D0%BD%D0%B5%D0%BA%D0%B0%D1%87%D0%B5%D1%81%D1%82%D0%B2%D0%B5%D0%BD%D0%BE-%D0%BC%D0%B5%D1%81%D0%BE-news847667.html", "text": "Френските власти разследват измамна схема за доставяне на нискокачествено месо на благотворителни организации, предаде \"Асошиейтед Прес\", цитирана от БНР. Местна компания е продала 1 500 тона замразени стекове на стойност 5,2 милиона евро на  организации във Франция като част от програма, финансирана от европейски фонд. Компанията е купила месото от доставчик от Полша. Посредник е била друга френска фирма. Проби от месото показали, че то не отговаря на френските стандарти и че в него преобладават мазнините. Според анализите, консумацията на това месо не вреди на здравето, но благотворителните организации  са призовани да го изтеглят от пазара. Сподели:", "date": "2019.06.08", "title": "Френските власти разследват схема с 1500 тона некачествено месо"}
{"url": "https://pik.bg/%D1%80%D0%B0%D1%81%D1%82%D0%B5%D0%BD%D0%B8%D1%8F%D1%82%D0%B0-%D0%BA%D0%BE%D0%B8%D1%82%D0%BE-%D1%89%D0%B5-%D0%B2%D0%B8-%D0%BF%D0%BE%D0%BC%D0%B0%D0%B3%D0%B0%D1%82-%D0%B4%D0%B0-%D1%81%D0%B5-%D0%BE%D1%82%D1%8A%D1%80%D0%B2%D0%B5%D1%82%D0%B5-%D0%BE%D1%82-%D0%BA%D0%BE%D0%BC%D0%B0%D1%80%D0%B8%D1%82%D0%B5-news847669.html", "text": "Ментата има полезно приложение не само в кулинарията. Изследванията сочат, че ментовото олио може да отблъсне носителите на заразни болести като малария, жълта треска и др. в продължение на 60-180 минути. Колко кръв пият комарите и други любопитни факти за кръвопийците Джодженът е всеизвестен естествен враг на комарите. Ако си сложите малко в джобовете, бъдете сигурни, че ще ги държи настрана. А ако насадите джоджен около дома си, със сигурност ще схванат намека, че не са добре дошли. Босилекът не е само идеалната подправка за любимата ви италианска паста, но също така и още един естествен неприятел на комарите. Благодарение на острата си миризма комарите предпочитат да стоят надалеч. Ново изследване сочи, че босилекът дори е отровен за тях. Бръмченето на комари в спалнята е един от най-неприятните звуци, които може да чуете през лятото. Това, което привлича комарите, е въглеродният диоксид, както и миризмата, която излъчва тялото ни. Природата обаче има лесни и екологични решения срещу неприятните насекоми. Ето кои са те: Уханието на лавандулата се възприема от комарите като силно отблъскваща миризма. Засадете си в градината или в саксии на балкона и смятайте проблема с комарите за решен. Невенът се отглежда лесно и съдържа специалното вещество thiophenes, което отблъсква насекомите – комари , листни въшки, трипс, б яла муха , мексикански бръмбар, гъсениции др. Здравецът е не само красиво, но и полезно растение, което отблъсква комарите и други вредители. Розмаринът е по-известен като подправка, но ароматът му е особено ефикасен и срещу насекоми. А ако обичате да си палите огън, сложете вътре няколко листенца и ще си спестите досадната борба с комарите. Ако засадите котешка трева в градината си, не само че домашният ви любимец ще бъде щастлив, но също така ще се насладите на приятна вечер навън без нежеланата компания на комарите. Растението е около десет пъти по-ефективно в борбата срещу комарите в сравнение с различни видове спрейове на химическа основа. Сподели:", "date": "2019.06.08", "title": "Растенията, които ще ви помагат да се отървете от комарите"}
{"url": "https://pik.bg/%D1%82%D1%80%D0%B8%D0%BC%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%B8-%D0%B5%D0%B4%D0%B8%D0%BD-%D1%82%D0%B5%D0%B6%D0%BA%D0%BE-%D1%80%D0%B0%D0%BD%D0%B5%D0%BD-%D1%81%D0%BB%D0%B5%D0%B4-%D0%B1%D1%83%D1%80%D1%8F%D1%82%D0%B0-%E2%80%9E%D0%BC%D0%B8%D0%B3%D0%B5%D0%BB%E2%80%9D-%D0%B2%D1%8A%D0%B2-%D1%84%D1%80%D0%B0%D0%BD%D1%86%D0%B8%D1%8F-news847697.html", "text": "Франция започна да изчислява щетите след мощната буря, преминала през страната. Стихията уби трима души и постави хиляди домове без електричество, съобщават световните агенции, цитирани от „Дарик”. Трима спасители от френската морска спасителна служба загинаха в петък, когато корабът им се преобърна в бурното море, след като бурята „Мигел“ удари бреговете на Атлантическия океан. Лодката на спасителната служба със седем души на борда се е преобърнала на 800 метра от брега, съобщи местната прокуратура. Трима от членовете на екипажа са загинали, а четирима са успели да доплуват до брега. Екипът се е опитвал да помогне на риболовна лодка, която се борела с гигантските вълни. Те бяха причинени от бурята „Мигел“, която удари бреговете с ветрове със скорост до 120 километра в час. \"От бурята едно дърво падна върху улична лампа на площад \"Битката при Сталинград\", която пък удари един човек\", съобщиха от пожарната служба. Националната електрическа компания на Франция заяви в ранните часове на днешния ден, че 28 000 домакинства са без ток, като Нормандия и северните части на Аквитания са най-силно засегнати. \"В засегнатите райони са мобилизирани повече от 1 000 души\", се казва в изявление. Сподели:", "date": "2019.06.08", "title": "Трима загинали и един тежко ранен след бурята „Мигел” във Франция"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-tv-%D0%BF%D1%8A%D0%BB%D0%BD%D0%B0-%D1%81%D0%B5%D1%87-%D0%B7%D0%B0-%D0%BD%D0%B8%D0%BD%D0%BE%D0%B2%D0%B0---%D0%BA%D0%BE%D0%BD%D0%B3%D1%80%D0%B5%D1%81%D1%8A%D1%82-%D0%B2%D0%B7%D0%B8%D0%BC%D0%B0-%D0%B3%D0%BB%D0%B0%D0%B2%D0%B0%D1%82%D0%B0-%D0%B9-%D0%B8%D0%B7%D0%B1%D0%BE%D1%80%D1%8A%D1%82-%D0%BD%D0%B0-%D0%BD%D0%BE%D0%B2-%D0%BB%D0%B8%D0%B4%D0%B5%D1%80-%D1%81%D0%B5-%D0%BE%D1%82%D0%BB%D0%B0-news847762.html", "text": "След като бе бламирана за пореден път по един куп точки от Националния съвет на БСП и стана ясно, че окончателно е изгубила влияние над участниците в пленума, лидерката в оставка Корнелия Нинова измислила нова врътка, с която да се спаси от тотален позор. Бившата синя приватизаторка е призовала верните си хора да напуснат пленума и по този начин да развалят необходимия кворум за приемане на каквито и да е решения относно предстоящия конгрес на столетницата. Причината е, че по предложение на Димитър Дъбов, социалистите трябва да решат дали да отпадне окончателно всякаква възможност за пряк избор на лидер, която така старателно иска да наложи Нинова. ПИК съобщи още преди дни, че това е единствената опция на лидерката в оставка да бъде избрана отново за такава. Ако социалистите на пленума днес гласуват отпадане на прекия избор, Нинова губи всякакви шансове да бъде преизбрана. В крайна сметка врътката на Нинова не мина, научи минути преди 19,30 ч. ПИК от свои източници на пленума. Социалистите гласували решение, в което препоръчват на конгреса да отмени окончателно възможността за пряк избор и така секнали мераците на лидерката в оставка. Пред камерата на ПИК TV, всички, които излязоха, потвърдиха, че Корнелия Нинова е излъгала. Георги Божинов заяви, че на пленума е гласувано и е прието да се промени Устава. Нинова пък е имала само трима защитници в лицето на Кирил Добрев, Крум Зарков и Георги Гьоков. В едноседмичен срок след конгреса ще бъде избран заместник на Корнелия Нинова, като тя ще бъде принудена да напусне кабинета си. Георги Гергов не пожела да говори отново пред камерата, но категорично отсече \"Сеч\". Едва 10 от 120 души са гласували и подкрепили Корнелия Нинова. Така след титаничната изборна загуба и терора върху медиите, Нинова си отива и нейното царство свършва. Репликата, която взриви пленума и стана причина Румен Овчаров да напусне заседанието пък стана ясна след края му. \"Корнелия Нинова е жертва като Жан Виденов\", изцепил се Овчаров, чиято дъщеря е назначена от Нинова на сладък пост на \"Позитано\" 20, както ПИК съобщи още преди месеци. Залага изригнала в смях и кикот и Овчаров се принуди да напусне без време заседанието, както ПИК TV ви съобщи още преди часове. Сподели:", "date": "2019.06.08", "title": "САМО В ПИК TV! Пълна сеч за Нинова - конгресът взима главата й, изборът на нов лидер се отлага. Овчаров се изцепил: Корнелия е жертва като Жан Виденов (ОБНОВЕНА)"}
{"url": "https://pik.bg/%D0%BF%D0%B0%D0%B6%D0%B8%D0%BD-%D1%81-%D0%B3%D0%BE%D1%80%D0%B5%D1%89-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D1%81%D0%BB%D1%83%D1%87%D0%B2%D0%B0%D1%89%D0%BE%D1%82%D0%BE-%D1%81%D0%B5-%D0%BD%D0%B0-%D0%B3%D0%B5%D1%80%D0%B5%D0%BD%D0%B0-news847720.html", "text": "Бившият бранител на Левски - Предраг Пажин вярва, че Петър Хубчев ще успее да въдвори ред и дисциплина в ролята си на старши-треньор на \"сините\". Ето какво сподели Пажин пред \"БНР\": \"Петър Хубчев е достатъчно сериозен като треньор и съм сигурен, че ще направи необходимото в Левски да има ред и дисциплина\". \"Минаха много години, в които Левски е без успехи, но ми се иска да вярвам, че това вече е в миналото\", добави сърбинът. Сподели:", "date": "2019.06.08", "title": "Пажин с горещ коментар за случващото се на \"Герена\""}
{"url": "https://pik.bg/%D1%85%D0%B0%D0%BA%D0%BD%D0%B0%D1%85%D0%B0-%D0%BB%D0%B8%D1%87%D0%BD%D0%B8%D1%82%D0%B5-%D1%81%D0%BD%D0%B8%D0%BC%D0%BA%D0%B8-%D0%BE%D1%82-%D1%81%D0%B2%D0%B0%D1%82%D0%B1%D0%B0%D1%82%D0%B0-%D0%BD%D0%B0-%D0%BF%D1%80%D0%B8%D0%BD%D1%86-%D1%85%D0%B0%D1%80%D0%B8-%D0%B8-%D0%BC%D0%B5%D0%B3%D0%B0%D0%BD-%D0%BC%D0%B0%D1%80%D0%BA%D1%8A%D0%BB-news847705.html", "text": "Алекси Любомирски, сватбеният фотограф на принц Хари и Меган, е бил хакнат, като стотици лични снимки на двойката са изтеглени онлайн, съобщи The Sun, цитирани от „Дарик”. Изданието се позовава на информация от кралски източник. „Сигурността е била компрометирана. Имаше онлайн атака. Снимките са били хакнати, а после са изтекли. Имаше вътрешно разследване, но полицията не участва в него. Сега ситуацията е овладяна”, е разяснил източникът. Известно е, че неидентифицираните кибер-крадци са откраднали снимките миналия септември, но снимките на Алекси са се появили в „Инстаграм” и „Туитър” едва този месец. Според източника, снимките вече са премахнати, но остава неизвестно кой стои зад хакерската атака. На някои от изтеклите фотографии се вижда как Хари прегръща съпругата си със затворени очи, докато тя се усмихва на камерата. Говорителят на Бъкингамския дворец, както и агентът на Алекси Любомирски, отказаха да коментират новината. Сподели:", "date": "2019.06.08", "title": "Хакнаха личните снимки от сватбата на принц Хари и Меган Маркъл"}
{"url": "https://pik.bg/%D0%B3%D0%BE%D1%80%D0%B5%D1%89%D0%BE-%D0%B2-%D0%BF%D0%B8%D0%BA-tv-%D0%BC%D1%8A%D0%B6%D1%8A%D1%82-%D0%BD%D0%B0-%D0%B0%D0%BB%D0%B8%D1%81%D0%B8%D1%8F-%D1%8F-%D0%BF%D0%BE%D0%B7%D0%BB%D0%B0%D1%82%D0%B8-%D1%87%D0%B0%D0%BB%D0%B3%D0%B0-%D0%B4%D0%B8%D0%B2%D0%B0%D1%82%D0%B0-%D1%81-%D0%BA%D1%8A%D1%89%D0%B0-%D0%B8-%D1%8F%D1%85%D1%82%D0%B0-%D0%B7%D0%B0-%D0%BC%D0%B8%D0%BB%D0%B8%D0%BE%D0%BD%D0%B8-%D0%BE%D1%82-%D1%89%D0%B5%D0%B4%D1%80%D0%B8%D1%8F--news847730.html", "text": "За новото гадже на Алисия се говори вече над половин година, но явно натрупала горчив опит от противоречивите си бивши любови, тя все още предпочита да го държи далеч от светлините на прожекторите. Откакто звездата на \"Ара Мюзик\" е с тайнствения баровец, той буквално я позлати. Наскоро господинът е купил баровски имот в един от ВИП-кварталите в полите на Витоша, в който живея с Алисия и сина й Валери Божинов-Младши. Тузарското място е с огромен двор, каскади от пълзящи растения, къщата е с френски прозорци, а на разположение на певицата е и басейн. Тези дни богатото гадже на Алисия отново блесна със щедростта си. Изпълнителката на \"Яка е жена ти\" получи и нов подарък - ветроходен катамаран с нейното име, с който двойката в момента плава край бреговете на Гърция. Още подробности за новата любов на Алисия, защо Владо Карамазов кара мерцедес втора ръка и къде похарчи хонорара си от Дяволското гърло, първа снимка на новата любовница на шеф Манчев, заради която поиска развод от майката на децата си, плюс още клюки за Деси Слава, Аня Пенчева и Преслава - гледайте сега в \"Жълтите новини\": Сподели:", "date": "2019.06.08", "title": "ГОРЕЩО В ПИК TV! Мъжът на Алисия я позлати: чалга дивата с къща и яхта за милиони от щедрия баровец - само в \"Жълтите новини\""}
{"url": "https://pik.bg/%D0%B2-%D0%BD%D0%BE%D0%B2%D0%BE-%D0%B0%D0%BC%D0%BF%D0%BB%D0%BE%D0%B0-%D0%B1%D0%B8%D0%B2%D1%88-%D1%81%D0%BB%D1%83%D0%B6%D0%B8%D1%82%D0%B5%D0%BB-%D0%B2-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D0%BF%D0%B8%D1%88%D0%B5-%D0%BD%D0%B0%D1%83%D1%87%D0%BD%D0%B8-%D1%81%D1%82%D0%B0%D1%82%D0%B8%D0%B8-%D0%B7%D0%B0-%D0%B4%D0%B5%D1%86%D0%B0-news847646.html", "text": "Тя напуска американската армия, за да пише статии за децата за наука. Това е само част от необикновената история на Таня Димитрова, която гостува в БТВ. Димитрова напуска България на 17. Живее в 8 държави на 5 континента, посетила е повече от 50 кътчета по света. Професионалният й път започва в ... американската армия, където работи в продължение на 7 години като асистент по кардиология. \"Отидох в армията, за да мога да вляза в университет – разказва Таня Димитрова. - В САЩ университетите са много скъпи, а ако си служил в армията няколко години,  може да отидеш в университет и те да платят\" Напуска армията за да учи - журналистика, наука за околната среда, енергетика. \"Историята, която написах беше за един тексаски милиардер, който се опита да изнесе редки видове ленивци, а няколко дни по-късно той заплаши мен и редактора ми със съд\", разказва Таня Димитрова опита си като журналист в САЩ. Била е учителка в Тексас по Анатомия, Биология и околна среда. След това създава своя неправителствена организация, чрез която се ражда идеята на списание за наука за деца. „Всяко дете има право на достъп до информация за света, в който живеем”, смята Таня Димитрова. За списанието Таня казва, че много от статиите са преведени на над 9 езика като една от тях е преведена и на български. Статиите са над 120, а нейното списание може да бъде наречено и учебник или научно списание, тъй като е много образователно. Днес Таня Димитрова живее в България. Сподели:", "date": "2019.06.08", "title": "В ново амплоа: Бивш служител в американската армия пише научни статии за деца"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B1%D1%81%D0%BF-%D0%BE%D0%BA%D0%BE%D0%BD%D1%87%D0%B0%D1%82%D0%B5%D0%BB%D0%BD%D0%BE-%D0%B2%D0%B7%D0%B5-%D0%B3%D0%BB%D0%B0%D0%B2%D0%B0%D1%82%D0%B0-%D0%BD%D0%B0-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0---%D0%BB%D0%B8%D0%B4%D0%B5%D1%80%D0%BA%D0%B0%D1%82%D0%B0-%D0%B0%D1%83%D1%82-%D0%BE%D1%82-%D0%BF%D0%BE%D0%B7%D0%B8%D1%82%D0%B0%D0%BD%D0%BE-20-%D0%BD-news847779.html", "text": "БСП окончателно взе главата на Корнелия Нинова начело на партията. Председателката в оставка ще трябва и да напусне кабинета си в централата на \"Позитано\" 20. След бурни изказвания, куп бламирания, дебати по устави и процедурни врътки, ето какво накратко се случи днес: 1. Корнелия Нинова е отстранена безвъзвратно от председателския пост на БСП. Оставката, която подаде, ще бъде само констатирана идната седмица на конгреса. Такива са правилата - конгресът избира, а при оставка - директно приема, без никакви дебати или гласувания. Не мина опитът на Нинова да накара пленума да поиска оттеглянето на оставката й. Така от 17 юни, понеделникът след конгреса, тя трябва да освободи кабинета си на 4-ия етаж на \"Позитано\" 20 и да напусне централата. 2. Нинова няма шанс да се върне в ръководството на БСП поне до местните избори наесен. Това произтича от решението на Националния съвет в дневния ред на конгреса да няма точка за откриване на процедура за избор на нов лидер. Апаратчикът Димитър Дъбов разясни устава пред ПИК TV по този въпрос - в едноседмичен срок след конгреса ще се проведе ново заседание на Националния съвет. На него ще избран заместник на Корнелия Нинова - и.д. председател, който ще е начело на партията до избирането на нов председател с пълен мандат. 3. На следващи избори Нинова ще има малки шансове за преизбиране. Тя може да оглави отново БСП, само ако процедурата се проведе с пряк избор, както тя промени устава. Идната седмица на конгреса обаче социалистите ще гласуват за връщане на стария устав и ще бутнат нейните правила. Тогава лидерът отново ще се избира на конгрес, а не от всички членове с партийни книжки, чиито брой зная и контролират само Нинова и верните й хора. 4. Пленумът, който ще се проведе седмица след конгреса, с номинации и гласуване ще реши кой да е и.д. председател. Хората на Нинова, като Кирил Добрев например, нямат шансове. Защото днес стана пределно ясно, че тя не се ползва не само с подкрепа в Националния съвет, но дори и хората, които до този момент стояха зад нея, я бламираха. Например, зад предложението да се открие нова процедура за избор по нейните правила са застанали едва 10 души от 120, както медията ни съобщи. 5. Изборът на нов председател, който ще бъде направен от конгреса по старите правила на устава, ще се състои след местните избори наесен, съобщи отново пред ПИК Димитър Дъбов. Сподели:", "date": "2019.06.08", "title": "САМО В ПИК: БСП окончателно взе главата на Корнелия Нинова - лидерката аут от \"Позитано 20\" на 17 юни"}
{"url": "https://pik.bg/%D0%BA%D0%BE%D0%BC%D0%BF%D0%B0%D0%BD%D0%B8%D1%8F%D1%82%D0%B0-%E2%80%9E%D0%B1%D0%BE%D0%B8%D0%BD%D0%B3%E2%80%9D-%D0%BE%D1%82%D0%BB%D0%BE%D0%B6%D0%B8%D0%BB%D0%B0-%D1%81-%D1%82%D1%80%D0%B8-%D0%B3%D0%BE%D0%B4%D0%B8%D0%BD%D0%B8-%D0%BA%D0%BE%D1%80%D0%B8%D0%B3%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D0%B4%D0%B5%D1%84%D0%B5%D0%BA%D1%82-%D0%B2-%D1%81%D0%B0%D0%BC%D0%BE%D0%BB%D0%B5%D1%82%D0%B8%D1%82%D0%B5-737-%D0%BC%D0%B0%D0%BA%D1%81-news847656.html", "text": "Компанията „Боинг” е разбрала през 2017 г. за дефект в светлинната аварийна сигнализация в пилотската кабина на самолетите 737 МАКС, но е решила да отложи отстраняването му до 2020 г. Това разказаха американски конгресмени, цитирани от „Ройтерс” и „Дарик”. Дефектната аварийна светлинна сигнализационна система предупреждава пилотите, когато два сензора, които измерват ъгъла на атака на самолета, се разминават в данните. Погрешни данни за ъгъла на атака се смята, че са изиграли роля в двете смъртоносни катастрофи с „Боинг” 737 МАКС в Индонезия и в Етиопия, в които загинаха общо 346 души. Заради тях самолетите от този модел бяха спрени да летят по целия свят, а в САЩ започнаха няколко разследвания и базираната в Чикаго „Боинг „преживява една от най-големите си кризи в над 100-годишната си история. Според конгресмените Питър Де Фацио и Рик Ларсън през ноември 2017 г. „Боинг” е отложил за 2020 г. актуализиране на софтуер, което е щяло да коригира констатирания дефект. Едва след катастрофата в Индонезия през октомври 2018 г. този график е бил ускорен. Боинг обясни, че е открил проблема през 2017 г., малко след като е започнал да доставя най-продавания си самолет 737 МАКС на клиенти. Компанията не е информирала американското Федерално управление за гражданско въздухоплаване за дефекта до катастрофата с индонезийския самолет на „Лайън еър” година по-късно, разказаха конгресмените. Сподели:", "date": "2019.06.08", "title": "Компанията „Боинг” отложила с три години коригирането на дефект в самолетите 737 МАКС"}
{"url": "https://pik.bg/%D0%B0%D1%88%D0%BB%D0%B8-%D0%B1%D0%B0%D1%80%D1%82%D0%B8-%D0%B5-%D0%BD%D0%BE%D0%B2%D0%B0%D1%82%D0%B0-%D0%BA%D1%80%D0%B0%D0%BB%D0%B8%D1%86%D0%B0-%D0%BD%D0%B0-%D1%80%D0%BE%D0%BB%D0%B0%D0%BD-%D0%B3%D0%B0%D1%80%D0%BE%D1%81-news847758.html", "text": "Австралийката Ашли Барти е новата шампионка на Откритото първенство по тенис на Франция. На финала тя победи с категоричното 6:1, 6:3 Маркета Вондтушова за малко повече от час игра на централния корт \"Филип Шатрие\". Благодарение на успеха Барти ще се изкачи до рекордното за нея второ място в ранглистата на WTA. Ашли стана първата представителка на Австралия, която печели титлата в Париж през последните 46 години. За последно това стори Маргарет Корт през 1973 г. \"Изиграх перфектния мач днес. Изключително съм горда със себе и с тима си\", каза на церемонията по награждаването щастливата шампионка. 23-годишната Барти вече има 5 титли на единично от WTA турнири в кариерата си + 10 титли на двойки. Най-доброто ѝ представяне на сингъл в турнирите от Шлема до днес беше четвъртфинал на Australian Open през тази година, акцентира \"Тенис 24\". Сподели:", "date": "2019.06.08", "title": "Ашли Барти е новата кралица на \"Ролан Гарос\""}
{"url": "https://pik.bg/%D1%87%D0%B5%D1%80%D0%BD%D0%B0-%D0%B3%D0%BE%D1%80%D0%B0-%D1%83%D0%B2%D0%BE%D0%BB%D0%BD%D0%B8-%D1%82%D1%83%D0%BC%D0%B1%D0%B0%D0%BA%D0%BE%D0%B2%D0%B8%D1%87-%D1%81%D0%BB%D0%B5%D0%B4-%D1%81%D0%BA%D0%B0%D0%BD%D0%B4%D0%B0%D0%BB%D0%B0-%D0%BE%D0%BA%D0%BE%D0%BB%D0%BE-%D0%BC%D0%B0%D1%87%D0%B0-%D1%81-%D0%BA%D0%BE%D1%81%D0%BE%D0%B2%D0%BE-news847702.html", "text": "Черна гора уволни селекционера си Любиша Тумбакович, след като сръбският специалист отказа да води отбора във вчерашния мач с Косово от квалификациите за Евро 2020, акцентира \"Топспорт\". \"Бордът на Черногорската футболна асоциация взе единодушно решение да освободи Тумбакович от задълженията му, след като той реши да не води националния отбор във вчерашния двубой. Освен че това бе неприятна изненада, решението на Тумбакович е и нарушение на професионалните му задължения, заложени в договора. За съжаление, натиск от външна страна не позволи на футболистите Филип Стойкович и Мирко Иванич да участват в двубоя. Неща, които по никакъв начин не са свързани със спорта, победиха футбола и спорта в този случай\", заяви местната футболна асоциация на своя официален сайт. Двубоят от група A, изигран при закрити врати на стадион \"Будучност\", след като Черна гора получи наказание за расистки инциденти при поражението от Англия с 1:5 на същия стадион през март, завърши наравно 1:1. Сподели:", "date": "2019.06.08", "title": "Черна гора уволни Тумбакович след скандала около мача с Косово"}
{"url": "https://pik.bg/%D0%BA%D0%BB%D1%8E%D1%87%D0%BE%D0%B2-%D0%BA%D0%B0%D0%B7%D1%83%D1%81-%D0%BF%D1%80%D0%B8-%D0%BD%D0%B5%D1%80%D0%B0%D0%B4%D0%B7%D1%83%D1%80%D0%B8%D1%82%D0%B5-news847690.html", "text": "Мауро Икарди продължава да настоява, че бъдещето му е свързано с Интер. Не такова обаче е намерението на неговите ръководители, които не го слагат в плановете за сезон 2019/20. Това твърди сайтът на авторитетния журналист Джанлука ди Марцио. Нападателят ще започне предсезонна подготовка със своите колеги, като тогава се очаква да проведе и решителен разговор с шефовете на \"нерадзурите\". Със сигурност Маурито ще поговори и с Антонио Конте, който също отговори уклончиво на евентуални въпроси относно бъдещето на Икарди в миланския гранд. От Интер пък вече са готови с евентуалния заместник на аржентинеца. Четвъртият от последната кампания в Калчото е в напреднали преговори с Един Джеко от Рома, акцентира \"Топспорт\". Сподели:", "date": "2019.06.08", "title": "Ключов казус при \"нерадзурите\""}
{"url": "https://pik.bg/%D1%81%D0%BD%D0%B0%D1%80%D1%8F%D0%B4-%D1%81-%D0%B2%D0%B7%D1%80%D0%B8%D0%B2%D0%B0%D1%82%D0%B5%D0%BB-%D1%81%D1%82%D1%80%D0%B5%D1%81%D0%BD%D0%B0-%D1%85%D0%BE%D1%80%D0%B0%D1%82%D0%B0-%D0%B2-%D1%81%D0%BE%D1%84%D0%B8%D0%B9%D1%81%D0%BA%D0%BE-%D1%81%D0%B5%D0%BB%D0%BE-%D0%B2%D0%BE%D0%B5%D0%BD%D0%BD%D0%B8%D1%82%D0%B5-%D0%B3%D0%BE-%D0%B8%D0%B7%D0%B7%D0%B5%D1%85%D0%B0-news847649.html", "text": "Модулно формирование за овладяване и преодоляване на последиците от бедствия от поделението в Горна Баня иззе снощи, 7 юни, корозирал 76,2 мм осколъчен снаряд с взривател, намерен в частен двор в село Клисура, район Банкя, област София, съобщиха от МО. Боеприпасът е бил открит при изкопни дейности в частен имот на ул. \"Балканска“ в селото, което е на около 20 км западно от София. Модулът, в състав четирима военнослужещи с два броя техника, е разузнал и транспортирал снаряда до поделението. Той ще бъде унищожен в понеделник на полигона в Сливница. До пристигането на модулното формирование, мястото, на което е открит боеприпасът, е било охранявано от органите на МВР. Сподели:", "date": "2019.06.08", "title": "Снаряд с взривател стресна хората в софийско село, военните го иззеха"}
{"url": "https://pik.bg/%D0%BF%D0%BE%D0%BB%D0%B8%D1%86%D0%B5%D0%B9%D1%81%D0%BA%D0%B8-%D0%B5%D0%BA%D0%B8%D0%BF-%D0%B5-%D0%B8%D0%B7%D0%B7%D0%B5%D0%BB-%D0%BB%D0%BE%D0%B2%D0%BD%D0%B0-%D0%BF%D1%83%D1%88%D0%BA%D0%B0-%D0%B2-%D1%81%D0%B5%D0%BB%D0%BE-%D0%B1%D1%80%D0%B5%D1%81%D1%82%D0%BE%D0%B2%D0%B5%D0%BD%D0%B5-news847659.html", "text": "Полицейски екип е иззел ловна пушка в село Брестовене. Това съобщиха от ОДМВР – Разград, цитирани от „Фокус”. Огнестрелното гладкоцевно оръжие е иззето от служители на РУ - Кубрат. Около 02:00 часа тази сутрин патрулен екип пристига в село Брестовене по сигнал за нарушаване на нощната тишина. След като не констатирали нарушение, полицейските служители предприели обход на селото. Засекли движещ се пеш мъж, който носи брезентова торба. При спирането на патрулния автомобил мъжът хвърлил торбата, побягнал и се укрил. В торбата полицаите открили ловна пушка „ИЖ-58“ 12/70 кал. Предприети са действия по изясняване на произхода и собствеността на оръжието, както и по откриване на избягалото лице. По случая е образувано досъдебно производство. Сподели:", "date": "2019.06.08", "title": "Полицейски екип е иззел ловна пушка в село Брестовене"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-%D1%81%D0%BE%D1%86%D0%B8%D0%B0%D0%BB%D0%B8%D1%81%D1%82%D0%B8%D1%82%D0%B5-%D1%85%D0%B2%D0%B0%D0%BD%D0%B0%D1%85%D0%B0-%D0%BD%D0%B0-%D1%82%D1%8F%D1%81%D0%BD%D0%BE-%D0%B5%D0%BB%D0%B5%D0%BD%D0%B0-%D0%B9%D0%BE%D0%BD%D1%87%D0%B5%D0%B2%D0%B0-%D1%82%D1%8F-%D0%B5-%D0%B2%D0%B8%D0%BD%D0%BE%D0%B2%D0%BD%D0%B0-%D0%B7%D0%B0-%D0%B7%D0%B0%D0%B3%D1%83%D0%B1%D0%B0%D1%82%D0%B0-%D0%BD%D0%B0-%D0%B8-news847722.html", "text": "Жестоки критики е отнесла Елена Йончева по време на пленума на БСП, научи ПИК от свои източници. Червените не са спестили нищо на новата евродепутатка. Основната критика към нея е било, че именно тя е отговорна до голяма степен за загубата на евровота. Причината според социалистите са постоянните критики към Бойко Борисов, с които тя се събужда и си ляга. \"Цялата й кампания беше фиксирана върху Борисов, само за него и за корупция говереше. Размина се в основни ценности, които се различават от тези на партията\", споделили социалисти. Изказването на Юрий Асланов пък тотално затвърди информацията на ПИК, е дори и той е преминал в редиците на опизицията. Според личния социолиолог на Нинова, голяма грешка било, че в началото заявили, че ще водят позитивна кампания, в крайна сметка всичко било негативно, което е отблъснало периферията, което било само в полза на ГЕРБ. Сподели:", "date": "2019.06.08", "title": "ИЗВЪНРЕДНО В ПИК: Социалистите хванаха на тясно Елена Йончева: Тя е виновна за загубата на изборите"}
{"url": "https://pik.bg/%D0%B7%D0%BB%D0%BE%D0%B2%D0%B5%D1%89%D0%BE-%D0%BD%D0%B0%D0%BC%D0%B5%D1%80%D0%B8%D1%85%D0%B0-%D1%82%D1%80%D1%83%D0%BF-%D0%BD%D0%B0-%D0%BC%D1%8A%D0%B6-%D0%B2-%D1%8F%D0%B7%D0%BE%D0%B2%D0%B8%D1%80-%D0%BF%D1%8F%D1%81%D1%8A%D1%87%D0%BD%D0%B8%D0%BA-news847772.html", "text": "Няма данни за насилие. Разследващ полицай изяснява обстоятелствата около инцидента и е образувано досъдебно производство. Труп на мъж намериха водолази във водите на язовир \"Пясъчник\" Сигналът е от тази сутрин, съобщават от пресцентъра на ОДМВР-Пловдив. Към 9:30 часа в полицейското управление на Хисаря е било съобщено за изчезнал мъж в района на язовира. В хода на действията и с помощта на водолази, тялото на 52-годишния било намерено на около 15 метра във водата с дълбочина 5 метра. Сподели:", "date": "2019.06.08", "title": "ЗЛОВЕЩО: Намериха труп на мъж в язовир \"Пясъчник\""}
{"url": "https://pik.bg/%D0%BE%D0%B1%D1%80%D0%B0%D0%B7%D0%BE%D0%B2%D0%B0%D1%82%D0%B5%D0%BB%D0%BD%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D0%B8%D0%BD%D1%81%D0%BF%D0%B5%D0%BA%D1%86%D0%B8%D1%8F-%D0%B2%D1%8A%D0%B2-%D0%B2%D1%80%D0%B0%D1%86%D0%B0-news847625.html", "text": "Министърът на образованието Красимир Вълчев ще направи инспекция във Враца на 11 юни (вторник), съобщава „Конкурент”. При визитата си в града той ще посети Средно училище \"Христо Ботев\", където ще разгледа виртуална STEM лаборатория по биология, анатомия и здравно образование и демонстрация на обучението чрез холограмни репрезентации. Иновативният кабинет беше открит на патронния празник на школото. Пристигането на министър Вълчев в града и СУ \"Христо Ботев\" е поредното признание за екипа на школото, ръководен от Виктор Кръстев. Сподели:", "date": "2019.06.08", "title": "Образователният министър на инспекция във Враца"}
{"url": "https://pik.bg/%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BD%D0%B0-%D0%BA%D0%BE%D1%81%D0%BE%D0%B2%D0%BE-%D1%81%D0%B5-%D1%81%D1%80%D0%B5%D1%89%D0%BD%D0%B0-%D1%81-%D0%B0%D0%BD%D0%B3%D0%B5%D0%BB%D0%B0-%D0%BC%D0%B5%D1%80%D0%BA%D0%B5%D0%BB-news847666.html", "text": "Премиерът на Косово Рамуш Харадинай заяви, след среща с германския канцлер Ангела Меркел, че позицията на Прищина след срещата е много по-силна, съобщава изданието „Gazeta Express“, цитирано от „Фокус”. Харадинай, който е на официално посещение в Германия, заяви, че Косово е поело ангажимент за продължаване на диалога, като добави, че по време на срещата си с Меркел, той не е бил помолен да отмени решението за налагане на 100% мита върху сръбски и босненски стоки, като повтори, че тарифите ще останат в сила. „Искаме правото ни да се придвижваме свободно да бъде уважавано – коментира Рамуш Харадинай. - Ние сме сериозно заинтересовани от диалога със Сърбия. Тарифите няма да бъдат отменени и аз не съм длъжен да ги отменя. Обсъдихме въпроса за данъчното облагане, като част от по-широк контекст на диалога, но тарифите няма да бъдат премахнати“. Косовският премиер заяви, че е отправил искане към германския канцлер Ангела Меркел, да включи в дневния си ред въпроса за Косово. „Косово е в по-силна позиция отпреди. Благодаря на Германия за принципната позиция, защото те са свършили тяхната част от работата“, заяви Харадинай, като се позова на позицията на Берлин за отмяна на визите за гражданите на Косово. Премиерът на Косово каза още, че Прищина ще продължи лобистката си работа, за да може този въпрос да бъде включен в дневния ред на Съвета на ЕС. Харадинай допълни, че Косово ще поиска признаване от Сърбия, по време на срещата на върха в Париж, която ще се проведе на 1 юли и на която домакин ще бъде френския президент Еманюел Макрон. Сподели:", "date": "2019.06.08", "title": "Премиерът на Косово се срещна с Ангела Меркел"}
{"url": "https://pik.bg/%D0%B7%D0%B2%D0%B5%D0%B7%D0%B4%D0%B5%D0%BD-%D0%B8%D0%B7%D1%85%D0%BE%D0%B4%D1%8F%D1%89-%D1%82%D1%80%D0%B0%D0%BD%D1%81%D1%84%D0%B5%D1%80-%D0%BF%D1%80%D0%B8-%D0%B1%D0%B5%D0%BB%D0%B8%D1%82%D0%B5-news847698.html", "text": "Реал Мадрид официално потвърди привличането на Еден Азар от Челси, а след трансфера на белгийския футболист, в испанския клуб подготвят серия от изходящи сделки, акцентира \"Гонг\", позовавайки се на информация от Пиренеите. Колосът от Мадрид е готов да продаде Иско Аларкон. 27-годишният футболист е много вероятно да напусне \"Бернабеу\", тъй като към него има много сериозен интерес от Челси, Манчестър Сити, Пари Сен Жермен, Ювентус и Наполи. Реал Мадрид е склонен да продаде Иско при оферта от порядъка на 60-70 милиона евро. Халфът е недоволен от позицията си в отбора. Футболистът загуби статута си на титуляр в Реал Мадрид и много често бе оставян на резервната скамейка миналата кампания. Завръщането на Зинедин Зидан на \"Бернабеу\" не донесе очакваната положителна промяна свързана с играча. Сподели:", "date": "2019.06.08", "title": "Звезден изходящ трансфер при \"белите\"?"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B0%D0%B4%D0%B2%D0%BE%D0%BA%D0%B0%D1%82%D1%8A%D1%82-%D0%BD%D0%B0-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D1%8F-%D0%B2-%D1%82%D0%B5%D1%80%D0%BE%D1%80%D0%B8%D0%B7%D1%8A%D0%BC-%D1%83%D1%87%D0%B5%D0%BD%D0%B8%D0%BA---%D0%B5%D0%BC%D0%B8%D0%BB-%D0%B2%D0%B5%D0%BB%D0%B8%D0%BD%D0%BE%D0%B2-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D1%89%D0%B8%D1%82%D0%B5-%D1%81%D0%B0-%D0%BD%D0%B0%D0%BF%D1%80%D0%B0-news847725.html", "text": "16-годишно момче е било радикализирано от \"Ислямска държава\", като под диктовката на терористите в таен чат е подготвяло самоделна бомба. Това обявиха на брифинг днес от прокуратурата и МВР. Момчето е при семейството си, като с него ще работят психолози. Медията ни потърси за коментар адвокатът на момчето Емил Велинов, който разказа ексклузивно пред нас как точно се е развила ситуацията и последващите действия на прокуратурата. - Бях потърсен от семейството онзи ден, след обиска, претърсването и изземанията. - Той разказа, че около обяд полицаите са го помолили да вземе сина си от училище и да го заведе в районното. След известен период отишли в дома им и са претърсили таванските помещения. - Точно така, привличането му в качеството му на обвиняем и мярката му за неотклонение, тъй като прокуратурата му беше наложила 72 часа. - Обвинението е по чл. 108а, за внасяне смут и страх в населението чрез взривни вещества – така наречения тероризъм. - - Потърсил е помощ, защото е преценил че поведението на сина му се различава от онова което са свикнали да виждат у него. Като са установили такива промени, са провели разговор с него, в който той им е разказал всичко, което се е случило в този период. След което те са потърсили психолог с който детето е започнало да се среща, имало е психолог от ДАНС, който е разговарял с него и бащата е смятал, че нещата по този начин ще приключат, помагайки на детето си и искайки помощ от държавата. - То реално не е бомба, това са пиратки, взривни вещества, които са намерени на тавана, неща които могат да се купят във всеки нормален магазин. Не са специализирани вещества, които да се използват по някакъв начин. Предполагам към тях трябва да има и други устройства, за да има взрив. - То не е имало пластичен взрив. - В сряда вечерта. Бащата ги е знаел и е казал на ДАНС, че са там. След един месец са решили да ги вземат. Стояли са си на тавана, никой не се е притеснявал от тях, детето се е качвало горе да си полива цветята и да си ги подрязва. Като всяко 16-годишно дете, той е имал интерес към биология и химия. Интернет е пълен с всякакви неща и може да намери всичко. Въпросната книга, която е пусната на снимките, може да се закупи от всяка книжарница в България и бащата е купил книгата на детето, за да прочете, че това което той прави е опасно и неправилно. Цялото това поведение на сина му са приключили един месец преди това. В момента, в който бащата е уведомил ДАНС. От един месец това дете се държи по съвсем различен начин, преди да стане жертва. - Само един път, семейството се е обърнало към частен психолог. След уведомяването на ДАНС те изпращат свой човек, който е присъствал на сеансите на другия психолог, без да го предупреждават, че той е такъв. - Бащата ги е показал в самото начало. Той лично му е взел телефона още преди един месец и му е дал телефон, който е с копчета. Чатовете са предадени от бащата. Всичко е предадено съвсем доброволно, с цел да се помогне на това дете. - Не мога да кажа, нямам обяснение. На мен ми се обадиха родителите разтревожени, че детето го водят от Пловдив в София, пристигнаха. Семейството е съвсем нормално, имат три момчета, пристигнаха в София изключително притеснение. Бащата сподели, че се е обърнал към държавата, за да му помогне, а вижте какво става, а те искат да го задържат. - Няма такова нещо. Липсват каквито и да било твърдения в тази посока. - Бащата е имал достъп, той се е качвал. - Не е една година, било е известен период, но точно тогава родителите са имали проблем с едно от децата, обръщали са внимание най-малкото и са го изпуснали от контрол. Пътували са до София във връзка с малкото дете и изведнъж са усетили, че нещо се случва. Викнали са го на разговор, взели са му телефона. - Няма такова нещо. Момчето е казало в един разговор, че застанало пред огледалото и станало мюсюлманин и после пак застанал пред огледалото и си станал християнин.  Семейството е християнско. - Никакви. Има изготвена експертиза, че детето си е съвсем психически здраво. Като всяко дете подлежи на въздействие, увлечение. - Зам.-главния прокурор иска да го настанят в специализирано заведение, шефа на пловдивската полиция казва, че може да си продължи да ходи на училище и да продължи срещите с психолозите. Всеки твърди нещо различно. - При повдигането на обвинението присъствах аз. - Не знам. Но това което казва зам.-главния прокурор по телевизията, че са получили сигнал същия ден, според бащата не е вярно. Той лично е сигнализирал ДАНС около месец преди случая в четвъртък. Защо са решили на този ден не знам. Сподели:", "date": "2019.06.08", "title": "САМО В ПИК! Адвокатът на обвинения в тероризъм ученик - Емил Велинов: Разследващите са направили акцията месец след сигнала на бащата"}
{"url": "https://pik.bg/%D0%B8%D1%80%D0%B0%D0%BD-%D0%BE%D0%B1%D0%B2%D0%B8%D0%BD%D0%B8-%D1%81%D0%B0%D1%89-%D0%B2-%D0%BD%D0%B5%D0%B6%D0%B5%D0%BB%D0%B0%D0%BD%D0%B8%D0%B5-%D0%B7%D0%B0-%D0%BD%D0%BE%D0%B2%D0%B8-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8-%D0%BC%D0%B5%D0%B6%D0%B4%D1%83-%D0%B4%D0%B2%D0%B5%D1%82%D0%B5-%D1%81%D1%82%D1%80%D0%B0%D0%BD%D0%B8-news847664.html", "text": "Властите в Иран обявиха, че новите санкции на САЩ върху петролната индустрия на страната, показват неискреността на твърденията на американския президент Доналд Тръмп, за започване на нови преговори с Техеран, предаде „Франс Прес”, цитирана от „Фокус” „Само една седмица беше необходима, за да се докаже, че твърдението на президента на САЩ, че е готов да преговаря с Иран, е куха фраза“, заяви говорителят на иранското външно министерство Абас Мусави. Изявлението на иранския дипломат последва решение на финансовото министерство на САЩ, да въведе нови санкции срещу най-голямата петролна компания на Иран PGPIC, допълва агенцията. Сподели:", "date": "2019.06.08", "title": "Иран обвини САЩ в нежелание за нови преговори между двете страни"}
{"url": "https://pik.bg/%D0%BA%D0%B0%D1%82%D0%B5%D0%B3%D0%BE%D1%80%D0%B8%D1%87%D0%BD%D0%BE-%D0%BA%D1%80%D0%B0%D1%81%D0%B8%D0%BC%D0%B8%D1%80-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%BD%D0%B5-%D1%80%D0%B0%D0%B7%D0%BB%D0%B8%D1%87%D0%BD%D0%BE%D1%82%D0%BE-%D0%B0-%D1%82%D1%80%D0%B0%D0%B4%D0%B8%D1%86%D0%B8%D0%BE%D0%BD%D0%BD%D0%BE-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE-%D0%B8%D0%BC%D0%B0-%D0%BD%D1%83%D0%B6%D0%B4%D0%B0-%D0%BE%D1%82-%D0%BF%D0%BE%D0%B4%D0%BA%D1%80%D0%B5-news847729.html", "text": "Отново стана време за прословутия \"прайд“. Продължавам да не разбирам за какви права се протестира, при положение, че българското общество е едно от най- търпеливите и великодушни общества в Западния свят. Понякога сме даже излишно търпеливи. Това казва в специално писмо, разпространено до медиите вицепремиерът и председател на ВМРО Красимир Каракачанов. Поводът е гей парада в София. Наистина не разбирам колко по-либерални тябва да бъдем, за да се харесаме на т.нар. ЛГБТ хора. И винаги съм смятал, че не е проблем самият либерализъм, големият проблем е лицемерието, което той носи. Това лицемерие ще убие красивите либерални идеи на поредица ревюлюции и велики умове. Например, искам да знам дали тези 25 посланици, подкрепили т.нар. гей прайд у нас, биха подкрепили подобно мероприятие в Саудитска Арабия, например. Или Иран, с когото ЕС подписа търговско споразумение. Искам също да знам кое е по-важно: купонът на малцина европейски гей- туристи в центъра на София днес, парадиращи със сексуалните си странности, или фактът, че цяла Европа е в безпътица и не знае накъде върви. Искам още да попитам едни либерални български лидери, лицемерно изчакали да минат изборите, за да обявят своята подкрепа за гей-парада - дали те щяха имат този един евродепутат, който сега имат, с цената на лъжа и лицемерие. Защо изобщо трябва да подкрепяме гей-туристи, а не подкрепим традиционното семейство от мъж и жена – което наистина е подложено на удари!? И у нас, и в цяла Европа. Семейството трябва да е в центъра на нашата грижа. Защото семейството е носител на добродетели, семейството е носител на жизненост за България и за цяла Европа, и за целия свят. Особено днес, във времената на демографски колапс, когато и у нас стотици хиляди семейства имат репродуктивни проблеми! Затова мисля, че мястото на всеки нормален български гражданин днес не е на гей парада, а е в 17:30 ч. пред Министерския съвет в столицата заедно с всички в Похода за семейството. Както и в другите градове на България, където се организират мероприятие в подкрепа на традиционното българско семейство. Аз изразявам моята подкрепа на българското семейство – което се състои от мъж, жена и деца, казва още патриотът. Сподели:", "date": "2019.06.08", "title": "КАТЕГОРИЧНО! Красимир Каракачанов: Не различното, а традиционно семейство има нужда от подкрепа"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-tv-%D1%89%D0%B5-%D1%81%D0%B5-%D0%B2%D1%80%D1%8A%D1%82%D0%BD%D0%B5-%D0%BB%D0%B8-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D0%B7%D0%B0-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D1%81%D0%B8-%D0%BD%D0%B0-%D0%B8%D0%BD%D1%84%D0%B0%D1%80%D0%BA%D1%82%D0%BD%D0%B8%D1%8F-%D0%BF%D0%BB%D0%B5%D0%BD%D1%83%D0%BC-%D0%BD-news847644.html", "text": "Ще оттегли ли Корнелия Нинова оставката си на инфарктния пленум на БСП днес след плана, който е задействан сред социалистите - да я молят да се върне, за което първо ПИК съобщи. Ще сработят ли и врътките й да прокара своите правила за избор на лидер, за да си осигури завръщане на председателското място на конгреса идния уикенд? \"Твърде дълго се проточи тази драма в БСП и Ива Николова, водещата на ПИК TV, часове и седмици наред стоеше тук пред \"Позитано\" 20, защото Корнелия Нинова не допуска наш екип. Затова ние сме тук, политическото шоу е гарантирано и това, че не ни допускат вътре, няма да ни попречи да отразим всичко, което става\", заяви главният редактор на агенция ПИК Звездомира Мастагаркова. Днес на закрития форум ще стане ясно какво ще се случи след демонстративно подадената оставка на Корнелия Нинова. Политическата комисия не е гласувала този акт. Сега на база на това Нинова ще иска да се свика комисията и да се гласува. В обратен случай тя ще се опита да накара целия НС да го гласува. Но според устав в НС не може да бъде внесено за разглеждане нищо, което не е одобрено от комисията. Аз считам, че обективно и най-разумно е конгресът да решава какъв тип избор да предприема - дали пряк вътрешнопартиен или конгресен\". Пред камерата на ПИК TV Калоян Паргов заяви: \"Гледам към местните избори. След този пленум най-вероятно ще има заседание на комисията. Защото трябва да има правила. Националният съвет може да се свика по всяко време, той е доста по-гъвкав от конгреса, който по устав може да се свика най-рано след 14 дни\".Според кулоарна информация Паргов е спряган за един от наследниците на Нинова. \"На днешния НС най-вероятно ще одобрим правила за конгреса, както и ще обсъждаме предложението на ГЕРБ за партийните субсидии. Изборът на нов лидер не е вписан в официалния дневен ред. В крайна сметка ще решим вътре, там винаги е забавно\", заяви на свой ред Явор Куюмджиев. \"Ако субсидията стане 1 лев, всичко ще стане пълна каша. Тя държавата не плаща само за нашата телевизия. Държавата дава субсидия на партията, как тя ще използва тази субсидия, е въпрос, който решава самата партия. По същата логика - трябва ли държавата да плаща за болните деца, за които ГЕРБ дава от своята субсидия\", направи неуместен паралел той. Междувременно партийните машинации в партията-столетница продължават. В момента се печатат \"на кило\" се печатат партийни книжки и масово \"нахлуват\" новоизбрани партийци-роми. Никой от БСП не може да провери каква всъщност е членската маса. Някои казват, че те са 80 хиляди, други 100 хиляди, трети твърдят, че те са 120 хиляди. Разликата очевидно е огромна. Новоизпечените мургави социалисти ще са изцяло под контрола на Корнелия Нинова и верният й съратник Кирил Добрев. Същият, преброявайки гласове преди години на БСП, предизвика страшен скандал с манипулациите си на избора и броенето. Георги Гьоков заяви пред камерата на ПИК TV, че оставка ще бъде обсъждана, ако конгресът реши: \"Има оставка като воля на председателя, но конгресът решава дали ще я приеме. Аз не мисля, че има врътки. Това е заради доброто на партията и предстоящите избори\". Костадин Паскалев заяви на свой ред: \"Твърдението на Гьоков е абсурд. Оставката само се констатира и следва да се съобщи. А какво ще се случи днес тук, всичко може да се случи. Основният проблем е оставката, която беше подадена от Корнелия Нинова. Тя беше излишна, защото при настоящия момент това е като все едно да си изгониш Цветанов от партията. Сега колективният орган ще трябва да реши как да процедира с тази оставка\". Бившият транспортен министър Петър Мутафчиев бе лаконичен, че очаква един разумен партиен форум, който ще обсъди набелязания дневен ред. Димитър Дъбов коментира оставката на Нинова: \"Днес от дневния ред отсъстват правилата за избора. Очевидно днес ще поискаме повече информация за подготовката на конгреса\". \"Конгресът няма какво да констатира. Случаят със Станишев продължава една трудна за обяснение линия. Какво ще прави това младо момче Петър Витанов там. Той няма да може да се оправи по коридорите... Трудно за обяснение поведение на определен кръг хора\", отбеляза на свой ред Георги Божинов. Георги Пирински акцентира върху значимостта на местните избори: \"така, както предвижда уставът, при подадена или констатира оставка Националният съвет избира заместник\". Според Атанас Мерджанов най-важната политическа задача пред БСП е спечелването на местните избори наесен. \"Всички неразумни популистки предложения, които следваха като върволица през целия мандат, трябва да се отчетат. Няма какво да се изненадваме и да се правим на интересни, след като се заиграваме с такива популистки теми. Изборът на Петър Витанов за водач на групата на европейските социалисти в ЕП е поредната нелогична стъпка. В ЕП трябва да има представител с авторитет и влияние, който ще защитава националните интереси през призмата на европейската рамка\". Ангел Найденов, че БСП е свидетел на \"поредния конфронтационен ход на Корнелия Нинова: \"Изместването на Сергей Станишев е неуместен, необоснован ход, който няма да донесе престиж на делегацията на БСП в ЕП\". Сподели:", "date": "2019.06.08", "title": "ИЗВЪНРЕДНО В ПИК TV: Ще се врътне ли Корнелия Нинова за оставката си на инфарктния пленум на БСП (ОБНОВЕНА)"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B2%D0%B8%D1%81%D1%88-%D0%B8%D0%B7%D1%82%D0%BE%D1%87%D0%BD%D0%B8%D0%BA-%D0%BE%D1%82-%D0%BC%D0%B2%D1%80-%D1%81-%D0%BF%D0%BE%D1%82%D1%80%D0%B5%D1%81%D0%B0%D0%B2%D0%B0%D1%89%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B7%D0%B0-%D0%B3%D0%BE%D1%82%D0%B2%D0%B5%D0%BD%D0%B8%D1%8F-%D0%B0%D1%82%D0%B5%D0%BD%D1%82%D0%B0%D1%82-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-news847652.html", "text": "16-годишното момче, което бе задържано за подготвяне на атентат в Пловдив, страда от психично заболяване. Това научи ПИК от разследващите. Оказва се, че младежът от години имал ментални проблеми, за което е взимал и тежки лекарства. Според разследващите той се снабдил през интернет магазини с необходимите съставки за направата на бомба, като всички те са били достъпни, тъй като се ползват и в ежедневието. Източници на ПИК разкриха, че той е изключително затворен, с него в момента работят психолози, но е изключително трудно, тъй като психичното му състояние трудно позволява работа с него. 16-годишният младеж е бил прихванат от ДАНС и МВР, като е извършвано наблюдение преди да бъде предприета мярка за задържане. Както медията ни съобщи, днес специализираната прокуратура ще даде брифинг, на който ще станат ясни повече детайли около подготвяния атентат. Сподели:", "date": "2019.06.08", "title": "САМО В ПИК: Висш източник от МВР с потресаващи разкрития за готвения атентат в Пловдив"}
{"url": "https://pik.bg/%D0%BE%D1%82-%D0%BE%D0%BB%D0%B4-%D1%82%D1%80%D0%B0%D1%84%D0%BE%D1%80%D0%B4-%D1%80%D0%B0%D0%B7%D0%B2%D1%8A%D1%80%D0%B7%D0%B2%D0%B0%D1%82-%D0%BA%D0%B5%D1%81%D0%B8%D1%8F%D1%82%D0%B0-%D0%B7%D0%B0-%D0%BA%D0%BE%D1%83%D1%82%D0%B8%D0%BD%D1%8C%D0%BE-news847696.html", "text": "Информациите, че Филипе Коутиньо е заявил пред ръководството на Барселона желанието си да напусне клуба, са предизвикали интереса на Манчестър Юнайтед. Бразилецът подписа с Барса след трансфер от Ливърпул през януари 2018-а, но не успява да се наложи при каталунците. Според \"Кадена Сер\", Коутиньо е обявил, че иска да напусне. Двете страни са наясно, че клубовете, които могат да си позволят да купят бразилеца не са много. Потенциален купувач може да се окаже Манчестър Юнайтед, който да привлече Коутиньо, акцентира \"Гонг\". Оле Гунар Солскаяер иска да направи солидна селекция това лято на \"Олд Трафорд\". Сподели:", "date": "2019.06.08", "title": "От \"Олд Трафорд\" развързват кесията за Коутиньо?"}
{"url": "https://pik.bg/%D1%81%D1%82%D0%BE%D0%B9%D1%87%D0%BE-%D1%81%D1%82%D0%BE%D0%B8%D0%BB%D0%BE%D0%B2-%D1%81-%D0%BC%D0%BD%D0%BE%D0%B3%D0%BE-%D0%B2%D0%B0%D0%B6%D0%BD%D0%BE-%D0%B8%D0%B7%D0%BA%D0%B0%D0%B7%D0%B2%D0%B0%D0%BD%D0%B5-%D0%BE%D1%82%D0%BD%D0%BE%D1%81%D0%BD%D0%BE-%D0%B3%D1%80%D0%B0%D0%BD%D0%B4%D0%B0-%D0%BE%D1%82-%D0%B0%D1%80%D0%BC%D0%B8%D1%8F%D1%82%D0%B0-news847688.html", "text": "Главният мениджър на ЦСКА - Стойчо Стоилов, коментира лятната селекция в отбора и старта на подготовката в неделя. Ето какво каза бившият футболист пред  \"Дарик\": \"Селекцията е почти завършена. На 90 процента сме готови с новите попълнения. Давидов го исках още преди 2 години, но тогава бе много скъп за нас и не можехме да си го позволим. Бях говорил с Ивелин Попов за него, тъй като двамата са бивши съотборници в Спартак. Мисля, че изходящи трансфери няма да бъдат осъществени през летния период. Може да се освободим от някой играч, защото сме взели друг на неговата позиция, но това ще стане ясно в следващи дни. Ще вземем вратар, който да даде нужната конкуренция на Черниаускас. Не става обаче въпрос за играч, който доскоро е играл в друг български клуб, а за чужденец. Направихме оптималното в този трансферен прозорец и се надяваме резултатите да го докажат. Нямаме интерес към Спас Делев\", каза Стоилов. Сподели:", "date": "2019.06.08", "title": "Стойчо Стоилов с много важно изказване относно гранда от \"Армията\""}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA---%D1%85%D0%BE%D1%80%D0%BE%D1%81%D0%BA%D0%BE%D0%BF%D1%8A%D1%82-%D0%BD%D0%B0-%D0%B0%D0%BB%D0%B5%D0%BD%D0%B0-%D0%BA%D1%8A%D1%81%D0%BC%D0%B5%D1%82%D1%8A%D1%82-%D0%BD%D0%B5-%D0%B5-%D1%81-%D0%B1%D0%BB%D0%B8%D0%B7%D0%BD%D0%B0%D1%86%D0%B8%D1%82%D0%B5-%D1%81%D1%8A%D0%B4%D0%B1%D0%B0%D1%82%D0%B0-%D0%B5-%D0%B1%D0%BB%D0%B0%D0%B3%D0%BE%D1%81%D0%BA%D0%BB%D0%BE%D0%BD%D0%BD%D0%B0-%D1%81-%D0%B2%D0%B5%D0%B7%D0%BD%D0%B8-news847631.html", "text": "Денят е труден, защото сте обсебени от мисли за романтика и предстоящите нови запознанства и не ви се работи. От вашата упоритост зависи да преодолеете състоянието си и да се заемете със служебните си задачи. Бъдете решителни, но приемете и помощта на вашите колеги. Не проявявайте гордостта си. Ако не разбирате нещо, по-добре попитайте, за да избегнете грешките. Запознанства са причината да се измъкнете от работа, и да отложите разрешаването на проблемите за друг ден. Ако го сторите и сте безотговорни сами ще сте виновни за провала си. За да не си създадете неприятности с вашите началници и колеги се отдайте на активна работа и се справете със задачите си в ранния следобед. След проведените срещи и разговори, можете да прецените дали трябва да рискувате с предложените ви инвестиции. Отговорът дайте след седмица. Късметът не е с вас. Денят ви поднася и трудности. Насочете усилията си към основната си цел и не се разпилявайте със странични занимания. Мнозина от вас ще предпочетат да покажат колко са подтиснати и притеснени, за да получат помощ. По-добре е да се справите сами. Имате отлична възможност да промените нещата във ваша полза. Успехът е с всички вас, ако имате сили да отстоявате правата си и да градите устремно кариерата си. Сблъсквате се с проблеми и сериозни затруднения, поради желанието ви да поставите началото на нови служебни задачи. По-добре се отдайте на рутинните си задължения. Доведете започнатото докрай, за да не предизвикате финансови загуби. Стабилизирайте позициите си и внесете хармония в отношенията си на работното място, като поканите колегите си на обяд. Сутринта се чувствате отпаднали и склонни към невроза и депресивни състояния, но около обед ще съберете сили и ще сте активни. Бликащата емоция е единствено във ваша вреда. Начинанията са обречени на неуспехи. Проведете важните делови разговори, ако успеете да си наложите спокойствие. Пазете се от финансови измами. Съдбата ви разкрива нови възможности, за да започнете да градите материална стабилност и да се радвате на хармония в отношенията. Не пропускайте да си осигурите спокойствие на работното място. Работата с деловите ви партньори е успешна, ако сте предпазливи при подписване на финансови документи и не обещавате да се включвате в рискован бизнес, уж заради бърза и лесна печалба. Начинанията са нежелателни. Не правете бъдещи планове, защото няма да получите подкрепа от вашите колеги. Проверете стабилността на семейния бюджет. Не прахосвайте парите, които получавате днес. Възможни са финансови загуби. Емоцията е причината за разправии, в чийто център сте се оказали случайно, но ви е трудно да се сдържите и да не се намесите. Не провеждайте лицемерни разговори, ако искате да получите нещо, защото скоро ще блеснете в истинската си светлина. Всички начинания, които започвате прибързано и необмислено са обречени на неуспех. Денят би бил успешен за нови задачи само, ако не сте прекалили с разправиите защото сте се почувствали засегнати от нечии думи. Отдайте се на себеанализ и не поставяйте прибързано ново начало, независимо от желанието ви да блеснете с възможности. Сторете го в късния следобед, ако сте завършили другите си задачи на работното си място. Покажете, че сте перфектни. Бизнесмените да се откажат от обсъждане на инвестиция, само защото не желаят да развалят отношенията си със свои делови партньори. Сутринта ще се сблъскате с проблеми у дома заради неразрешени финансови въпроси. Не спорете и не се карайте с близките си. Не пренасяйте проблемите на работното място, за да не усложните още повече обстановката. Не ви съветвам да разрешавате професионален спор с колегите си, защото те не са благосклонни към вас и ще се почувствате предадени. Пазете се от предложения на непознати хора за делови срещи и не ги допускайте до себе си. Няма да са във ваша полза, нито в полза на колегите ви, ако са свързани с делови предложения. Проучете добре новите си делови познати, а също и финансовата им стабилност, особено ако имате намерение за задълбочавате отношенията си с тях и да се обвързвате в съдружие. Сподели:", "date": "2019.06.08", "title": "САМО В ПИК - ХОРОСКОПЪТ НА АЛЕНА: Късметът не е с Близнаците, Съдбата е благосклонна с Везните"}
{"url": "https://pik.bg/%D1%81%D0%B0%D1%89-%D0%B8-%D0%BC%D0%B5%D0%BA%D1%81%D0%B8%D0%BA%D0%BE-%D1%81%D0%B5-%D1%80%D0%B0%D0%B7%D0%B1%D1%80%D0%B0%D1%85%D0%B0-%D0%B7%D0%B0-%D0%B8%D0%BC%D0%B8%D0%B3%D1%80%D0%B0%D1%86%D0%B8%D1%8F%D1%82%D0%B0-%D1%82%D1%80%D1%8A%D0%BC%D0%BF-%D0%BE%D1%82%D0%BC%D0%B5%D0%BD%D0%B8-%D0%BC%D0%B8%D1%82%D0%B0%D1%82%D0%B0-news847622.html", "text": "Американският президент Доналд Тръмп обяви, че оттегля заплахата за налагане на търговски тарифи срещу Мексико, съобщават световните медии, цитирани от БНР. По думите на държавния глава, това става след \"писмено споразумение\" за имиграцията. \"Радвам се да Ви информирам, че Съединените американски щати постигнаха писмено споразумение с Мексико\", написа президентът в „Туитър”. Тръмп уточнява, че тарифите, планирани да влязат в сила от 10 юни (понеделник), са отменени за неопределен период от време. Стопанинът на Белия дом съобщи, че в замяна Мексико се е съгласило да предприеме решителни мерки за овладяване на мигрантския поток. Сподели:", "date": "2019.06.08", "title": "САЩ и Мексико се разбраха за имиграцията, Тръмп отмени митата"}
{"url": "https://pik.bg/%D1%86%D1%8F%D0%BB-%D0%BD%D0%BE%D0%B2-%D0%BE%D1%82%D0%B1%D0%BE%D1%80-%D1%81%D0%B5-%D0%B3%D0%BE%D1%82%D0%B2%D0%B8-%D1%81%D1%8A%D1%81-%D1%81%D0%BC%D1%8A%D1%80%D1%84%D0%BE%D0%B2%D0%B5%D1%82%D0%B5-news847693.html", "text": "Цели 11 нови футболисти провеждат подготовка с Локомотив (Пловдив). Денислав Станчев от Верея, Светослав Диков, играл последно в Словения, Николай Николаев от Хебър и Георги Ралев от Нефтохимик, както и централният защитник от Мозамбик Давид Малембана, който за последно е бил част от Динамо (Берлин), тренират с отбора. Освен това със \"смърфовете\" се готвят и шестима юноши - вратарят Павлин Евтимов, Архан Юсуф и Димитър Законов, които бяха под наем в Арда (Кърджали), Петър Главчев, Мартин Паскалев и Октай Юсеин. За всички тях Акрапович ще реши след утрешната двустранна игра. Тя е насрочена за 12:00 часа, уточнява \"Тема Спорт\". Сподели:", "date": "2019.06.08", "title": "Цял нов отбор се готви със \"смърфовете\""}
{"url": "https://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D1%81%D0%BF%D1%80%D1%8F%D1%85%D0%B0-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%BF%D1%80%D0%B5%D0%B7-%D1%82%D1%83%D0%BD%D0%B5%D0%BB-%E2%80%9E%D0%B2%D0%B8%D1%82%D0%B8%D0%BD%D1%8F%E2%80%9C-%D0%B7%D0%B0%D1%80%D0%B0%D0%B4%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B8%D0%BC%D0%B0-%D0%B4%D0%B2%D0%B0%D0%BC%D0%B0-%D1%80%D0%B0%D0%BD-news847662.html", "text": "Двама души са пострадали при катастрофа в тунел „Витиня“ на автомагистрала „Хемус“, съобщиха от ОДМВР – София, цитирани от „Фокус”. Временно движението в тунела е спряно. Сигналът е получен около 10:22 часа. Пътнотранспортното произшествие е между два автомобила. По първоначални данни са пострадали двама души. Водачите трябва да използват обходни маршрути. Сподели:", "date": "2019.06.08", "title": "От последните минути: Спряха движението през тунел „Витиня“ заради катастрофа. Има двама ранени"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv---%D0%B3%D0%B5%D0%BE%D1%80%D0%B3%D0%B8-%D0%B3%D0%B5%D1%80%D0%B3%D0%BE%D0%B2-%D1%80%D0%B0%D0%B7%D0%B1%D0%B8-%D0%BD%D0%B8%D0%BD%D0%BE%D0%B2%D0%B0-%D1%82%D0%BE%D0%B2%D0%B0-%D0%BA%D0%BE%D0%B5%D1%82%D0%BE-%D0%BF%D1%80%D0%B0%D0%B2%D0%B8-%D1%82%D1%8F-%D0%B5-%D0%BF%D0%B0%D1%82%D0%BE%D0%BB%D0%BE%D0%B3%D0%B8%D1%8F-news847660.html", "text": "Участниците в Националния съвет на БСП вече се събират на \"Позитано\" 20 за днешния си закрит пленум на партията. Пред камерата на ПИК TV Георги Герков бе краен и категоричен в коментара си за наложения избор на Петър Витанов за председател на Делегацията на българските социалисти в ЕП. (Витанов е човек на Нинова и приближения й Кирил Добрев и е ясно от пръв поглед кой стои зад неочакваната позиция на младия социалист, б.р.). \"Много идеи има, но след вчерашното решение за Сергей Станишев, че няма да води групата, за мен това е патология, хиперактивност или свръхкомерсиалност. Тази група е групата на парашутистите. За мен реалният човек там е Сергей Станишев. Тази хиперактивност или патология, която се проявява от председателя на партия, води до загуби. Ние с оставки ли трябва да изчистваме това да бъдем постоянно втори?! Колко пъти се случва така, че председателят излиза и съобщава нещо пред вас, а ние вътре сме длъжни да приемем това, за да не компрометираме председателя... Конгресът знае какво да прави\", заяви Георги Гергов. Сподели:", "date": "2019.06.08", "title": "ПЪРВО В ПИК TV - Георги Гергов разби Нинова: Това, което прави тя, е патология"}
{"url": "https://pik.bg/%D0%BF%D1%80%D0%BE%D0%B2%D0%BE%D0%BA%D0%B0%D1%86%D0%B8%D1%8F-%D0%B7%D0%B0%D0%BB%D0%B5%D0%BF%D0%B8%D1%85%D0%B0-%D0%BF%D0%BE%D1%80%D1%82%D1%80%D0%B5%D1%82-%D0%BD%D0%B0-%D1%85%D0%B8%D1%82%D0%BB%D0%B5%D1%80-%D0%BF%D1%80%D0%B5%D0%B4-%D0%B0%D0%BF%D0%B5%D0%BB%D0%B0%D1%82%D0%B8%D0%B2%D0%BD%D0%B8%D1%8F-%D1%81%D1%8A%D0%B4-%D0%B2-%D0%B1%D1%83%D1%80%D0%B3%D0%B0%D1%81-news847628.html", "text": "Окръжната прокуратурата разпореди извършване на ревизия на акт, издаден от Районна прокуратура-Бургас, по случая с лицата, които лепнаха плакати със свастики и лика на Хитлер пред входа на Апелативния съд в Бургас. Вместо да се разглежда по реда на Указа за борба с дребното хулиганство, целта тук е престъплението да се разгледа като умишлено такова от общ характер. Това значително би утежнило наказанието за извършителите. Случаят е от 21 април т.г. – рожденната дата на нацисткия лидер на Германия по време на Втората световна война. В центъра на града няколко плаката са закичени на стъклената преграда на подземната улица, точно пред входа на Апелативния съд, съобщава \"Флагман\". Тъй като в района има много камери за видеонаблюдение, извършителите са бързо установени. Те обаче се разминават с леко наказание, тъй като наблюдващият прокурор на Районна прокуратура –Бургас отказва провеждането на наказателно производство, като това се случва повече от месец по-късно, на 4 юни т.г. Деянието донякъде напомня на случая от 1 май 2017 г., когато Ликът на бившия лидер на комунистическата партия и Коминтерна Георги Димитров се появи на паметника на жертвите на комунизма в Бургас. Сподели:", "date": "2019.06.08", "title": "ПРОВОКАЦИЯ: Залепиха портрет на Хитлер пред Апелативния съд в Бургас"}
{"url": "https://pik.bg/%D0%B6%D0%B5%D0%BB%D0%B5%D0%B7%D0%BE%D0%BF%D1%8A%D1%82%D0%BD%D0%B0-%D0%B8%D0%BD%D1%84%D1%80%D0%B0%D1%81%D1%82%D1%80%D1%83%D0%BA%D1%82%D1%83%D1%80%D0%B0-%D0%B1%D0%B8%D0%B5-%D1%82%D1%80%D0%B5%D0%B2%D0%BE%D0%B3%D0%B0-%D1%81%D0%B5%D0%B4%D0%B5%D0%BC-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B8-%D1%81%D0%B0-%D1%81%D1%82%D0%B0%D0%BD%D0%B0%D0%BB%D0%B8-%D0%BD%D0%B0-%D0%BF%D1%80%D0%B5%D0%BB%D0%B5%D0%B7%D0%B8%D1%82%D0%B5-%D1%81%D0%B0%D0%BC%D0%BE-%D0%B7%D0%B0-%D0%BF%D0%B5-news847606.html", "text": "Данните сочат, че за последните три години, 36 души са убити и ранени при инциденти на жп прелези. Най-много пострадали има през 2017-та - 15 души са потърпевши от катастрофи с влакове тогава.Едно от най-честите нарушения, заради което се стига до инциденти на жп прелези, е преминаването при спусната бариера от автомобилите. Шофьорът вижда, че бариерата остава спусната, а влакът е минал. Решава да премине в нарушение. На практика обаче следва преминаването на втори влак и така се стига до инциденти. 120 бариери годишно се подменят на жп прелез край Враца. Причината - шофьорите не спират при сигнализация за идващ влак. На други места има други фрапиращи случаи, които водят до инциденти:„Шофьорът се състезава с влака, за да се мушне пред него - това е както съм го определил - това е игра на руска рулетка, в която печелившият винаги е влакът!” Един от най-сериозните инциденти от началото на годината е на жп прелез при Монтана, където камион премина при спуснати бариери и се вряза във влак. Днес шофьорите, които преминават в близост да инцидента твърдят, че спазват правилата.Бариерата се пуска пет минути преди преминаването на влака, но за бързащите времето е прекалено дълго.Въпреки оборудването на прелезите с бариери и видеонаблюдение, инцидентите не намаляват. От Асоциацията на пострадалите при катастрофи предлагат да се налагат по-строги санкции на нарушителите:„Всеки нарушител, който премине да бъде глобен с една сериозна глоба плюс отнемане на книжка за три месеца”, предлага Владимир Тодоров. Ако влакът се движи с 80 километра в час, дори машинистът да види кола на пътя, спирачният му път е поне хиляда метра. Затова избягването на инцидента е невъзможно.В Европейския съюз 98% от инцидентите на жп прелези са заради неспазване на правилата за движение. Тревожни данни за катастрофите на железопътни прелези у нас. Само за първите 5 месеца на годината са станали 7 такива инцидента. Това показва статистиката на Националната компания \"Железопътна инфраструктура\". На територията на цялата страна има 757 прелеза. По-голямата част от тях са обезопасени с бариери и сигнализация, но въпреки това там стават и най- сериозните инциденти, предава Би Ти Ви. Сподели:", "date": "2019.06.08", "title": "\"Железопътна инфраструктура\" бие тревога: Седем катастрофи са станали на прелезите само за пет месеца"}
{"url": "https://pik.bg/%D0%BD%D0%B0%D0%B9-%D0%BC%D0%B0%D0%BB%D0%BA%D0%BE-%D1%87%D0%B5%D1%82%D0%B8%D1%80%D0%B8%D0%BC%D0%B0-%D0%B2%D0%BE%D0%B5%D0%BD%D0%BD%D0%B8-%D1%81%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%BF%D1%80%D0%B8-%D0%B1%D0%BE%D0%BC%D0%B1%D0%B5%D0%BD-%D0%B0%D1%82%D0%B5%D0%BD%D1%82%D0%B0%D1%82-%D0%B2-%D0%BF%D0%B0%D0%BA%D0%B8%D1%81%D1%82%D0%B0%D0%BD-news847668.html", "text": "Най-малко четирима военнослужещи са загинали, а още поне четирима военни са били ранени, в резултат на бомбен атентат в Пакистан, предаде ТАСС, цитирана от „Фокус”. Инцидентът е станал в окръг Северен Вазиристан, в северозападната част на страната. „Терористи са взривили автомобил, транспортиращ военнослужещи, с помощта на самоделно взривно устройство – съобщават от пакистанското военно министерство. -Четирима военни са загинали, а още поне четирима са ранени. За последния месец в резултат на нападения са убити десет служители на силите за сигурност, а още 35 военни са били ранени“. До момента нито една групировка не е поела отговорност за нападението. Сподели:", "date": "2019.06.08", "title": "Най-малко четирима военни са загинали при бомбен атентат в Пакистан"}
{"url": "https://pik.bg/%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D1%81%D0%BC%D1%83%D1%82-%D1%81%D1%80%D0%B5%D0%B4-%D1%83%D1%87%D0%B8%D0%BB%D0%B8%D1%89%D0%BD%D0%B8-%D1%88%D0%B5%D1%84%D0%BE%D0%B2%D0%B5-%D0%B7%D0%B0%D1%80%D0%B0%D0%B4%D0%B8-%D0%B3%D0%B8%D0%BC%D0%BD%D0%B0%D0%B7%D0%B8%D1%81%D1%82%D0%B0-%D0%B0%D1%82%D0%B5%D0%BD%D1%82%D0%B0%D1%82%D0%BE%D1%80-news847671.html", "text": "Новината, че непълнолетен радикализиран ученик от Пловдив е готвел самоубийствен атентат, хвърли в смут училищни директори под тепетата. Те твърдят, че в гилдията не се е разчуло за ареста на момчето след специализирана акция на МВР, ДАНС и прокуратурата преди два дни, съобщава \"Марица\". Припомняме, че 16-годишен тийнейджър от българско семейство е задържан в четвъртък, а вчера специализираният съд е гледал мярката му. Съмненията са, че в последните месеци момчето е попаднало под влиянието на терористична организация и под нейните указания самичко е сглобило бомба самоделка, която имало намерение да взриви. По неофициална информация младежът е ученик от елитна гимназия под тепетата. Не съм уведомена за такъв случай, коментира пред „Марица“ Иванка Киркова, началник на Регионалното управление по образование в Пловдив. Правилата при всякакви инциденти повеляват тя да бъде уведомена в рамките на час. Киркова обаче уточни, че в случая не се знае къде е разкрит заговорът и дали арестът на момчето има връзка с училище. Освен това е имало прецеденти в миналото, когато при случаи с криминален елемент полицията изрично е предупреждавала да не се оповестява. Това, че не е подадена информация до РУО, не означава, че са погазени регламентите, може би случаят го налага, допусна Киркова. Очаква се МВР, ДАНС и прокуратурата да оповестят подробности в следващите часове. Сподели:", "date": "2019.06.08", "title": "В ПЛОВДИВ: Смут сред училищни шефове заради гимназиста-атентатор"}
{"url": "https://pik.bg/%D0%B4%D0%B2%D0%B0%D0%BD%D0%B0%D0%B4%D0%B5%D1%81%D0%B5%D1%82-%D0%B4%D1%83%D1%88%D0%B8-%D0%BF%D0%BE%D1%81%D1%82%D1%80%D0%B0%D0%B4%D0%B0%D1%85%D0%B0-%D0%BF%D1%80%D0%B8-%D1%82%D0%BE%D1%80%D0%BD%D0%B0%D0%B4%D0%BE-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-news847627.html", "text": "Дванадесет души бяха ранени, един от които сериозно, при преминаване на торнадо в германския град Лангенберг в провинция Северен Рейн-Вестфалия, предадоха ДПА и БТА, цитирани от БТВ. Стихията вдигнала във въздуха голяма шатра, в която се продавала бира по време на футболен турнир. После шатрата паднала с голяма сила върху хората и някои от тях били затиснати под нея. Ранените са настанени в болница. Сподели:", "date": "2019.06.08", "title": "Дванадесет души пострадаха при торнадо в Германия"}
{"url": "https://pik.bg/%D0%BF%D1%80%D0%B5%D1%83%D1%81%D1%82%D0%B0%D0%BD%D0%BE%D0%B2%D0%B5%D0%BD%D0%BE-%D0%B5-%D0%BF%D1%80%D0%BE%D0%BF%D1%83%D1%81%D0%BA%D0%B0%D0%BD%D0%B5%D1%82%D0%BE-%D0%BD%D0%B0-%D1%82%D0%BE%D0%B2%D0%B0%D1%80%D0%BD%D0%B8-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B8-%D0%BF%D1%80%D0%B5%D0%B7-%D0%B3%D0%BA%D0%BF%D0%BF-%E2%80%9E%D0%B7%D0%BB%D0%B0%D1%82%D0%B0%D1%80%D0%B5%D0%B2%D0%BE%E2%80%9C-news847661.html", "text": "Преустановено е пропускането на товарни автомобили през ГКПП „Златарево“. Това съобщиха пред радио „Фокус-Пирин” от ГД „Гранична полиция“. През граничния пункт се осъществява преминаването на леки коли, микробуси и автобуси и в двете посоки. Препоръчва се преминаване за Северна Македония през ГКПП „Станке Лисичково“ и ГКПП „Гюешево“. Нормално се осъществява преминаването през ГКПП „Кулата“. Без забавяне се извършва преминаването на ГКПП „Илинден“. Сподели:", "date": "2019.06.08", "title": "Преустановено е пропускането на товарни автомобили през ГКПП „Златарево“"}
{"url": "https://pik.bg/%D0%B7%D0%B0%D1%89%D0%B8%D1%82%D0%B0-%D0%BD%D0%B0-%D1%86%D0%B5%D0%BD%D0%BD%D0%BE%D1%81%D1%82%D0%B8%D1%82%D0%B5-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B5%D0%BD-%E2%80%9E%D0%BF%D0%BE%D1%85%D0%BE%D0%B4-%D0%B7%D0%B0-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE%D1%82%D0%BE%E2%80%9C-%D0%BE%D0%B1%D0%B5%D0%B4%D0%B8%D0%BD%D1%8F%D0%B2%D0%B0-%D1%85%D0%B8%D0%BB%D1%8F%D0%B4%D0%B8-%D0%B1%D1%8A%D0%BB%D0%B3%D0%B0%D1%80%D0%B8-%D0%B2-%D0%B3%D0%BE%D0%BB%D0%B5%D0%BC%D0%B8%D1%82%D0%B5-news847626.html", "text": "Национален поход за семейството ще се проведе днес в пет български града - София, Пловдив, Варна, Бургас и Русе. Събитието ще започне едновременно във всички градове, като началото е в 17.30. Националният походът се провежда за втори път. Миналата година в инициативата се включиха около 2500 души . Участниците в Похода за семейството ще празнуват традиционните семейни ценности и гражданския съюз между мъж и жена. В същото време в София ще се проведе и 12-ото ежегодно шествие на София Прайд , в което сексуално различните заявяват, че не се срамуват от това, което са. „През последните години доста девалвира ценността на семейството в българското общество. Имаме много извънбрачни деца, имаме много семейства, които се разпадат с разводи. Доста е спорен въпросът какво се случва с българското семейство въобще и затова ние организираме това събитие, за да насърчим младите хора, и тези, които вече са семейни, да гледат на семейството като нещо важно, като нещо значимо в техния живот. Това е целта, която искаме да постигнем“, обясни пред Дарик Ивайло Тимчев от сдружение „Избор за живот”. Той добави, че около един час ще продължи програмата на площад „Независимост“. „След това ще минем покрай Съдебната палата и по бул. „Витоша“, и походът ще приключи пред НДК.“ „Това събитие е започнало в Бургас преди около 6-7 години. То е било винаги на тази дата, на която е и гей парадът, или т.нар. Прайд. И ние решихме на национално ниво от миналата година също да продължим тази традиция и по този начин да се провежда самото събитие“, обясни той. Сподели:", "date": "2019.06.08", "title": "ЗАЩИТА НА ЦЕННОСТИТЕ: Национален „Поход за семейството“ обединява хиляди българи в големите градове"}
{"url": "https://pik.bg/%D1%82%D0%BE%D0%BC%D0%B0-%D0%B1%D0%B8%D0%BA%D0%BE%D0%B2-%D0%BE%D0%B1%D1%89%D0%B5%D1%81%D1%82%D0%B2%D0%BE%D1%82%D0%BE-%D0%BD%D0%B8-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%80%D0%B0%D0%B7%D0%B1%D0%B5%D1%80%D0%B5-%D1%87%D0%B5-%D1%81%D1%83%D0%B1%D1%81%D0%B8%D0%B4%D0%B8%D1%8F%D1%82%D0%B0-%D0%B5-%D0%BD%D0%B5%D1%89%D0%BE-%D0%BD%D0%B5%D0%BE%D0%B1%D1%85%D0%BE%D0%B4%D0%B8%D0%BC%D0%BE-news847655.html", "text": "Отчитаме всички рискове на това субсидиите да бъдат намалени, но трябва да се знае, че когато има субсидия, дадена партия няма да бъде зависима от разни олигархични кръгове. Това заяви в сутрешния блок на БНТ народният представител от ГЕРБ Тома Биков. ,,Нашето предложение е за 1 лев, но предстоят дебати – разясни Биков. - .Ние можем да си говорим най-различни неща, но всичко това трябва да се приеме като законодателен текст. Факт е обаче, че за малките партии ще бъде много трудно. Ето защо обществото ни трябва да разбере, че субсидията е нещо необходимо, че трябва да я има. Нека първо да видим позициите на всички партии по тази тема и тогава ще станат ясни рамките, в които може да работи политическият живот. Всяка държава си има данъчна политика. През 2017 година, когато спечелихме изборите, дойдохме със заявката, че няма да пипаме данъчната система. Но има някакъв инстинкт в партиите да регулират цените на стоките. Една такава регулация на стоките през 1996 г.  доведе до това заплатата в страната да падне до 5 долара. Така че това държавата да контролира всичко не винаги е в  полза на хората. Трябва да работим за увеличение на доходите и да привличаме инвестиции'. Биков коментира и оставката на Цветан Цветанов. ,,Не мисля, че оставката на Цветан Цветанов беше пускане на кръв, а по-скоро задаване на стандарт в политическия живот – анализира той. - Освен това, ГЕРБ е партия вече на 12-13 години и всяка промяна е стресова. Това е промяна на модела, по който функционира ГЕРБ и идва време, в което трябва да се децентрализира управлението на структурите, защото това е тежка работа'', каза още народният представител от управляващите. В малката коалиция също тече някаква трансформация. Следя процесите при тях, като дотук и тримата лидери декларират, че управленската програма се изпълнява. Те си имат своите различия, но не смятам, че има проблем в управляващото мнозинство, тъй като техните отношения на този етап не влият на общата ни политика на управление. Хубавото при тях е, че няма криза на идентичността, както беше при Реформаторите''. Сподели:", "date": "2019.06.08", "title": "Тома Биков: Обществото ни трябва да разбере, че субсидията е нещо необходимо"}
{"url": "https://pik.bg/%D1%82%D1%80%D0%B8%D0%BC%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-%D0%BE%D1%82-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D1%82%D0%B0-%D0%B2-%D1%82%D1%83%D0%BD%D0%B5%D0%BB-%E2%80%9E%D0%B2%D0%B8%D1%82%D0%B8%D0%BD%D1%8F%E2%80%9D-%D1%81%D0%B0-%D0%BF%D1%80%D0%B5%D0%B3%D0%BB%D0%B5%D0%B4%D0%B0%D0%BD%D0%B8-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-%E2%80%9E%D1%81%D0%B2%D0%B5%D1%82%D0%B0-%D0%B0%D0%BD%D0%B0%E2%80%9D-news847679.html", "text": "Трима пострадали при автомобилната катастрофа в тунел „Витиня” на автомагистрала „Хемус” са били прегледани в болница „Света Ана”, съобщава БТВ. 83-годишен мъж, който е предизвикал катастрофата, е приет с черепно-мозъчна и гръдно-коремна травма. Все още не е ясно дали ще бъде настанен за лечение в болницата. Прегледани са и две жени, които са пътували в другия автомобил, участвал в катастрофата.  Те са с леки гръдни травми и няма за бъдат хоспитализирани. Сподели:", "date": "2019.06.08", "title": "Трима пострадали от катастрофата в тунел „Витиня” са прегледани в болница „Света Ана”"}
{"url": "https://pik.bg/%D0%BE%D1%81%D0%B8%D0%BD%D0%BE%D0%B2%D0%B8%D1%85%D0%B0-26-%D0%B4%D0%B5%D1%86%D0%B0-%D0%B7%D0%B0-%D0%BF%D1%8A%D1%80%D0%B2%D0%B8%D1%82%D0%B5-%D0%BF%D0%B5%D1%82-%D0%BC%D0%B5%D1%81%D0%B5%D1%86%D0%B0-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0-%D0%B2-%D0%BC%D0%BE%D0%BD%D1%82%D0%B0%D0%BD%D1%81%D0%BA%D0%BE-news847633.html", "text": "По 5 деца на месец или 26 хлапета от регион Монтана са осиновени от началото на 2019 година. Това съобщи шефът на социалната служба в Монтана Георги Цеков, цитиран от „Конкурент”. 18 от тях са осиновени от български семейства, а 4 в чужбина. “ За същия период на миналата година са намерени родители на петнайсет хлапета, а сега имаме почти два пъти повече осиновявания”, подчерта Цеков. За пет месеца Съветът по осиновявания е провел двайсет заседания. Експертите са предали в Министерството на правосъдието досиетата на пет деца. На тях ще се търсят семейства зад граница. 146 момичета и момчета пък живеят в приемни семейства. Приемните родители в област Монтана са 142. Три нови семейства са утвърдени за месец. Те са преминали през специално обучение. „Извеждането на детето от биологичното семейство е крайна мярка, предприемана след изчерпването на всички възможности. Крайното решение за това се взема от съда”, коментира Цеков по повод протестите, свързани с новоразработена Стратегия за детето. Сподели:", "date": "2019.06.08", "title": "Осиновиха 26 деца за първите пет месеца на годината в Монтанско"}
{"url": "https://pik.bg/%D0%BE%D0%B1%D1%89%D0%BE%D1%82%D0%BE-%D1%81%D1%8A%D0%B1%D1%80%D0%B0%D0%BD%D0%B8%D0%B5-%D0%BD%D0%B0-%D0%BE%D0%BE%D0%BD-%D0%B8%D0%B7%D0%B1%D1%80%D0%B0-%D0%BD%D0%B5%D0%BF%D0%BE%D1%81%D1%82%D0%BE%D1%8F%D0%BD%D0%BD%D0%B8-%D1%87%D0%BB%D0%B5%D0%BD%D0%BE%D0%B2%D0%B5-%D0%BD%D0%B0-%D1%81%D1%8A%D0%B2%D0%B5%D1%82%D0%B0-%D0%B7%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%B7%D0%B0-%D0%BF%D0%B5%D1%80%D0%B8%D0%BE%D0%B4%D0%B0-2020-20-news847605.html", "text": "TACC, цитирана от \"Фокус\". Общото събрание (ОС) на ООН избра непостоянни членове на Съвета за сигурност за периода 2020-2021 година, предава Нигер, Тунис, Виетнам, Сейнт Винсент и Гренадини, както и Естония, бяха избрани в петък за непостоянни членове на Съвета за сигурност на ООН. Това съобщи в петък председателят на 73-та сесия на Общото събрание на ООН Мария Фернанда Еспиноса. Грузия и Латвия кандидатстваха за вакантно място в Съвета за сигурност на ООН от страните от Източна Европа, като всеки получи един глас в първия кръг, както и Естония и Румъния, които получиха съответно 111 и 78 гласа, което наложи втори тур. В края на втория тур на гласуването Естония получи 132 гласа, а Румъния - 58 гласа. Изборите на непостоянни членове на Съвета за сигурност на ООН бяха проведени в ОС на ООН с тайно гласуване. Петте новоизбрани страни ще заменят на 1 януари 2020 г. в Съвета за сигурност на ООН Екваториална Гвинея, Полша, Перу, Кувейт и Кот д'Ивоар. Съветът за сигурност на ООН се състои от пет постоянни членове - Русия, Съединените щати, Китайската народна република, Великобритания и Франция и 10 непостоянни членове, избирани от Общото събрание на ООН за срок от две години. За петте настоящи непостоянни членове - Белгия, Доминиканската република, Германия, Индонезия и Южна Африка - мандатът изтича на 31 декември 2020 г. В съответствие с наредбите, Общото събрание на ООН ежегодно провежда избори за пет непостоянни членове на Съвета за сигурност на ООН. Сподели:", "date": "2019.06.08", "title": "Общото събрание на ООН избра непостоянни членове на Съвета за сигурност за периода 2020-2021 година"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-tv---%D1%81%D1%82%D0%B0%D0%BD%D0%B8%D1%88%D0%B5%D0%B2-%D0%BF%D0%BE%D1%81%D0%B5%D1%87%D0%B5-%D0%BD%D0%B8%D0%BD%D0%BE%D0%B2%D0%B0-%D0%B7%D0%B0-%D1%82%D0%B5%D0%B0%D1%82%D1%80%D0%B0%D0%BB%D0%BD%D0%B0%D1%82%D0%B0-%D0%BE%D1%81%D1%82%D0%B0%D0%B2%D0%BA%D0%B0-%D0%B8-%D0%B7%D0%B0%D0%B3%D1%83%D0%B1%D0%B0%D1%82%D0%B0-%D0%BD%D0%B0-%D0%B5%D0%B2%D1%80%D0%BE%D0%B8%D0%B7%D0%B1%D0%BE-news847665.html", "text": "Това е продължение на поредица нелогични политически решения, наложени от Корнелия Нинова. Това заяви пред камерата на ПИК TV евродепутатът и лидер на ПЕС Сергей Станишев, коментирайки наложения избор на \"Сега предстои да се чуе анализът, представен от Изпълнителното бюро. Това, което видях, не е анализ. Това е отчетничество на някакви дейности във връзка с кампанията, без истински отговори на въпроси, които вълнуват всички нас - защо за втори път след 2017 г. избори, за които имаше всички предпоставки да бъдат спечелени от БСП, бяха загубени? Ако не се намерят отговори, това означава замитане на проблема под килима. Изборите не се печелят за един месец от самата кампания. Отношението на хората се създава с месеци, с години\", категоричен бе Станишев. Той отбеляза добрия старт на кампанията, която в крайна сметка бе провалена от \"сбъркани послания\". \"За хората е важно не какво е настоящето, а какво искаш да промениш и как ще го направиш за тяхното бъдеще. Не се постигна екипност и това не е вина на листата. Това вътрешно разделение беше насаждано и имаше много неточни оценки на ситуацията... Важно е да се чуе на Националния съвет една истинска дискусия и един истински анализ. Оставките са следствие. Въпросът е дали можем да анализираме това, което ни е попречило и да спечелим следващите избори. Всичко останало е един театър\", отбеляза Станишев. \"За мен е важно да се възстанови накърненото колективно водещо начало. БСП е силна партия точно защото тя е сбор от колективен разум и колективно мислене. Още преди три месеца заявих, че в БСП тежко липсва диалог - между ръководството, между останалата част на партията. Ние не можем да бъдем ГЕРБ, да бъдем лидерска партия, това не е успешен модел за нас\", заяви Сергей Станишев. Петър Витанов за председател на Делегацията на българските социалисти в ЕП. Сподели:", "date": "2019.06.08", "title": "ИЗВЪНРЕДНО В ПИК TV - Станишев посече Нинова за \"театралната\" оставка и загубата на евроизборите"}
{"url": "https://pik.bg/%D1%81%D0%BB%D1%83%D0%B3%D0%B0-%D0%BD%D0%B0-%D0%B4%D0%B5%D1%86%D0%B0%D1%82%D0%B0-%D0%B1%D0%BB%D0%B8%D0%B7%D0%BD%D0%B0%D1%87%D0%BA%D0%B8%D1%82%D0%B5-%D0%BD%D0%B0-%D1%83%D1%82%D0%B8-%D0%B3%D0%BE-%D1%81%D1%82%D0%BE%D0%BF%D0%B8%D1%85%D0%B0---%D0%BA%D1%83%D0%BB%D0%B8%D0%BD%D0%B0%D1%80%D1%8F%D1%82-%D0%B7%D0%B0%D1%81%D0%BB%D0%B0%D0%B1%D0%BD%D0%B0-%D1%81-10-%D0%BA%D0%B8%D0%BB%D0%B0-%D1%81-%D1%82%D0%BE%D0%B7%D0%B8-%D1%81%D0%BF%D0%BE%D1%80%D1%82-news847468.html", "text": "Нов спорт измисли Ути Бъчваров. Откакто времете се пооправи популярният кулинар е заслабнал с 10 килоглама с тичане и навеждане след двете малки палавница и дома му - неговите близначки Ружа и Далия. В края на идния август те ще навършат 2 годинки. \"Съюзяват се актино в правенето на бели. Освен това търчат активно. И аз тичам след тях, за да вдигам изпуснатото. Влязох в добра кондиция. Така отслабнат с 10 килоглама, но имам намерение още поне да сваля\", призна Ути. Дипломираният актьор и дългогодишната му приятелка Мария станаха родители, когато той бе 47 години. Двамата нарекоха първородните си деца на цветя, защото ги чакаха дълго и внесоха истинска красота в дома им. \"Сега в градинките е много забавно, когато ме питат дали това са внучките ми. Не се притесняма от бябата си брада и мустак. Съгласете се, че е доста нелепо мъж да се къносва. Близначките подръпват бябата ми брада, но не ми викат \"дядо\", казват ми \"тати\". Просто защото съм един прекрасен баща\", добави Ути пред седмичник. Това лято е подготвил голям подарък за Ружа и Далия - с майка им ще ги заведат на първото им море. Сподели:", "date": "2019.06.08", "title": "СЛУГА НА ДЕЦАТА: Близначките на Ути го стопиха - кулинарят заслабна с 10 кила с този спорт..."}
{"url": "https://pik.bg/%D1%81%D0%BB%D0%B5%D0%B4-%D1%80%D0%B0%D0%B7%D0%B4%D1%8F%D0%BB%D0%B0%D1%82%D0%B0-%D1%81-%D0%B2%D0%BB%D0%B0%D0%B4%D0%B8-%D0%BA%D0%B0%D0%BB%D0%B8-%D0%BF%D1%80%D0%B8%D0%B7%D0%BD%D0%B0-%D0%BA%D0%B0%D0%BA%D0%B2%D0%BE-%D1%8F-%D0%BF%D1%80%D0%B0%D0%B2%D0%B8-%D1%89%D0%B0%D1%81%D1%82%D0%BB%D0%B8%D0%B2%D0%B0-news847490.html", "text": "През последните месеци Кали бе в центъра на медийното внимание не само с музикалните си проекти и изяви, но и заради случващото се в личния й живот. Певицата обаче е категорична, че не е от хората, които мрънкат и се оплакват, че нещо не е наред в живота им. \"Не можем да мислим, че промените, които се случват в личните ни отношения тровят живота ни, защото красотата около нас е несъизмерима с това. Лично мен ме зареждат с положително настроение хубавите книги, приятните разговори с качествени и разумни хора, ездата, екстремните спортове сред природата, разходката в гората. Научила съм се да се радвам на всичко, което ни е дала планетата Земя\", призна Кали в интервю. Изпълнителката не крие, че трудно се справя с емоциите, защото е доста темпераментна като натура. \"Липсата на търпение е най-големият ми порок. С годините, особено пред чужди хора, се научих да бъда малко по-прикрита. Успявам да се овладея и да не показвам толкова бурно, че нещо ми харесва или че не ми харесва. Но характерът не се променя. Можеш само да го шлифоваш\", допълва певицата. В личен план тя си пожелава да обича и да бъде обичана. \"Мисля, че щастието те намира само тогава, когато не го очакваш. Това не означава, че през останалото време трябва да се откажеш да бъде щастлив. Напротив - аз си щастливея. Радвам се на всеки ден\", споделя още Кали. Сподели:", "date": "2019.06.08", "title": "СЛЕД РАЗДЯЛАТА С ВЛАДИ: Кали призна какво я прави щастлива"}
{"url": "https://pik.bg/%D1%8F%D0%B3%D1%83%D0%B0%D1%80-%D0%BE%D1%82-%D1%80%D1%8F%D0%B4%D0%BA%D0%B0-%D0%BF%D0%BE%D1%80%D0%BE%D0%B4%D0%B0-%D1%81%D0%B5-%D1%80%D0%BE%D0%B4%D0%B8-%D0%B2-%D0%BC%D0%B5%D0%BA%D1%81%D0%B8%D0%BA%D0%BE-news847518.html", "text": "Бебе от рядката порода черен ягуар се роди в зоопарк в Мексико и даде надежда за спасяването на застрашения вид. От зооградината съобщиха, че малкото вече е на пет седмици. Според официалните данни усилията за увеличаване на популацията на ягуарите в Мексико вече дават резултат. Миналата година броят им в страната се е увеличил с една пета. Около 4000 ягуара в момента живеят на свобода в Мексико. Главната заплаха за техния вид е изсичането на горите и ловът. Сподели:", "date": "2019.06.08", "title": "Ягуар от рядка порода се роди в Мексико"}
{"url": "https://pik.bg/%D0%B5%D1%82%D0%BE-%D0%B3%D0%BE-%D0%BD%D0%BE%D0%B2%D0%B8%D1%8F-%D1%82%D0%BE%D0%BF-%D0%B5%D1%80%D0%B3%D0%B5%D0%BD-%D1%81%D0%B8%D0%BD%D1%8A%D1%82-%D0%BD%D0%B0-%D1%81%D0%B0%D1%88%D0%BA%D0%B0-%D0%B2%D0%B0%D1%81%D0%B5%D0%B2%D0%B0-%D0%B7%D0%B0%D0%B2%D1%8A%D1%80%D1%88%D0%B8-%D1%83%D1%87%D0%B8%D0%BB%D0%B8%D1%89%D0%B5---%D1%81%D1%8A%D1%83%D1%87%D0%B5%D0%BD%D0%B8%D1%87%D0%BA%D0%B8%D1%82%D0%B5-%D0%BB%D1%83%D0%B4%D0%B8-%D0%BF%D0%BE-%D1%85%D1%80%D0%B8%D1%81%D1%82%D0%BE-news847520.html", "text": "Синът на дупнишката фолк фурия Сашка Васева - Христо-Никола Бакърджиев е станал истински красавец. 18-годишният младеж завърши тази година столичното 47-о СОУ \"Христо Г. Данов\", а на бала си е бил един от най-стилните и елегантни абитуриенти. Христо и връстниците му празнуваха завършването на 12 клас с голямо парти в столичния хотел \"Хилтън\", разкри \"Хотнйз\". Той беше сред звездите на класа, а съученичките му не спираха да го ухажват. Зеленоокият младеж се изявява от няколко години като модел. Близките му го описват като срамежлив, но пък той има намерение да се развива в шоубизнеса, също като популярната си майка. Сподели:", "date": "2019.06.08", "title": "ЕТО ГО НОВИЯ ТОП ЕРГЕН: Синът на Сашка Васева завърши училище - съученичките луди по Христо-Никола (СНИМКИ)"}
{"url": "https://pik.bg/%D1%82%D0%B8%D0%BA%D0%BD%D0%B0%D1%85%D0%B0-%D0%B4%D0%B2%D0%B0%D0%BC%D0%B0-%D0%B2-%D0%B0%D1%80%D0%B5%D1%81%D1%82%D0%B0-%D0%B7%D0%B0%D1%80%D0%B0%D0%B4%D0%B8-%D0%BD%D0%B5%D0%B7%D0%B0%D0%BA%D0%BE%D0%BD%D0%B5%D0%BD-%D0%B4%D1%8A%D1%80%D0%B2%D0%BE%D0%B4%D0%BE%D0%B1%D0%B8%D0%B2-news847530.html", "text": "Горски инспектори от Регионална дирекция по горите в Берковица са задържали две лица в момент на транспортиране на незаконна дървесина. Нарушението е констатирано след получен сигнал тази нощ около 1:30 часа в местността „Мара Врачанка“ в землището на врачанското село Борован, съобщават от Изпълнителна агенция по горите. Проверяващите са установили четири лица, които транспортират дърва за огрев с четири каруци. Две от лицата са задържани, останалите успели да избягат. Органите на МВР са сигнализирани за установяване на нарушителите и провеждане на издирвателна операция за избягалите лица. Дървесината е била немаркирана и без превозни документи. На нарушителите са съставени актове по Закона за горите. Задържани са конете, каруците, бензиномоторен трион и дървесината. Това е вторият случай за по-малко от 12 часа, в който инспектори от РДГ Берковица залавят нарушители в горски територии. На 6 юни 2019 г. около 9.30 ч. при получен сигнал за местността „Палековото“, землището на Монтана, горски инспектори със съдействието на служители на РУ-Монтана са установили нарушители, които транспортират с четири конски каруци дърва за огрев. Общо за денонощието само при двата случая са задържани 8 коня, 8 каруци, бензиномоторен трион и около 6 пространствени кубически метра дърва за огрев. Сподели:", "date": "2019.06.08", "title": "Тикнаха двама в ареста заради незаконен дърводобив"}
{"url": "https://pik.bg/%D0%BA%D1%83%D1%80%D0%B8%D0%BE%D0%B7-%D1%81%D0%B0%D0%BC%D0%BE%D0%BB%D0%B5%D1%82-%D0%BA%D0%B0%D1%86%D0%BD%D0%B0-%D1%81-%D0%BE%D1%82%D0%B2%D0%BE%D1%80%D0%B5%D0%BD%D0%B8-%D0%B2%D1%80%D0%B0%D1%82%D0%B8-%D0%B2-%D0%B4%D1%83%D0%B1%D1%80%D0%BE%D0%B2%D0%BD%D0%B8%D0%BA-news847531.html", "text": "Самолет на турските авиолинии кацна на летището в Дубровник, Хърватия, с отворени врати. Инцидентът се дължи на \"проблеми в хидравликата на самолета Airbus A 320-232\", съобщиха от компанията. Самолетът е изпълнявал полет от Истанбул до Дубровник. Въпреки повредата той е кацнал нормално и няма пострадали. Местните медии уточняват, че инцидентът е станал в 8.00 часа тази сутрин. Сподели:", "date": "2019.06.08", "title": "КУРИОЗ: Самолет кацна с отворени врати в Дубровник"}
{"url": "https://pik.bg/%D1%82%D0%B0%D0%B9%D0%BD%D0%B8-%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D0%B5-%D0%BD%D0%B0%D0%B9-%D1%81%D1%8A%D0%BA%D1%80%D0%BE%D0%B2%D0%B5%D0%BD%D0%BE%D1%82%D0%BE-%D0%B6%D0%B5%D0%BB%D0%B0%D0%BD%D0%B8%D0%B5-%D0%BD%D0%B0-%D0%B2%D1%81%D0%B5%D0%BA%D0%B8-%D0%B7%D0%BD%D0%B0%D0%BA-%D0%BE%D1%82-%D0%B7%D0%BE%D0%B4%D0%B8%D0%B0%D0%BA%D0%B0-news847440.html", "text": "Всички от нас има своите желания и мечти, които споделя с хората около себе си. Но имаме и такива съкровени желания, които не споделяме със света, а остават скрити в нашата душа. Ще ви покажем именно онези най-ценни и скрити желания на всяка зодия, които ни определят като личности и съответстват най-точно на характера ни. Ето кои са те: Мечтае за истински приятели и незабравими спомени Мечтае за силата да промени света и за много вкусна храна Мечтае да бъде винаги на върха и да не спира да печели Мечтае за спокойствие и безброй хубави книги Мечтае за шеметна кариера и голяма любов Мечтае за разбиране от околните и осъществени идеи Мечтае да обиколи света и да опита от всичко, което той предлага Сподели:", "date": "2019.06.08", "title": "ТАЙНИ: Ето какво е най-съкровеното желание на всеки знак от зодиака"}
{"url": "https://pik.bg/%D1%82%D0%B8%D1%85%D0%BE%D0%BC%D1%8A%D0%BB%D0%BA%D0%BE%D0%BC-%D0%BF%D0%BE%D0%B3%D1%80%D0%B5%D0%B1%D0%B2%D0%B0%D1%82-%D0%BA%D0%B8%D0%BB%D1%8A%D1%80%D0%B0-%D1%87%D0%B0%D0%BD%D0%B5-%D0%BD%D0%B0-%D1%82%D0%B0%D0%B9%D0%BD%D0%B0-%D1%86%D0%B5%D1%80%D0%B5%D0%BC%D0%BE%D0%BD%D0%B8%D1%8F-news847537.html", "text": "Жители на Костенец дочули, че траурната церемония за Стоян Зайков щяла да мине в тесен семеен кръг, пише столичен ежедневник. Очаквало се на погребението да присъстват само родителите и братът на Чане и още неколцина роднини. Според клюката в Костенец опечалените близки на двойния убиец предпочитали всичко да мине тихомълком, за да не се създава излишно напрежение около изпращането в последния земен път на Чане. Трупът на Стоян Зайков все още е в моргата. Прокуратурата не го е освободила и предала на близките. От държавното обвинение уточниха, че това се налага заради необходимостта от експертни заключения, които трябва да се изготвят във връзка с разследването на случая. На този етап никой не се ангажира с прогноза колко време ще отнемат те. Едва след приключването на изследванията и анализите тялото на Чане ще бъде освободено и предадено на роднините. Засега те не са търсили за помощ или съдействие около предстоящата траурна церемония кмета на града Радостин Радев. В много начална фаза все още е разследването на кървавата семейна история, която завърши с три трупа, а след нея детето на двойния убиец Чане и жертвата му Милена остана кръгло сираче. Според източници от Костенец за тийнейджъра в момента се грижи една от сестрите на застреляната жена. Два месеца е първоначалният срок, в който криминалистите би трябвало да приключат работата си по изясняване на всички обстоятелства за кръвопролитието. Събраните до момента данни сочат, че Стоян Зайков е застрелял 38-годишната си жена Милена Шишкова през нощта на 10 май. Чане първо нападнал жертвата си в дома й, пребил я зверски, завързал я и я извлякъл навън, където я убил. Предположенията са, че е ликвидирал майката на детето си, защото тя настояла да се разделят. Преди да отиде да разчиства сметките си с доскорошната си партньорка в живота, той завел сина им при своя баща. След убийството Чане се покри, като остави още един труп след себе си - този на 42-годишния си братовчед Валентин Петров. Издирваният Зайков се крил на тавана на роднината си, когото очистил, за да не го издаде, гласи версията на ченгетата. Дни преди да бъде открит застрелян, Валентин разказа пред медиите, че с Чане са скарани от години, защото той няколко пъти обирал дома му. Тайно е щял да бъде погребан убиецът на съпругата и братовчед си - Стоян Зайков-Чане, който впоследствие се гръмна край Костенец. Тази версия пълзи из планинския град, който бе обхванат от страх и ужас, а местните се заключваха с по няколко катинара в продължение на 20 дни, докато траеше издирването на въоръжения и опасен килър Чане. Сподели:", "date": "2019.06.08", "title": "ТИХОМЪЛКОМ: Погребват килъра Чане на тайна церемония"}
{"url": "https://pik.bg/%D0%BA%D1%80%D0%B0%D0%B4%D0%B5%D1%86-%D0%BD%D0%B0-%D0%B6%D0%B8%D1%86%D0%B0-%D1%81%D0%B5-%D0%BF%D1%80%D0%B0%D0%B2%D0%B8-%D0%BD%D0%B0-%D1%85%D0%B0%D0%B9%D0%B4%D1%83%D1%82%D0%B8%D0%BD-news847511.html", "text": "На 6 юни, към 14,00 ч. полицейски автопатрул вижда спрял съмнителен автомобил пред портала на Машиностроителен завод „Белица” в Килифарево. Във возилото седи мъж на средна възраст. При опита на униформените да го накарат да излезе от автомобила и да им представи документи за самоличност, мъжът изведнъж дал газ и профучал край тях в посока към Дряново. В последвалата гонка обаче, беглецът не могъл да да удържи дълго. На един остър завой, край разклона за село Зая той самокатастрофирал и се преобърнал с колата в канавката. Преди да бъде хванат обаче успял да се измъкне от возилото и потънал в гората, където продължава да се укрива. При направената проверка станало ясно,че беглецът е самия собственик на автомобила. Мъж на 43 години от Троян, рецидивист със 16 криминални и съдебни регистрации за различни извършени престъпления. Сега той е обявен за общодържавно издирване. При претърсване на автомобила му, в него са откри и иззети като веществени доказателства неустановени количество изрязани медни проводници, както и инструменти за рязане и проникване чрез взлом. По случая е образувано досъдебно производство. Разследването се ивършва под наблюдението и контрола на районната прокуратура във В. Търново. Крадец на жица, след като беше изненадан от полицията избяга с кола, но катастрофира и вече втори ден се крие като хайдутин в Балкана. Сподели:", "date": "2019.06.08", "title": "Крадец на жица се прави на хайдутин"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-tv-%D0%BD%D0%B0-%D0%BF%D0%BE%D0%B7%D0%B8%D1%82%D0%B0%D0%BD%D0%BE-20-%D0%B2%D1%80%D0%B8-%D0%B8-%D0%BA%D0%B8%D0%BF%D0%B8-%D0%B8%D0%B4%D0%B2%D0%B0-%D0%BB%D0%B8-%D0%BA%D1%80%D0%B0%D1%8F%D1%82-%D0%BD%D0%B0-%D0%B5%D0%B4%D0%BD%D0%BE%D0%BB%D0%B8%D1%87%D0%BD%D0%B0%D1%82%D0%B0-%D0%B2%D0%BB%D0%B0%D1%81%D1%82-%D0%BD%D0%B0-%D0%BD%D0%B8%D0%BD%D0%BE%D0%B2%D0%B0-news847672.html", "text": "Горещи новини от закритото заседание на Националния съвет на БСП на \"Позитано\" 20. По предложение на Димитър Дъбов и Георги Божинов са гласувани три опции за избор на нов председател. Предложението е имало три гласувания по предложение на Корнелия Нинова. Трите опции са - НС на БСП да може да посочва и избира лидер, конгресът да може да решава дали лидерът да може да бъде избран на национални избори и НС да възвърне функцията си при определянето, когато остават най-малко две години до края на мандата на настоящия лидер, кой да заеме мястото му до избора на нов. Днес пред камерата на ПИК TV Георги Гьоков заяви, че оставка ще бъде обсъждана, ако конгресът реши: \"Има оставка като воля на председателя, но конгресът решава дали ще я приеме. Аз не мисля, че има врътки. Това е заради доброто на партията и предстоящите избори\". Абсурдността на становището му бе оборена отново пред камерата на ПИК TV от Костадин Паскалев, Атанас Мерджанов, Ангел Найденов. От \"кухнята\" на \"Позитано\" 20 разкриха пред ПИК, че е решено да се върне предишния устав и така отпада желанието на Нинова да е с пряк избор. В момента социалистите решават кой да организира конгреса. Възможно е Нинова да опита да приложи трик - да държи до късно НС, в който в крайна сметка ще останат хората от провинцията, които не могат да се приберат по домовете си. Искат, не искат, ще стоят до края, за да гласуват това, което ще им се каже. По информация на ПИК те са 120 души са \"групирани\" на първите редове, за да са \"под око\" на Нинова. По информация на ПИК, лидерката в оставка изгонила и охраната на Георги Гергов. Когато видяла момчето в залата, тя попитала кой е. След като разбрала, че е охранител на Гергов, го помолила да напусне залата. Сподели:", "date": "2019.06.08", "title": "ИЗВЪНРЕДНО В ПИК TV: На \"Позитано\" 20 ври и кипи! Идва ли краят на едноличната власт на Нинова (ОБНОВЕНА)"}
{"url": "https://pik.bg/%D0%BA%D1%83%D0%BB%D1%82%D0%BE%D0%B2%D0%BE-%D0%B5%D0%BD%D1%82%D1%83%D1%81%D0%B8%D0%B0%D1%81%D1%82%D0%B8-%D1%87%D0%B8%D1%81%D1%82%D1%8F%D1%82-%D0%BD%D0%B5%D0%BE%D1%85%D1%80%D0%B0%D0%BD%D1%8F%D0%B5%D0%BC-%D0%BF%D0%BB%D0%B0%D0%B6-%D0%BA%D1%80%D0%B0%D0%B9-%D0%B2%D0%B0%D1%80%D0%BD%D0%B0-%D1%81%D1%80%D0%B5%D1%89%D1%83-%D1%81%D1%82%D1%83%D0%B4%D0%B5%D0%BD%D0%B0-%D0%B1%D0%B8%D1%80%D0%B0-%D0%B8-%D0%BF%D1%8A%D1%80%D0%B6%D0%B5%D0%BD%D0%B8-%D0%BA%D0%B0%D1%80%D1%82%D0%BE%D1%84%D0%B8-news847480.html", "text": "Бира за смет ще раздават организаторите на полезна инициатива, която цели да почисти плажната ивица на север от Шкорпиловци. \"За втора година организираме събитието \"Бира за смет\", за да ангажираме плажуващите и техните деца с почистване и разделно събиране на отпадъци от неохраняеми плажове. Миналата година събрахме над 2 тона отпадъци, от които 1080 кг. бяха рециклирани. Изчистихме около 4 километра плажна ивица! Нека го направим пак!\", призовават организаторите на мероприятието. \"На 8 юни в 10:00 часа се събираме на плажната ивица на север от село Шкорпиловци. За всеки събран чувал с боклук се полага награда - студена бира или безалкохолно за всички деца и непълнолетни\", уточняват те. \"Искаме да покажем на хората колко много боклук изхвърляме в морето, да наблегнем на разделното събиране и извозване на отпадъците, да създадем в децата и гражданите чувството на отговорност към природата и плажа, а също така и навик да почистват след себе си и след другите, когато имат възможност\", завършват организаторите на необичайната акция. На място освен студената бира и безалкохолни напитки ще се раздават и страхотни пържени картофки. Сподели:", "date": "2019.06.08", "title": "КУЛТОВО: Ентусиасти чистят неохраняем плаж край Варна срещу студена бира и пържени картофи"}
{"url": "https://pik.bg/%D0%BC%D1%8A%D0%BB%D0%BD%D0%B8%D1%8F-%D0%BD%D0%B0-%D1%82%D1%80%D0%B0%D0%BD%D1%81%D1%84%D0%B5%D1%80%D0%BD%D0%B8%D1%8F-%D0%BF%D0%B0%D0%B7%D0%B0%D1%80-%D0%BF%D0%B5%D1%87%D0%B5-%D1%81%D0%B5-%D0%B3%D1%80%D1%8A%D0%BC%D0%BA%D0%BE-%D0%B4%D0%B0-%D0%BC%D0%B5%D0%B6%D0%B4%D1%83-%D0%B1%D1%83%D1%84%D0%BE%D0%BD-%D0%B8-%D0%B1%D0%B0%D1%80%D1%81%D0%B0-news847495.html", "text": "Испанският действащ шампион Барселона е близо до привличането на легендарния вратар Джанлуиджи Буфон. Това съобщава един от най-известните журналисти в Италия - Джанлука Ди Марцио. 41-годишният страж обяви, че си тръгва от ПСЖ и е свободен агент. Визира се, че на \"Камп Ноу\" той може да смени Яспер Силесен. Холандският национал е пред напускане в Барса, тъй като е резерва на Андре Тер-Стеген. Допълва се, че Джиджи също би играл ролята на втори вратар при каталунците, но възможностите да е съотборник с Лео Меси и най-накрая да спечели трофея в Шампионска лига може да изкушат легендарния италиански страж - Джанлуиджи Буфон. Сподели:", "date": "2019.06.08", "title": "МЪЛНИЯ НА ТРАНСФЕРНИЯ ПАЗАР: Пече се гръмко \"ДА\" между Буфон и Барса..."}
{"url": "https://pik.bg/%D0%BE%D1%82%D1%80%D0%BE%D0%B2%D0%B8%D1%85%D0%B0-%D1%82%D1%80%D0%B8-%D1%81%D0%BB%D0%BE%D0%BD%D0%B0-%D0%B2-%D0%BC%D0%B0%D0%BB%D0%B0%D0%B9%D0%B7%D0%B8%D1%8F-news847489.html", "text": "Три слона са били отровени и са починали близо до плантация за палмово масло в Малайзия. Това е пореден случай, при който застрашените от изчезване животни биват убивани близо до селище. Местната полиция в южния щат Джохор откри труповете на животните и информира служителите по опазване на дивата природа във вторник, съобщи пред АФП директорът на управлението на диви животни и национални паркове Абдул Кадир Абу Хашим. Смята се, че мъртвите животни са част от стадо от 30 слона от близкия горски резерват. \"Извършихме преглед след смъртта на трите женски слона на възраст между 18 и 22 години и установихме, че са били отровени\", каза Абдул Кадир. \"Аз съм шокиран и натъжен от този инцидент. Ако тази тенденция продължи, всичките ни диви слонове ще бъдат унищожени. Електрическите огради, използвани за запазване на слоновете далеч от селскостопанските насаждения, не функционират и позволяват на животните да нахлуват из плантациите”, каза Абдул Кадир. Сподели:", "date": "2019.06.08", "title": "Отровиха три слона в Малайзия"}
{"url": "https://pik.bg/%D0%BE%D0%B1%D0%BD%D0%BE%D0%B2%D1%8F%D0%B2%D0%B0%D1%82-%D0%BF%D0%B0%D1%80%D0%BA-%D0%B5%D0%B2%D1%80%D0%BE%D0%BF%D0%B0-%D0%B2-%D0%BA%D1%80%D0%B8%D1%87%D0%B8%D0%BC-%D1%81-%D0%BF%D0%B0%D1%80%D0%B8-%D0%BE%D1%82-%D0%B5%D0%B2%D1%80%D0%BE%D0%BF%D0%B0-news847521.html", "text": "Ще бъде почистен и боядисан бетонният монумент, а плочките на терасата сменени. Ново приятно място за отдих и разходки ще имат скоро жителите и гостите на Кричим. Градските власти са изготвили проект за реконструкция и благоустрояване на площад “Демокрация“ и прилежащите пространства с наименование парк „Европа“. Той предвижда фрезоване и обогатяване на почвата, затревяване и нови цветни лехи, които ще се поддържат свежи с подземни и надземни напоителни системи. Подменени ще бъдат също тротоарните плочки, бордюрите и металните ограждения. Проектът предвижда там да бъде изграден фонтан, както и да бъдат поставени нови пейки и кошчета за смет. На мястото на старата обществена тоалетна ще бъде издигната нова по всички европейски стандарти. Целият парк ще бъде осветен с прожектори, ще бъдат монтирани и нови стълбове с LED лампи. \"Изготвеният проект е подаден в ДФ „Земеделие“, за да се кандидатства за финансиране по Програмата за развитие на селските райони за периода 2014-2020 г., и е в процес на оценка”, посочи пред \"Регионални новини\" кметът на града Атанас Калчев. Сподели:", "date": "2019.06.08", "title": "Обновяват парк \"Европа\" в Кричим с пари от Европа"}
{"url": "https://pik.bg/%D0%B3%D0%BE%D1%80%D0%B5%D1%89%D0%BE-%D1%81%D0%B5%D0%BA%D1%81%D1%8A%D1%82-%D0%BC%D0%B5%D0%B6%D0%B4%D1%83-20-%D0%B8-30-%D0%B5-%D0%B2%D0%B4%D1%8A%D1%85%D0%BD%D0%BE%D0%B2%D1%8F%D0%B2%D0%B0%D1%89-%D0%BB%D1%83%D0%B4-%D0%B8-%D1%81%D1%82%D1%80%D0%B0%D1%81%D1%82%D0%B5%D0%BD-%D1%82%D1%80%D1%83%D0%BF%D0%B0%D0%B9%D1%82%D0%B5-%D0%BE%D0%BF%D0%B8%D1%82-%D1%81-%D1%82%D0%B5%D0%B7%D0%B8-15-%D0%B2%D0%B0%D1%80%D0%B8%D0%B0%D0%BD%D1%82%D0%B0-news847420.html", "text": "Трупайте секс опит със следните ситуации в леглото. Вдъхновяващ, забавен, горещ, луд, страстен... Ако си мислите, че ще изживеете всички тези усещания в леглото, докато сте в студентските си години или в началото на кариерата си, то може би се лъжете. Много 30-годишни жени, поглеждайки назад си признават честно, че опитът им в секса от 20-те им години, по-често прилича на експеримент, а не на супер приятно изживяване. В същото време, точно в това десетилетие се прави може би най-голямо количество секс, но той е като че ли с проучвателна цел. Иска ви се да опитате от всичко, за да откриете себе си. 1. Лош секс 2. Секс с „удобен\" човек 3. Секс за една нощ. 4. Секс с евентуалното гадже, което няма да ви стане такова. 5. Творчески секс 6. Секс след повечко алкохол 7. Секс „по приятелски\" 8. Самозадоволяване 9. Несъществуващ секс 10. Секс за сдобряване 11. Секс по милост 12. Ваканционен секс 13. Секс за последно. 14. Секс на бартер 15. И най-накрая хубав секс С малко късмет, в един момент по време на своите 20 години, ще разберете какво е наистина страхотен секс с друг човек. Може би това ще е, когато влезете в сериозна връзка и се чувствате комфортно с партньора си или може би ще е с някого, с когото нямате емоционална връзка, но по някакъв начин знае какво искате в леглото... Независимо от това, след като имате моментът \"ах-хааа!\", трябва да се опитвате да го пресъздадете колкото се може повече пъти. Сподели:", "date": "2019.06.08", "title": "ГОРЕЩО: Сексът между 20 и 30 е вдъхновяващ, луд и страстен! Трупайте опит с тези 15 варианта"}
{"url": "https://pik.bg/%D1%81%D1%82%D1%80%D0%BE%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BE%D1%82%D1%87%D0%B5%D1%82%D0%B5-%D0%BB%D0%B5%D0%BA-%D1%80%D1%8A%D1%81%D1%82-%D0%BF%D1%80%D0%B5%D0%B7-%D0%B0%D0%BF%D1%80%D0%B8%D0%BB-news847504.html", "text": "През април 2019 г. индексът на произведената строителна продукция, изчислен от сезонни данни, е над равнището от предходния месец, като продукцията от сградното строителство се увеличава с 0.6 на сто, а от гражданското/инженерното строителство - с 0.1 на сто. На годишна база нарастването на строителната продукция през април 2019 г., изчислено от календарните данни, се определя от положителния темп при сградното строителство, където ръстът е с 10.8 на сто, докато при гражданското/инженерното строителство е регистрирано намаление с 0.9 на сто. По предварителни данни на Националния статистически институт през април индексът на продукцията в сектор \"Строителство\", изчислен въз основа на сезонни данни, е с 0.4 на сто над равнището от предходния месец. Календарните данни показват увеличение с 5.8 на сто на строителната продукция през април 2019 г. в сравнение със същия месец на 2018 година. Сподели:", "date": "2019.06.08", "title": "Строителството отчете лек ръст през април"}
{"url": "https://pik.bg/%D1%8E%D0%BF%D0%B8%D1%82%D0%B5%D1%80-%D1%89%D0%B5-%D1%81%D0%B5-%D0%B2%D0%B8%D0%B6%D0%B4%D0%B0-%D1%86%D1%8F%D0%BB-%D0%BC%D0%B5%D1%81%D0%B5%D1%86-%D0%B1%D0%B5%D0%B7-%D1%82%D0%B5%D0%BB%D0%B5%D1%81%D0%BA%D0%BE%D0%BF-news847500.html", "text": "Най-голямата планета в Слънчевата система ще е достатъчно близо през юни, за да я виждаме без телескоп, съобщиха от НАСА. С бинокъл ще можем да видим и няколко от луните й - Йо, Европа, Ганимед и Калисто. Юпитер ще е най-близо до Земята на 10 юни, когато ще е в опозиция, т.е. двете планети ще са на една линия към Слънцето. Дните преди и след 10 юни също са подходящи за наблюдение. НАСА изследва отблизо Юпитер от три години с космическия апарат \"Джуно\" (\"Юнона\"). Планетата има бурна атмосфера, обгърната е с пояси от облаци и вихрещи се бури. Най-известната от тях е Голямото червено петно. \"Джуно\" достигна Юпитер през 2016 г. след петгодишно пътешествие. Апаратът застана на полярна орбита на 5000 км от облаците. Веднъж на две седмици се спуска на 4200 км. Сподели:", "date": "2019.06.08", "title": "Юпитер ще се вижда цял месец без телескоп"}
{"url": "https://pik.bg/%D0%BB%D1%8F%D1%82%D0%BE%D1%82%D0%BE-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D1%81%D0%BB%D1%8A%D0%BD%D1%86%D0%B5%D1%82%D0%BE-%D1%89%D0%B5-%D0%B3%D1%80%D0%B5%D0%B5-%D1%89%D0%B5%D0%B4%D1%80%D0%BE-%D1%82%D0%B5%D0%BC%D0%BF%D0%B5%D1%80%D0%B0%D1%82%D1%83%D1%80%D0%B8%D1%82%D0%B5-%D1%89%D0%B5-%D1%81%D1%82%D0%B8%D0%B3%D0%BD%D0%B0%D1%82-%D0%B4%D0%BE-%D1%80%D0%B5%D0%BA%D0%BE%D1%80%D0%B4%D0%BD%D0%B8%D1%82%D0%B5-34-%D0%B3%D1%80%D0%B0%D0%B4%D1%83%D1%81%D0%B0-news847614.html", "text": "Слънчево и топло ще бъде днес. В следобедните часове отново ще се развие купеста облачност и на места, главно в североизточните райони, ще превали и прегърми. Ще духа слаб северозападен вятър. Максималните температури ще бъдат между 29° и 34°, малко по-ниски по морския бряг, в София около 29°. Такава е прогнозата на Националния институт по метеорология и хидрология (НИМХ). През нощта срещу неделя по-значителни валежи с гръмотевици ще има в Централна България. Ще превали и на места в Източна България. Атмосферното налягане ще остане по-високо от средното за месеца. През деня ще се задържи почти без промяна. Над Черноморието ще бъде предимно слънчево, в следобедните часове с развитие на купеста и купесто-дъждовна облачност. На места, главно по северното крайбрежие ще превали и прегърми. Ще духа бриз. Максималните температури ще са между 26° и 28°. Температурата на морската вода е 21° - 23°. Вълнението на морето ще бъде 1 - 2 бала. В планините също ще бъде предимно слънчево, но след обяд ще се развива купесто-дъждовна облачност и ще има краткотрайни валежи с гръмотевици. Ще духа умерен, по най-високите части силен северозападен вятър. Максималната температура на височина 1200 метра ще е около 23°, на 2000 метра 15-16°. В неделя и в началото на следващата седмица вятърът ще бъде предимно от север-североизток, слаб до умерен. Отново на много места из цялата страна ще има превалявания, придружени с гръмотевици и временно усилване вятъра, възможни са и градушки. Най-интензивни ще са явленията в неделя и във вторник, когато на места в Централна България отново ще има значителни количества дъжд. Температурите ще се понижат и максималните ще остават под 30°. Сподели:", "date": "2019.06.08", "title": "ЛЯТОТО ПРОДЪЛЖАВА: Слънцето ще грее щедро, температурите ще стигнат до рекордните 34 градуса"}
{"url": "https://pik.bg/%D0%B5%D1%82%D0%BE-%D0%BA%D0%BE%D0%B9-%D0%B7%D0%B2%D0%B5%D0%B7%D0%B4%D0%B5%D0%BD-%D0%B8%D0%B3%D1%80%D0%B0%D1%87-%D0%B5-%D0%B2%D1%81%D0%B5-%D0%BF%D0%BE-%D0%B1%D0%BB%D0%B8%D0%B7%D0%BE-%D0%B4%D0%BE-%D0%B8%D0%B7%D1%85%D0%BE%D0%B4%D0%B0-%D0%BD%D0%B0-%D0%BA%D0%B0%D0%BC%D0%BF-%D0%BD%D0%BE%D1%83-news847532.html", "text": "Филипе Коутиньо не се чувства особено щастлив в Барселона и вярва, че преминаване в друг гранд може да се отрази добре на кариерата му. Според \"Кадена СЕР\", бразилецът е признал в разговори с обкръжението си, че е тъжен, защото нещата на \"Камп Ноу\" не протичат така, както той е очаквал. Испанската медия съобщава, че Коутиньо е уведомил и ръководството на каталунците за желанието си да напусне клуба. На 26-годишният Коу предстои участие в Копа Америка, като Филипе е сред лидерите на тима на Бразилия. А силни изяви на Коутиньо биха спомогнали за солиден негов изходящ трансфер в Барса. Сподели:", "date": "2019.06.08", "title": "Ето кой звезден играч е все по-близо до изхода на \"Камп Ноу\""}
{"url": "https://pik.bg/%D1%85%D0%B8%D1%82%D1%8A%D1%80-%D1%82%D1%80%D0%B8%D0%BA-%D0%B4%D0%B2%D0%BE%D0%B9%D0%BA%D0%B8-%D0%BF%D0%BE%D0%B4%D0%BF%D0%B8%D1%81%D0%B2%D0%B0%D1%82-%D0%B1%D1%80%D0%B0%D1%87%D0%BD%D0%B8-%D0%B4%D0%BE%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D0%B4%D0%B0-%D0%B1%D1%8F%D0%B3%D0%B0%D1%82-%D0%BE%D1%82-%D0%B4%D1%8A%D0%BB%D0%B3%D0%BE%D0%B2%D0%B5-news847416.html", "text": "„Понякога подписват брачни договори и в опит да избягат от кредитори, като се надяват, че по този начин затъналият в дългове съпруг ще се спаси“, разказа Милена Илчева, нотариус от Бургас пред в. \"Монитор\". Според нея сключването на брачно споразумение не се влияе от възрастта на двойката. „Правят го и хора с 30 - 40 години брак. Всичко е въпрос на мотивация или някакъв повод. Най-често по този начин постъпват съпрузи с имот или проблем, който искат да разрешат, докато са живи и в добри отношения. По-често това се прави, когато това не е първи брак, заради това, че съпрузите имат различни наследници“, обяснява тя. По думите ѝ по подобен начин постъпват някои двойки, когато имуществото е придобито със средства на единия съпруг (вкл. и активи от бизнеса му – б.р.) и брачните договори се ползват, за да не се налага да се води съдебно производство за установяване на лично имущество. Най-често брачни договори подписват двойки, имащи повече имоти от последващи бракове. „Това са по-богати хора, със собствен бизнес. Обикновено недвижимите имоти остават при съпругата, защото мъжете са по-рискови в начинанията си и най-вероятно заради това предпочитат да не притежават недвижимости. Обикновено става дума за хора на възраст 50 - 60 години“, казва Пламенка Халачева, нотариус от Плевен. Още преди сватбата решават всичко, което придобиват, да е индивидуална собственост на този, който го е придобил със свои средства. Те подписват при нотариуса такава декларация, която след това подписват и пред длъжностното лице по гражданското състояние, пред което сключват брака“, пояснява тя. „Не бих казала, че жените по-често успяват да убедят половинките си да им оставят имотите. Напротив - по-често мъжете вземат недвижимостите, защото явно са в по-силни позиции“, смята нотариусът от Монтана Валерия Тодорова. „При нас в повечето случаи хората идват с готови договори, подготвени от адвокати, особено когато става дума за имуществени отношения“, поясни тя. „Хората най-често по този начин делят апартаменти и пари, като такива договори се подписват от млади хора, разполагащи с повече имущество. Това, което четем по книгите за някакви пикантерии за особени ангажименти и издръжки след развод, в България го няма Ние сме доста ортодоксални хора“, казва помощник-нотариусът Йордан Еленков. „В момента повече са такива договори в заварените бракове“, отчита председателят на Нотариалната камара Красимир Анадолиев. „Има обаче и нарастваща тенденция от по-младите не толкова за договор преди браковете, колкото за сключване на режим на придобиване на имуществени отношения за в бъдеще. Това става с декларация, например за разделна собственост. Казусите по такъв тип договори са много и са индивидуални“, пояснява Анадолиев. В същото време статистиката показва, че през 2018 г. в Софийския районен съд са образувани 2270 бракоразводни дела, съобщават от институцията. 1355 от тях са дела по взаимно съгласие, при които двамата съпрузи искат да се разделят бързо и без делби като предварително са договорили раздялата си. 915 от образуваните бракораздводни дела през м.г. са по вина, т.е. единият от съпрузите е ищец, а другият - ответник. През 2018 г. са приключили 2305 бракоразводни дела в СРС, цифрата е по-голяма от образуваните заради дела от 2017 г. 1396 са столичаните, които са се развели по взаимно съгласие през 2018 г., съобщиха още от съда. Според магистрати болшинството от разводите стават все по-цивилизовано и без скандали. От години статистиката показва значително по-голям брой на разделите по взаимно съгласие и дори много от тези по исков ред, т.е. когато единият съпруг подаде молба срещу другия, също приключват със споразумения. Делата за разводи по взаимно съгласие се насрочват веднага и официализирането на раздялата става бързо и евтино. Изневярата и алкохолизмът остават най-честите поводи за разрушаване на семействата, коментират адвокати по бракоразводни дела. Сред другите причини са безпаричието, еднообразното съжителство и домашното насилие. Според психолози пък динамичното ежедневие и борбата за оцеляване често пъти разрушават отношенията между съпрузи и това води до криза в брака, завършваща с развод. При подаване на молба за развод по взаимно съгласие тя е от името на двамата съпрузи и таксата в съда е 25 лв. След решението на съда за разтрогване на брака, ако няма издръжка, се плащат още 25 лв. Така за 50 лв. съпрузите могат да се разведат по взаимно съгласие и това е причината този начин да е предпочитан. Разводите в столицата варират около 2200 на година. По взаимно съгласие съпрузите могат да се разделят и за месец, а с искова молба – за 3 до 6 месеца. При късането на брачните окови по взаимно съгласие съпрузите подписват споразумение, в което съобщават какво са се разбрали, и съдът просто го одобрява в едно заседание, в някои случаи в две. Адвокатският хонорар при делата по исков ред започва от 300 лв. и стига до няколко хиляди в зависимост от сложността и продължителността на процеса. В повечето случаи тарифата на адвоката се движи около 1000 лв. В съдилищата не се води статистика кой пол по-често подава молба за разтрогване на брака, но практиката на адвокатите е категорична, че инициативата обикновено идва от жените. Битката е не при раздялата между съпрузите, а при спора за родителските права, коментират съдии и адвокати. Борбата за родителските права е по-ожесточена от раздялата, сочи практиката. Не са единици случаите, когато мъже получават родителски права – има критерии, по които съдът преценява във всеки конкретен случай, имущественото състояние не е от толкова голямо значение, колкото родителският капацитет. В началото на февруари 2019 г. в 18 държави-членки на ЕС, сред които и България, влязоха в сила нови правила за имуществото на брачни двойки или регистрирани партньорства на хора от различни страни. Нормата засяга Австрия, Белгия, България, Хърватия, Кипър, Чехия, Финландия, Франция, Германия, Гърция, Италия, Люксембург, Малта, Холандия, Португалия, Словения, Испания и Швеция. С новите регламенти се установяват ясни правила при развод или смърт и целта е да се сложи край на успоредните и противоречащи си производства в различни държави от ЕС, свързани например с имущество или с банкови сметки. Правилата изясняват кой национален съд е компетентен да помогне на двойките при управлението на тяхното имущество или при поделянето му при развод, раздяла или смърт. Разяснява се кое национално право има предимство, ако са приложими правилата на няколко държави. Ще бъде улеснено признаването и изпълнението в една държава от ЕС на съдебно решение по имуществени въпроси, постановено в друга държава от съюза. Страните от ЕС, които не участват в прилагането на новите правила, могат да се присъединят към тази спогодба по всяко време. Дотогава те ще продължат да прилагат своето национално законодателство към трансгранични случаи, свързани с имуществото на съпрузи и регистрирани партньори. Двойки подписват брачни договори, за да се спасяват от дългове, които са натрупали към кредитори. Новата тенденция е засечена от представители на Нотариалната камара у нас. Сподели:", "date": "2019.06.08", "title": "ХИТЪР ТРИК: Двойки подписват брачни договори, за да бягат от дългове"}
{"url": "https://pik.bg/%D0%BF%D0%B5%D1%82%D1%82%D0%B5-%D0%B3%D1%80%D0%B5%D1%88%D0%BA%D0%B8-%D0%BD%D0%B0-%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9-news847548.html", "text": "Британците с лекота се съгласяват: осъществяването на Брекзит е огромно предизвикателство. Но като направи поредица от стратегически грешки през последните три години, британската министър-председателка Тереза Мей направи задачата още по-трудна. Припряност Дошла на власт през юли 2016 г., малко след референдума за членството в ЕС на 23 юни 2016 г., консервативната лидерка е под силен натиск да задейства член 50 от Договора от Лисабон, който предвижда срок от две години за реализиране на излизане от ЕС. Тя го прави през март 2017 г., което ретроспективно изглежда много късо време за успешно осъществяване на толкова сложна операция, без ясна преговорна стратегия или подкрепа от нейната партия и британските депутати. Резултатът: лидерката беше принудена да отложи развода за 31 октомври 2019 г., предвиден първоначално за 29 март, за да се избегне излизане без споразумение, плашещ сценарий за икономическите среди. Изнурителни преговори Задействайки обратното броене на процеса на излизане и давайки израз на желанието си да постигне споразумение с Брюксел, Тереза Мей от самото начало даде предимство на европейците в преговорите, смятат редица политически коментатори в Обединеното кралство. Тя освен това начерта \"червени линии\" - излизане от митническия съюз и от единния пазар, от които после трябваше да отстъпи, особено приемайки \"предпазния механизъм\". Това крайно средство всъщност предвижда оставане на Обединеното кралство в митническия съюз, за да се избегне физическа граница между Република Ирландия (член на ЕС) и британската провинция Северна Ирландия, и стана причина до голяма степен за съпротивата на голяма част от депутатите срещу споразумението. Провалени избори Лидерката насрочва през юни 2017 г., три години преди предвидената дата, парламентарни избори, които да укрепят позициите й, за да прокара проекта си за Брекзит, насърчена от допитвания, които й обещават блестяща победа. Операцията се превръща във фиаско. След безлична предизборна кампания, тя губи абсолютното си мнозинство, трябва да смекчи своя вариант за Брекзит и най-вече да се съюзи с малката северноирландска юнионистка партия ДЮП, чийто непреклонни позиции за съюза с Великобритания, които за нея са екзистенциален въпрос, в крайна сметка ще свършат с провал на споразумението й за Брекзит. Липса на откритост Въпреки поражението си на парламентарните избори, Тереза Мей не смята за полезно да включи останалите британски политически партии при започването на преговорите с Брюксел, което от самото начало поставя в неблагоприятно положение възможностите й да осигури одобрено споразумение. Ще трябва да се изчака третото отхвърляне, в края на март, на текста, договорен с ЕС, за да започне преговори с лейбъристите на Джереми Корбин. Твърде късно: в средата на май той прекъсва тези дискусии, като се мотивира със \"слабостта\" на министър-председателката, чиято съдба вече е предопределена. За близо три години Тереза Мей се отчуждава също както от евроскептиците, така и еврофилите от Консервативната партия. Доказателство са тридесетината оставки в правителството й, довели до \"небивало текучество на министри\" в британската изпълнителна власт, според мозъчния тръст \"Инститют фор гавърмънт\" (Institute for Government). Катастрофална комуникация Тереза Мей не успя да намери точните думи, които да обединят зад нейното виждане за Брекзит дълбоко разделената страна. Нейните технократски умения изглежда първоначално успокоиха британците, объркани от напускането на ЕС, но студеното й излъчване в крайна сметка й донесе не особено ласкавото прозвище \"Мейбот\", което значи \"Робота Мей\". \"Брекзит означава Брекзит\" повтаря тя през първите месеци на мандата си, рефрен, който трябваше да въплъщава решимостта й да доведе до успешен край излизането от ЕС, но и това се оказва празно обещание. С твърдението, че развод без сделка \"е по-добър от лошо споразумение\", тя настройва срещу себе си част от общественото мнение, както и икономическите среди. Тя обръща срещу себе си и депутатите, като ги обвинява, че носят отговорност за безизходицата в парламента, осъждайки техните \"политически игри и неясни процедурни спорове\". Сподели:", "date": "2019.06.08", "title": "Петте грешки на Тереза Мей"}
{"url": "https://pik.bg/%D0%BF%D1%80%D0%B0%D0%B7%D0%BD%D0%B8%D0%BA-%D1%87%D0%B5%D1%81%D1%82%D0%B2%D0%B0%D0%BC%D0%B5-%D0%BF%D1%80%D0%B5%D0%BD%D0%B0%D1%81%D1%8F%D0%BD%D0%B5%D1%82%D0%BE-%D0%BD%D0%B0-%D0%BC%D0%BE%D1%89%D0%B8%D1%82%D0%B5-%D0%BD%D0%B0-%D0%B5%D0%B4%D0%B8%D0%BD-%D0%BE%D1%82-%D0%BD%D0%B0%D0%B9-%D0%BF%D0%BE%D1%87%D0%B8%D1%82%D0%B0%D0%BD%D0%B8%D1%82%D0%B5-%D1%81%D0%B2%D0%B5%D1%82%D0%B8%D0%B8-%D0%B2-%D0%BF%D1%8A%D1%80%D0%B2%D0%BE%D1%82%D0%BE-%D0%B1%D1%8A%D0%BB%D0%B3%D0%B0%D1%80%D1%81%D0%BA-news847607.html", "text": "Св. великомъченик Теодор Стратилат бил родом от Евхаита, назначен за стратилат - военачалник, в Ираклия край Черно море, станал известен с добродетелния си живот, мъдрост и храброст. За Христа търпял много мъчения - в тъмница и на кръст. Накрая - посечен с меч при император Линикий - IV век. Той е един от най-почитаните светии в Първото българско царство именно поради това, че е бил неустрашим войн. Образът на свети Теодор е на прочутата керамична икона от манастира в Патлейна край Преслав, която е известна по целия свят. атата на мъченическата кончина на св. Теодор Стратилат е осмото число на месец февруари. На 8 юни се празнува пренасянето на честните му мощи от град Хераклея в неговия роден град Евхаита, което станало по неговото разпореждане, дадено на слугата му Уар. Сподели:", "date": "2019.06.08", "title": "ПРАЗНИК: Честваме пренасянето на мощите на един от най-почитаните светии в Първото българско царство"}
{"url": "https://pik.bg/%D0%B1%D0%B0%D0%BB%D1%87%D0%B8%D0%BA-%D0%BF%D0%BE%D1%81%D1%80%D0%B5%D1%89%D0%B0-%D1%82%D1%83%D1%80%D0%B8%D1%81%D1%82%D0%B8%D1%82%D0%B5-%D0%B1%D0%B5%D0%B7-%D0%B4%D0%B8%D1%81%D0%BA%D0%BE%D1%82%D0%B5%D0%BA%D0%B8-%D0%BD%D0%B0-%D0%BE%D1%82%D0%BA%D1%80%D0%B8%D1%82%D0%BE-news847461.html", "text": "Може би Балчик е единственият морски град, в който няма нито една дискотека на открито и туристите не се оплакват от шума, похвали се кметът на общината Николай Ангелов. По думите му най-голямото предимство на почивката в Балчишкия залив е спокойствието, затова дестинацията се цени най-вече от семейства с деца, пише БТА. Сподели:", "date": "2019.06.08", "title": "Балчик посреща туристите без дискотеки на открито"}
{"url": "https://pik.bg/%D1%80%D1%8A%D0%BA%D0%BE%D0%B2%D0%BE%D0%B4%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B1%D1%81%D0%BF-%D1%81%D0%B5-%D1%81%D1%8A%D0%B1%D0%B8%D1%80%D0%B0-%D0%BD%D0%B0-%D0%B7%D0%B0%D0%BA%D1%80%D0%B8%D1%82-%D0%BF%D0%BB%D0%B5%D0%BD%D1%83%D0%BC-%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D1%89%D0%B5-%D0%BE%D0%B1%D1%81%D1%8A%D0%B6%D0%B4%D0%B0%D1%82-%D1%81%D0%BE%D1%86%D0%B8%D0%B0%D0%BB%D0%B8%D1%81%D1%82%D0%B8%D1%82%D0%B5-news847638.html", "text": "Националният съвет на БСП ще проведе редовно заседание. То е насрочено за 11.00 ч. в зала \"Александър Лилов\" в централата на партията и ще бъде закрито за медиите. Проектът на дневен ред включва пет точки. Пленумът ще обсъди позиция на партията по предложението на управляващите за намаляване на партийната субсидия от 11 на 1 лв. за получен действителен глас. На вниманието на членовете на Националния съвет ще бъде представен доклад \"За резултатите от проведените на 26 май 2019 избори за членове на Европейския парламент и за задачите на БСП за участие на предстоящите избори за местна власт\". Докладът е на Изпълнителното бюро на партията. Националният съвет на БСП ще се занимае и с доклад на Комисията по идейно и програмно развитие във връзка с \"Визия за България\", както и с политическите изисквания и механизма за издигане на кметове и общински съветници от \"БСП за България\". Пленумът на БСП ще обсъди и подготовката и организацията на заседанието на 49-тия конгрес на партията на 16 юни 2019 г. Заседанието на на най-висшия форум на партията трябва да констатира оставката на лидера на БСП Корнелия Нинова, която тя подаде на предходното заседание на Пленума на 28 май. Сподели:", "date": "2019.06.08", "title": "Ръководството на БСП се събира на закрит пленум. Ето какво ще обсъждат социалистите"}
{"url": "https://pik.bg/%D1%81%D0%B2%D0%B5%D1%82%D0%BE%D1%82%D0%B0%D1%82%D1%81%D1%82%D0%B2%D0%BE-%D0%B8%D0%B7%D0%BC%D0%B0%D0%BC%D0%BD%D0%B8%D0%BA-%D1%81%D0%B5-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8-%D0%B7%D0%B0-%D0%BF%D0%BE%D0%BF-%D0%B8-%D0%BF%D1%80%D0%B5%D0%BC%D0%B5%D1%82%D0%BD%D0%B0-%D0%BA%D0%BC%D0%B5%D1%82%D0%B0-%D0%BD%D0%B0-%D0%B2%D1%8A%D1%80%D1%88%D0%B5%D1%86-news847479.html", "text": "Измамник се представи зa свещеник и преметна кмета на Вършец Иван Лазаров, съобщиха от полицията. Случката е станала вчера. Непознат мъж позвънил на мобилния телефон на градоначалника и се представил за отец Герман от Рилския манастир. Той помолил Лазаров да му даде пари, за да се прибере в светата обител. В 16.25 часа пред сградата на общината паркирал таксиметров автомобил, от който слязъл млад мъж. Той бил облечен в светлосив анцуг, сиви маратонки и синьо яке, с качулка на главата, носел и тъмносив куфар. Мъжът влязъл във фоайето на сградата, насочил се към охраната, на която обяснил, че има уговорка с кмета. Служителят му предоставил възможност да разговаря с него по телефона. След около 5 минути Лазаров слязъл във фоайето, срещнал се с гостенина и му дал 50 лева, като си мислел, че помага на изпаднал в беда божи човек. Непосредствено пред общината обаче служители на полицията във Вършец задържали мнимия духовник и го привели в сградата на районното управление. На таксиметровия автомобил, спрял непосредствено срещу сградата на общината, също е извършена проверка и шофьорът е арестуван. Установена е самоличността на мъжа, заблудил кмета и взел от него парична сума. Това е 36-годишен жител на Бобов дол. При проведената беседа с него, той признал за извършената измама, както и че това не е първото му такова провинение. Работа по случая продължава. Сподели:", "date": "2019.06.08", "title": "СВЕТОТАТСТВО: Измамник се представи за поп и преметна кмета на Вършец"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D1%83%D0%B8%D0%B7-%D0%B5%D1%8A%D1%80-%D1%81%D0%B5-%D0%B8%D0%B7%D0%B3%D0%B0%D0%B2%D1%80%D0%B8-%D1%81-%D0%BF%D0%BE%D0%BB%D0%B5%D1%82-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%BD%D0%B8%D0%BC%D0%BA%D0%B0%D0%BE%D0%B1%D0%BD%D0%BE%D0%B2%D0%B5%D0%BD%D0%B0-news847619.html", "text": "Нискотарифната авиокомпания \"Уиз Еър\" се изгаври с пътниците от полет за България снощи. За това алармираха в ПИК пасажерите от полета Братислава-София. Самолетът ни трябваше да излети по разписание в петък в 21,55 часа, но вече втори час ни задържат, без някой да ни даде повече и достоверна инфармация какво се случва. Забавяне от компанията имаше и при полета от София за Братислава в 20,40 часа на 3 юни, разказват от българската група, в която има университетски преподаватели и професори. И тогава полетът се е забавил с около два часа, без на пасажерите да бъде обяснена причината, нито някой да ги компенсира. Чакащите на летището в Братислава не изключиха версията забавянията на \"Уиз Еър\" да са хронични заради новата багажна политика на компанията, която не допуска безплатно повече от дамска чанта и куфарче на колелца. Към 00,00 часа днес българите от полета продължаваха да стоят като заложници не летището в Братислава. Надеждата им бе да излетят в ранните сутрешни часове. По даннни на ПИК самолетът е излетял в 0,12 часа, а е кацнал в София в 2,34. Сподели:", "date": "2019.06.08", "title": "САМО В ПИК! \"Уиз Еър\" се изгаври с полет за България (СНИМКА/ОБНОВЕНА)"}
{"url": "https://pik.bg/%D0%B2%D0%B0%D0%B6%D0%BD%D0%BE-%D0%BF%D1%80%D0%BE%D0%BC%D0%B5%D0%BD%D1%8F-%D1%81%D0%B5-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%B2-%D1%81%D0%BE%D1%84%D0%B8%D1%8F-%D1%81%D0%BD%D0%B8%D0%BC%D0%B0%D1%82-%D1%84%D0%B8%D0%BB%D0%BC-news847601.html", "text": "От 07.00 до 22.00 часа на 8 юни 2019 г. се забраняват престоят и паркирането на пътни превозни средства, с изключение на автомобилите на снимачния екип, както следва: - на ул. „Ген. Паренсов“ между бул. „Васил Левски“ и ул. „Цар Шишман“ – 10 паркоместа; - на ул. „Мальовица“ - 8 паркоместа; - на ул. „Цар Шишман“ между ул. „Ген. Паренсов“ и ул. „Юри Венелин“ – 5 паркоместа. От 10.00 до 22.00 часа на 8 юни 2019 г. се забранява влизането на пътни превозни средства за максимум от 3 минути за заснемане на кадър (общо 5 пъти в посочения период), както следва: - по ул. „Цар Шишман“ между ул. „Граф Игнатиев“ и ул. „Ген. Паренсов“; - по ул. „Ген. Паренсов“ между ул. „Цар Шишман“ и бул. „Васил Левски“. Въвежда се временна организация на движението във връзка със заснемането на филма „Останалото е пепел“. Това съобщиха от пресцентъра на Столична община. Сподели:", "date": "2019.06.08", "title": "ВАЖНО: Променя се движението в София, снимат филм"}
{"url": "https://pik.bg/%D1%84%D1%83%D1%82%D0%B1%D0%BE%D0%BB%D0%BD%D0%B0-%D0%B1%D0%BE%D0%BC%D0%B1%D0%B0-%D1%87%D0%B5%D1%80%D0%B2%D0%B5%D0%BD-%D0%BA%D0%B0%D1%80%D1%82%D0%BE%D0%BD-%D0%B7%D0%B0-%D0%BD%D0%B5%D0%B9%D0%BC%D0%B0%D1%80-%D0%BD%D0%B0-%D0%BF%D0%B0%D1%80%D0%BA-%D0%B4%D0%B5-%D0%BF%D1%80%D0%B5%D0%BD%D1%81---%D0%B7%D0%B2%D0%B5%D0%B7%D0%B4%D0%B0%D1%82%D0%B0-%D1%89%D0%B5-%D1%81%D1%82%D1%8F%D0%B3%D0%B0-%D0%BA%D1%83%D1%84%D0%B0%D1%80%D0%B8%D1%82%D0%B5-news847486.html", "text": "Треньорът на Пари Сен Жермен - Томас Тухел, оценява футболните качества на Неймар много високо, но е уморен от продължителни конфликтни ситуации с участието на Ней, твърди \"Ел Мундо Депортиво\". Визира се, че 45-годишният немски специалист е недоволен от това как 27-годишният бразилец се държи със съотборниците си. Като сериозните скандали около личния живот на Неймар не са изиграли чак толкова голяма роля за мнението на Тухел. Допълва се, че немецът никак не е уверен, че Ней има желание да изпълнява стриктно тактическите му указания в гранда от \"Парк де Пренс\". Така е възможно да последва многомилионен трансфер на Неймар. Въпреки честите контузии и драми от извън футболен характер около Ней, той едва ли ще остане нежелан на трансферния пазар... Сподели:", "date": "2019.06.08", "title": "ФУТБОЛНА БОМБА: Червен картон за Неймар на \"Парк де Пренс\" - звездата ще стяга куфарите?"}
{"url": "https://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-%D1%80%D0%B0%D0%B7%D0%B1%D1%80%D0%B0-%D1%81%D0%B5-%D0%BA%D0%BE%D0%B9-%D0%B5-%D0%B0%D1%82%D0%B5%D0%BD%D1%82%D0%B0%D1%82%D0%BE%D1%80%D1%8A%D1%82-%D0%BE%D1%82-%D0%BF%D0%BB%D0%BE%D0%B2%D0%B4%D0%B8%D0%B2-news847648.html", "text": "Ученик от една от елитните гимназии в града е подготвял кървав атентат в Пловдив. 15-годишният тийнейджър е смятал да взриви огромна бомба самоделка на обществено място в последния учебен ден. Взривното устройство е било изработено от самия него и е съдържало запалими вещества и осколки, като целта е била да бъдат нанесени възможно най-много поражения, съобщава \"Трафик Нюз\". Той е смятал да извърши самоубийствен атентат. Преди няколко месеца тийнейджърът е попаднал под влиянието на радикална ислямска групировка. След като нейни представители успели да влязат под кожата на момчето, те започнали да го обучават как сам да сглоби бомбата. Близки на ученика усетили, че става нещо нередно и информирали службите. В четвъртък младежът е задържан и с него се провеждат оперативни разпити. Българските служби работят със свои колеги от чужбина, за да стигнат до самата групировка. Сподели:", "date": "2019.06.08", "title": "ЕКСКЛУЗИВНО В ПИК: Разбра се кой е атентаторът от Пловдив"}
{"url": "https://pik.bg/%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D0%BF%D1%83%D1%82%D0%B8%D0%BD-%D1%81%D0%B0%D1%89-%D1%82%D0%BB%D0%B0%D1%81%D0%BA%D0%B0%D1%82-%D1%81%D0%B2%D0%B5%D1%82%D0%B0-%D0%BA%D1%8A%D0%BC-%D0%B3%D0%BB%D0%BE%D0%B1%D0%B0%D0%BB%D0%BD%D0%BE-%D0%BD%D0%B5%D1%80%D0%B0%D0%B2%D0%B5%D0%BD%D1%81%D1%82%D0%B2%D0%BE-%D0%B8-%D1%82%D0%B5%D1%85%D0%BD%D0%BE%D0%BB%D0%BE%D0%B3%D0%B8%D1%87%D0%BD%D0%B0-%D0%B2%D0%BE%D0%B9%D0%BD%D0%B0-news847599.html", "text": "Икономическите отношения в света са в криза, заяви руският президент Владимир Путин в петък по време на Международния Икономически форум в Санкт Петербург, цитиран от БНР. Той добави, че бяха премахнати симптомите след световната икономическа криза преди десет години, но \"количествените улеснения\" на централните банки никога не успяха да адресират \"същността на проблемите\". Владимир Путин посочи, че днес нововъзникващите пазари съставляват много по-голяма част от световната икономика, отколкото преди десет години. Руският президент подчерта, че е убеден, че глобализацията, като модел на световния растеж, е станала по-малко актуална с течение на времето. Той предупреди, че новите нововъзникващи икономики също имат своите интереси и нагласи, които доведоха до нова амбиция на Запад да \"запази своето господство\", като се отдалечи от свободната търговия, която те насърчаваха и се съсредоточи върху \"търговските войни\" и санкции, визирайки предприетите наскоро мерки от САЩ. Руският президент също така предупреди за \"безцеремонните\" опити да се изтласка китайския технологичен гигант \"Хуавей\" от световния пазар и да се \"монополизира\" развитието на технологиите. Той разкритикува по-специално САЩ за налагането на ограничения върху китайската компания, заявявайки, че подобни действия ще доведат до \"глобално неравенство\" и \"технологична война\", тъй като Вашингтон се опитва да \"разпространи своето правораздаване\" по целия свят. Сподели:", "date": "2019.06.08", "title": "Владимир Путин: САЩ тласкат света към глобално неравенство и технологична война"}
{"url": "https://pik.bg/%D1%81%D0%BA%D0%B0%D0%BD%D0%B4%D0%B0%D0%BB-%D0%BD%D0%B0-%D0%BF%D0%BB%D0%B5%D0%BD%D1%83%D0%BC%D0%B0-%D0%BD%D0%B0-%D0%B1%D1%81%D0%BF-%D1%87%D0%B5%D1%80%D0%B2%D0%B5%D0%BD%D0%B8%D1%82%D0%B5-%D1%81%D0%BA%D0%BE%D1%87%D0%B8%D1%85%D0%B0-%D0%BD%D0%B0-%D0%BD%D0%B8%D0%BD%D0%BE%D0%B2%D0%B0-%D0%B7%D0%B0%D1%80%D0%B0%D0%B4%D0%B8-%D0%BD%D0%B0%D0%BC%D0%B0%D0%BB%D0%B5%D0%BD%D0%B8%D1%82%D0%B5-%D1%81%D1%83%D0%B1%D1%81%D0%B8%D0%B4%D0%B8%D0%B8-news847692.html", "text": "Жесток скандал се вихри в момента на \"Позитано 20\", научи ПИК от свои източници. Причината е партийната субсидия, която ще бъде намалена на 1 лев. Червените са скочили на соцлидерката в оставка Корнелия Нинова, която се обяви против намаляването на парите за партиите и заяви, че това било популистки ход. Социалистите обаче й припомнили, че именно тя е искала такова намаляване и сега било абсолютна демагогия от нейна страна да говори подобни неща. Червените са в потрес, как само за няколко месеца Нинова си е променила отношението към субсидиите, след като самата тя беше поискала тяхното намаляване, искаше намаляване на депутатските заплати, а след това извади и групата на БСП от парламента. Голяма част от Националния съвет на партията са бесни заради унижението на което са подложени, заради неадекватните решения, които взима Нинова и то абсолютно еднолично. Сподели:", "date": "2019.06.08", "title": "СКАНДАЛ НА ПЛЕНУМА НА БСП: Червените скочиха на Нинова заради намалените субсидии"}
{"url": "https://pik.bg/%D1%81%D0%B2%D0%B8%D0%B4%D0%B5%D1%82%D0%B5%D0%BB-%D0%B2%D0%B8%D0%B4%D1%8F%D0%BB-%D1%82%D1%80%D1%83%D0%BF%D0%B0-%D0%BD%D0%B0-%D1%80%D0%B0%D0%B7%D0%BA%D1%8A%D1%81%D0%B0%D0%BD%D0%B8%D1%8F-%D0%BE%D1%82-%D0%BA%D1%83%D1%87%D0%B5%D1%82%D0%B0-%D0%B2%D1%8A%D0%B2-%D0%B2%D0%BB%D0%B0%D0%B4%D0%BE-%D1%82%D1%80%D0%B8%D1%87%D0%BA%D0%BE%D0%B2-%D0%B1%D0%B5%D1%88%D0%B5-%D0%BA%D0%B0%D1%82%D0%BE-%D0%B2%D1%8A%D0%B2-%D1%84%D0%B8%D0%BB%D0%BC-%D0%BD%D0%B0-%D1%83%D0%B6%D0%B0%D1%81%D0%B8-news847634.html", "text": "Въпрос на време беше това да се случи. Тези кучета разкъсаха преди време едно друго в махалата. Това заяви пред Нова телевизия Иван Николов, кмет на свогенското село Владо Тричков. Преди ден край селото пет кучета от породата кане корсо разкъсаха до смърт 39-годишен мъж. Сигнали срещу кучетата са подавани неведнъж. Любо Тодоров, хазяин на убития Димитър, заявява, че и той е подавал сигнал. Едно от кучетата-убийци нахапало крака на собственото му куче. Той говорил с Йордан, собственика на петте кане корсо, но резултат нямало. Мощните зверове не били изолирани със защитна ограда. \"Или нещо ги е нападнал, или ги е ударил\", казва жената, открила първа обезобразеното тяло на Димитър. \"Беше като във филм на ужасите\", казва друг свидетел на кървавата гледка. \"Преди месеца няколко си говорихме, но трябва да спрем да говорим, а да действаме. Тези неща не стават само тук и само в България. Докога ще заклеймяваме кучетата? Човек е длъжен да вземе всички необходими мерки, за да запази собственото си здраве и здравето на другите\", заяви мъж, който също отглежда кучета. Според него не породата е \"виновна\", а отношението на собствениците и начина, по който те са възпитали питомците си. Сподели:", "date": "2019.06.08", "title": "Свидетел, видял трупа на разкъсания от кучета във Владо Тричков: Беше като във филм на ужасите"}
{"url": "https://pik.bg/%D1%81%D0%BB%D0%B5%D0%B4-%D1%81%D1%82%D1%80%D0%B5%D0%BB%D0%B1%D0%B0-%D0%B8-%D0%B3%D0%BE%D0%BD%D0%BA%D0%B0-%D0%BF%D1%80%D0%B5%D0%B4%D0%B0%D0%B4%D0%B5-%D1%81%D0%B5-%D1%88%D0%BE%D1%84%D1%8C%D0%BE%D1%80%D1%8A%D1%82-%D0%BF%D1%80%D0%B5%D0%B2%D0%BE%D0%B7%D0%B2%D0%B0%D0%BB-%D0%B1%D0%B5%D0%B6%D0%B0%D0%BD%D1%86%D0%B8-%D0%BD%D0%B0-%D0%B0%D0%BC-%D1%82%D1%80%D0%B0%D0%BA%D0%B8%D1%8F%E2%80%9D-news847624.html", "text": "Задържан е шофьорът, който в късния следобед вчера изостави микробус на АМ \"Тракия\" и побягна, за да осуети полицейска проверка, предаде МВР. В микробуса бяха намерени 17 нелегални мигранти, 12 от които непълнолетни. Те са предадени на служители от група \"Миграция\" към ОДМВР-София. След установяване на самоличността му 41-годишният водач беше обявен за общодържавно издирване. Късно снощи той се е предал в поделение на МВР. Служители на ОДМВР - София продължават работата по изясняването на всички факти и обстоятелства по случая. Образувано е досъдебно производство. Сподели:", "date": "2019.06.08", "title": "След стрелба и гонка: Предаде се шофьорът, превозвал бежанци на АМ \"Тракия”"}
{"url": "https://pik.bg/%D0%BD%D0%BE%D0%B2%D0%BE-20-%D0%BF%D0%BE%D0%BB%D1%81%D0%BA%D0%B8-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BF%D1%80%D0%B5%D0%B4%D0%BB%D0%BE%D0%B6%D0%B8-%D0%B1%D0%BE%D0%B1%D1%80%D0%B8%D1%82%D0%B5-%D0%B4%D0%B0-%D0%B1%D1%8A%D0%B4%D0%B0%D1%82-%D0%BB%D0%BE%D0%B2%D1%83%D0%B2%D0%B0%D0%BD%D0%B8-%D0%B7%D0%B0-%D1%85%D1%80%D0%B0%D0%BD%D0%B0-news847636.html", "text": "Полският министър на селското стопанство Ян Ардановски предизвика вълна от критики в страната, след като предложи да се премахне защитният статус на европейските бизони и бобрите и те да бъдат добавени към списъка с „животни за храна“, съобщава Би Би Си. По време на конференция в полския парламент, посветена на селското стопанство, Ардановски говори за нуждата от намаляване на броя на бобрите заради вредите, които нанасят на обработваемата земя. Той подчерта, че въпреки че местните власти дават разрешителни за избиването на хиляди бобри всяка година има твърде малко желаещи да ги ловуват. В Полша, за разлика от мнозинството европейски държави, този вид животни са само частично защитени, като няма забрана за ловуването им между октомври и март, но при определени условия – на ловеца не е позволено да изяде убитото от него животно. „Решил съм да призная бобрите и европейските бизони за животни, които са годни за консумация“, заяви министърът, посочвайки, че бобровата опашка е афродизиак. И европейските бизони, и бобрите са животни, които в миналото са били ловувани заради вкусното си месо. Последният бизон в Беловежката гора е бил убит през 20-те години на миналия век. Популацията им в района е възстановена в края на десетилетието от екземпляри, отглеждани в зоопаркове. Откакто и двата вида са защитени от закона в Полша, броят им нараства. Според последното преброяване на територията на страната живеят 1873 бизона и над 55 000 бобъра. Изказването на министъра обаче предизвика известно объркване в страната. Според експерти не съществува „списък с ядивни животни“ в Полша. И зависи от министъра на околната среда, а не от министъра на селското стопанство, да реши кои видове да са защитени от закона в страната. В петък Ардановски уточни, че водел преговори с министъра на околната среда да постави бобрите, а не бизоните, в специален списък редом до елените и зайците – животни, които могат да се ловуват свободно и да се консумират. Но дори и така страната може да се окаже в доста интересна ситуация. Ако министърът на околната среда да реши да премахне законовите ограничения пред лова на бобрите, Полша ще попадне под ударите на европейското законодателств о, тъй като европейският бобър е защитен вид според европейската директива за местообитанията. Сподели:", "date": "2019.06.08", "title": "НОВО 20: Полски министър предложи бобрите да бъдат ловувани за храна"}
{"url": "https://pik.bg/%D0%B4%D0%B8%D0%B2%D0%B0-%D1%80%D0%B0%D0%B1%D0%BE%D1%82%D0%B0-%D0%BC%D0%BB%D0%B0%D0%B4%D0%BE-%D0%BC%D0%BE%D0%BC%D0%B8%D1%87%D0%B5-%D0%BD%D0%B0%D1%80%D0%B5%D1%87%D0%B5-%D1%88%D0%BE%D1%84%D1%8C%D0%BE%D1%80-%D1%82%D1%8A%D0%BF%D0%B0%D0%BD%D0%B0%D1%80-%D1%82%D0%BE%D0%B9-%D0%B9-%D0%BA%D0%B0%D0%B7%D0%B0-%D0%BA*%D1%80%D0%B2%D0%B0-%D0%B8-%D1%8F-%D0%BD%D0%B0%D1%88%D0%B0%D0%BC%D0%B0%D1%80%D0%B8-news847493.html", "text": "В бургаския квартал \"Меден рудник\" шамари може да ядеш дори, докато пресичаш улицата. Това го доказва екшънът, разиграл се в сутрешните часове в сряда в многолюдния бургаски комплекс. Шофьор с инициали В. Ж. карал своя \"Фолксваген Пасат“, когато на кръстовището до бл. 46 предприел ляв завой, като по това време по пешеходната пътека преминавала Д. Т. Той спрял, за да изчака младото момиче да мине, след което преминал зад гърба му. Дамата се стреснала, защото лекият автомобил преминал близо до нея с форсиране на двигателя. Момичето се обърнало към шофьора на автомобила и го нарекла \"тъпанар“. Той пък се разгневил, слязъл от пасата си и се запътил към жената, която продължавала да стои на пешеходната пътека. Афектиран от думите й, той й казал \"к*рва“. Заплашил, че ще я пребие, след което й забил шамар с дясната си ръка по лицето. Свидетели на грозната сценка станали преминаващите наблизо свидетели Е. В. и Ст. М., които по това време преминавали с лекия си автомобил в посока към работните си места. Същите извикали изнервения шофьор да спре, но той се качил в лекия автомобил и потеглил. Във връзка с инцидента били сигнализирани органите на 4 РУ-Бургас, които издирили нарушителя и му съставили акт за констатиране на дребно хулиганство от 05.06.2019 г. за отправените обидни думи и нанесения шамар. Приобщили по преписката и записите от камерите, разположени на кръстовището и заснели целия инцидент. По време на съдебното заседание на Районен съд-Бургас нарушителят казва, че действително е възникнал конфликт между него и жената, но той не го е провокирал по никакъв начин. Признава се за виновен за това, че е ударил шамара, но счита, че е бил  провокиран от обидите й по негов адрес и съжалява за случилото се. Бургаският районен съд признава шофьорът за виновен в извършено дребно хулиганство и му е налага административно наказание глоба в размер на 200 лева. Сподели:", "date": "2019.06.08", "title": "ДИВА РАБОТА: Младо момиче нарече шофьор \"тъпанар\", той й каза \"к*рва\" и я нашамари"}
{"url": "https://pik.bg/%D1%82%D1%80%D0%B0%D0%BD%D1%81%D1%84%D0%B5%D1%80%D0%BD%D0%B0%D1%82%D0%B0-%D0%B1%D0%BE%D0%BC%D0%B1%D0%B0-%D0%B3%D1%80%D1%8A%D0%BC%D0%BD%D0%B0-%D0%BA%D1%80%D0%B0%D0%BB%D0%B5%D1%82%D0%B5-%D1%81-%D1%83%D0%B4%D0%B0%D1%80-%D0%BD%D0%BE%D0%BC%D0%B5%D1%80-1-%D0%BD%D0%B0-2019-%D0%B0-news847481.html", "text": "Реал Мадрид обяви официално привличането на Еден Азар от Челси. Договорът на белгиеца с \"кралете\" е за 5 години. Повече детайли не бяха разкрити, но според медии в Испания сделката е на стойност 100 млн. евро, а също така са залегнали и различни солидни бонуси. Идната седмица предстои 28-годишният футболист да бъде представен на \"Бернабеу\". Преди това Азар ще премине медицински прегледи. Еден Азар е сред най-силните футболисти в света и привличането му в Реал може да се окаже дори трансфер номер 1 на годината. Сподели:", "date": "2019.06.08", "title": "ТРАНСФЕРНАТА БОМБА ГРЪМНА: \"Кралете\" с удар номер 1 на 2019-а?"}
{"url": "https://pik.bg/%D1%80%D0%B5%D1%81%D1%82%D0%B8%D1%82%D1%83%D1%82%D0%B8-%D1%81%D1%8A%D0%B4%D1%8F%D1%82-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%B7%D0%B0-%D0%B1%D0%B8%D1%80%D0%B5%D0%BD%D0%B8%D1%8F-%D0%B7%D0%B0%D0%B2%D0%BE%D0%B4-%D0%BA%D0%B0%D0%BC%D0%B5%D0%BD%D0%B8%D1%86%D0%B0-news847406.html", "text": "Наследниците на Рудолф Фрик - един от създателите на пивоварна \"Каменица\", вече 25 години чакат да получат обезщетение за заграбеното по време на национализацията. При одържавяването през 1947 г., фамилия Пютер притежава 25% от активите, включващи над 20 дка земя, къща на 3 етажа и производствено хале с РЗП над 6000 кв. м. През 1992 г. по закона \"Лучников\" на Пютер са признати правата на законни наследници. От тогава досега обаче живеещите в България, Германия и Швейцария роднини не са получили и стотинка. Спечелили са 4 дела срещу държавата у нас и едно в Страсбург. От Министерството на икономиката до момента не се съобразяват с решенията на магистратите и предлагат на наследниците мизерно обезщетение, пише \"Марица\". През това време марката бе препродадена 3 пъти, фабриката в Пловдив съборена, а теренът има нови собственици и се застроява за жилища и офиси. Сподели:", "date": "2019.06.08", "title": "Реститути съдят държавата за бирения завод \"Каменица\""}
{"url": "https://pik.bg/%D0%BD%D0%BE%D0%B2%D0%B8-%D0%BF%D1%80%D0%B0%D0%B2%D0%B8%D0%BB%D0%B0-%D0%B2-%D1%80%D0%B8%D0%BC-%D0%B1%D0%B5%D0%B7-%D0%BA%D0%B0%D1%82%D0%B5%D1%80%D0%B5%D0%BD%D0%B5-%D0%BF%D0%BE-%D0%BF%D0%B0%D0%BC%D0%B5%D1%82%D0%BD%D0%B8%D1%86%D0%B8%D1%82%D0%B5-%D0%B8-%D0%B2%D0%BB%D0%B8%D0%B7%D0%B0%D0%BD%D0%B5-%D0%B2%D1%8A%D0%B2-%D1%84%D0%BE%D0%BD%D1%82%D0%B0%D0%BD%D0%B8%D1%82%D0%B5-news847637.html", "text": "Кметицата на италианската столица Рим Вирджиния Раджи представи наредба, забраняваща лошото поведение в града, съобщават световинте агенции, цитирани от БТВ. Забраната включва яденето или пиенето около историческите обекти, катеренето по монументите, разхождане в полугол вид и влизането във фонтаните. В действителност повечето от мерките в наредбата досега са съществували като временни или пък са били рядко прилагани. Сега Общинският съвет гласува те да станат постоянни. Който не се подчинява на правилата, ще бъде изгонен от историческия център на града за 48 часа. \"Центърът на Рим е зона, защитена от ЮНЕСКО\", припомни Раджи и обеща нулева толерантност за онези, които рушат града. Така Рим се присъединява към усилията на наводнените с туристи градове. Миналата година Флоренция въведе наредба, налагаща глоби до 500 евро за онези, които ядат на тротоарите или на входните врати на кооперациите в района на галерията Уфици. Венеция в миналото забрани на туристите да ядат на площад \"Свети Петър\", освен ако не го правят в скъпите кафенета и ресторанти там. В Париж музеят „Лувър” затвори врати за цял ден, след като служителите казаха, че посетителите са прекалено много и те не могат да се справят с тях, припомня БТА. В Амстердам властите планират забрана на обиколките с екскурзовод в квартала с червените фенери. Кметицата на Рим каза, че вече е започнала да пише писма на посланиците на страните, чиито граждани са заловени да се държат лошо. Още вчера общинската полиция пък започна да кара туристите в района на Испанските стъпала да спрат да пият бира и да си обуят обувките. Според приетите мерки, Рим забранява и мнимите гладиатори, досаждащи на туристите в района на Колизеума и на други исторически места и искащи пари за селфи с тях. Досега в тази насока имаше временни забрани, които обаче не дадоха резултат. Сподели:", "date": "2019.06.08", "title": "Нови правила в Рим: Без катерене по паметниците и влизане във фонтаните"}
{"url": "https://pik.bg/%D0%B1%D0%B0%D0%B1%D1%85-%D1%81%D1%82%D0%B0%D1%80%D1%82%D0%B8%D1%80%D0%B0-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%B8-%D0%BF%D1%80%D0%BE%D0%B2%D0%B5%D1%80%D0%BA%D0%B8-%D0%BD%D0%B0-%D0%BF%D0%B0%D0%B7%D0%B0%D1%80%D0%B8%D1%82%D0%B5-%D0%B8-%D0%B1%D0%BE%D1%80%D1%81%D0%B8%D1%82%D0%B5-%D0%B7%D0%B0-%D0%BF%D0%BB%D0%BE%D0%B4%D0%BE%D0%B2%D0%B5-%D0%B8-%D0%B7%D0%B5%D0%BB%D0%B5%D0%BD%D1%87%D1%83%D1%86%D0%B8-%D0%B2-%D0%B1%D0%BB%D0%B0%D0%B3%D0%BE%D0%B5%D0%B2%D0%B3%D1%80-news847598.html", "text": "Във връзка с пролетно-летния сезон, в който консумацията на плодове и зеленчуци се повишава значително, инспектори на ОДБХ-Благоевград започнаха извънредни тематични проверки на пазарите, борсите и тържищата, които предлагат тези стоки на територията на област Благоевград, съобщи от пресцентъра на агенцията. Ще се инспектират и доставките с пресни плодове и зеленчуци, влизащи от Гърция на ГКПП Кулата-Промахон. Също така на границата ни с Гърция са сформирани съвместни екипи с НАП, които ще следят за доставките,  влизащи в България от Гърция. Инспекторите към Българската агенция по безопасност на храните проверяват и нерегламентирани места за продажба на пресни плодове и зеленчуци в региона на Сандански и Петрич. Целта на извънредните проверки е предотвратяване на нелоялни търговски практики и недопускане на заблуда на потребителите относно произход, качество и безопасност на плодовете и зеленчуците, предлагани на пазара. Традиционните тематични проверки се извършват и за да се обезпечи безопасността на потребителите, и за да се гарантира сигурността и здравето им. Контролният орган ще следи за спазването на европейското и българското законодателство, по-конкретно нормативните изисквания за пресните плодове и зеленчуци като пазарните стандарти на Европейската общност, въведени с Регламент на Европейския съюз № 543/2011 г., Закона за храните и Наредба № 16 от 2010 г.,  която определя изискванията за качество, условията и редът за извършване на контрол за съответствие на пресните плодове и зеленчуци, и поддържането на база данни за търговците на пресни плодове и зеленчуци. При инспекциите ще се отчита произхода на продуктите, правилното етикетиране, съответствието с пазарния клас, посочен в документите с този на етикетите им, за съпроводителните документи и съответствието на стоката. По време на инспекциите на доставки на пресни плодове и зеленчуци от Гърция, които ще се провеждат на ГКПП Кулата-Промахон, ще се контролира съответствието с изискванията на приложимото законодателство при движението на стоки за вътрешно-общностна търговия. Сподели:", "date": "2019.06.08", "title": "БАБХ стартира извънредни проверки на пазарите и борсите за плодове и зеленчуци в Благоевградско"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B0%D1%82%D0%B0%D0%BD%D0%B0%D1%81-%D0%BC%D0%B5%D1%80%D0%B4%D0%B6%D0%B0%D0%BD%D0%BE%D0%B2-%D0%BD%D0%B8%D0%BD%D0%BE%D0%B2%D0%B0-%D0%B6%D0%B0%D0%B4%D1%83%D0%B2%D0%B0-%D0%B7%D0%B0-%D0%B2%D0%BB%D0%B0%D1%81%D1%82-%D0%BD%D0%B0-%D0%B2%D1%81%D1%8F%D0%BA%D0%B0-%D1%86%D0%B5%D0%BD%D0%B0-news846935.html", "text": "- Не съм удовлетворен, тъй като забелязвам доста нотки на неискреност. Изказването на Нинова в края на заседанието на Националния съвет практически доказа тези съмнения, тъй като тя не прие нито една от критиките, които бяха отправени в изказванията на голяма част от членовете на Националния съвет. Което означава, че това по-скоро е една уловка, една мимикрия, едно надиграване. И както сполучливо се изрази Костадин Паскалев, „подавам оставка, за да остана”. - Странно е, разбира се. Но като имам предвид социологическото дуо, което я съветва, и един епицентър, който се изживява в по-голямата си степен като пресцентър на „Позитано” 20, не ме учудва. В крайна сметка не внушение отвън, а нормално и искрено поведение на лидер трябва да бъде демонстрирано в такива екстремни ситуации, в каквато се намира БСП в момента. Ако БСП страда от нещо, това е от липсата на искреност и доверие към собствените си членове и собствените си избиратели. И колкото по-естествен, колкото по-искрен е човек, а не фалшифицира поведението си, толкова бихме се надявали на повече поддръжка. - Според мен тъкмо това ще бъдат усилията, тъй като такова форсиране, такива до голяма степен противоуставни действия – тъй като те не кореспондират със съдържанието на устава, няма как да бъдат обяснени. Но предстои да видим какво ще се случи. Близо 3 години имаше на разположение да се постарае да разработи подобни правила. Очевидно е, че те не са допускали, че ще се стигне до такъв развой на събитията. Което означава, че битката е власт на всяка цена. Власт - имам предвид вътре в партията. Пределно ясно трябва да стане на всички, че БСП не е била еднолична партия. Че БСП не е корпорация, която може да се управлява с хрумките и внушенията отвън. БСП е преди всичко демократична партия, в която през годините са съжителствали множество интереси, понякога взаимно изключващи се, но винаги изкуството на лидера е било той да съчетава интересите и да ги представя като единна политика и позиция пред българските граждани. - Единствено като жажда за власт на всяка цена. И липса на каквато и да е самокритика. - БСП преди всичко трябва да остане демократична партия. Да имат авторитет и влияние колективните органи и решения. Да подобрим начина си на комуникация с всички структури по вертикала и хоризонтала. Защото само такъв тип поведение може да респектира и да впечатли избирателите, членовете и симпатизантите. И периферията, разбира се, за която ние се борим като доверие. Вторачването в нашите вътрешни проблеми, непрекъснатото занимаване с тях по-скоро отблъсква избирателите. И това го казвам съзнателно, защото дори и ние, които сме критици, получаваме упреци в тази посока. Но без да си решим проблемите във вътрешния двор, ние няма как да претендираме за искреност и доверие. В крайна сметка е ясно, че има нещо сбъркано. Три години е председател Нинова и по-скоро ни интересува формата, отколкото съдържанието и смисълът на нашите политически занимания. - Аз съм заявявал нееднократно, че за мен преди всичко е важна дискусията вътре в партията, вземането на колективни решения, в което участват по възможност членовете на Националния съвет. Както и мнението на структурите. Това е важното, за да можем да печелим повече привърженици. - Не съм казал нито „потвърждавам”, нито „отричам”. Сподели:", "date": "2019.06.08", "title": "САМО В ПИК И \"РЕТРО\": Атанас Мерджанов: Нинова жадува за власт на всяка цена"}
{"url": "https://pik.bg/%D0%B8%D1%81%D0%BA%D0%B0%D1%82%D0%B5-%D0%B4%D0%B0-%D0%BE%D1%82%D1%81%D0%BB%D0%B0%D0%B1%D0%BD%D0%B5%D1%82%D0%B5-%D0%B1%D0%B5%D0%B7-%D0%B4%D0%B0-%D1%81%D0%B5-%D0%BF%D0%BE%D1%82%D0%B8%D1%82%D0%B5-%D0%B2%D1%8A%D0%B2-%D1%84%D0%B8%D1%82%D0%BD%D0%B5%D1%81%D0%B0-%D1%82%D0%B5%D0%B7%D0%B8-7-%D1%85%D1%80%D0%B0%D0%BD%D0%B8-%D1%81%D0%B0-%D1%80%D0%B5%D1%88%D0%B5%D0%BD%D0%B8%D0%B5%D1%82%D0%BE-news846739.html", "text": "Искате да отслабнете, без да се потите в залата за фитнес? Ако отговорът е \"Да\", със сигурност ще се зарадвате да научите, че това е възможно чрез промени в начина на хранене и консумацията на определени продукти. Въпросните храни помагат за намаляване на мазнините в коремната област, както и срещу неприятното подуване на стомаха, пише в. \"Дейли стар\", позовавайки се на британска диетоложка. Фибрите играят важна роля за правилното функциониране на храносмилателната система. Най-лесната промяна, която могат да направят хората, желаещи да отслабнат, е да включват повече фибри в менюто си. За целта Тери-Ан Нънс препоръчва рафинираните храни като бял хляб и паста да се заменят с пълнозърнести - кафяв хляб, кафява паста, кафяв ориз. В храненето трябва да присъстват и повече овесени ядки, ечемик, ръж. Освен че е вкусно, авокадото е богато на мононенаситена мазнина, която помага за контролиране на кръвната захар и за намаляване на висцералната мазнина, свързвана с повишен риск от диабет. Хората, залъгващи глада си с ядки, имат по-малко мазнини в коремната област от тези, които залагат на обичайните въглехидратни изкушения. Заменете изобилстващите на въглехидрати закуски с протеинови. Яйцата са отлична закуска, богата на протеини, която помага за отслабване и за намаляване на мазнините в коремната област. Бананите съдържат магнезий и калий, които противодействат на ефектите от солените преработени храни, които могат да причинят подуване на стомаха. Йогуртът стимулира полезните бактерии в червата и противодейства на \"лошите\", като по този начин помага да се предотврати подуването на стомаха. Ако искате да се сдобиете с плосък корем, опитайте се да замените традиционния чай със зелен. Само една чаша зелен чай е достатъчна, за да се увеличат антиоксидантите в кръвта, известни като катехини. Най-важният сред тях е епигалокатехин галат, който подобрява метаболизма. Сподели:", "date": "2019.06.08", "title": "Искате да отслабнете без да се потите във фитнеса? Тези 7 храни са решението"}
{"url": "https://pik.bg/%D0%B0%D0%BA%D0%BE-%D0%BC%D0%B0%D1%8F-%E2%80%9E%D0%BA%D0%BB%D1%8A%D0%B2%D0%BD%D0%B5%E2%80%9D-%D0%BD%D0%B0-%D1%81%D0%BB%D0%B0%D0%B2%D0%B8-%D1%89%D0%B5-%D1%81%D0%B5-%D0%BF%D1%80%D0%BE%D0%B2%D0%B0%D0%BB%D0%B8-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%B5-%D0%BF%D1%83%D0%BD%D1%82%D0%B0-%D0%BC%D0%B0%D1%80%D0%B0-news846920.html", "text": "Оставката на Корнелия Нинова от поста председател на БСП е, както би се изразил Бойко Борисов, чиста „пунта мара“. Според тълковния речник това е „нещо привидно, престорено, фалшиво; имитация; човек, който се преструва. Не го слушай какво ти приказва - тоя е малко пунта мара“. Аз бих добавил, че с този си акт Нинова залага нещо като „курт-капан“ за лековерни мераклии за поста ѝ. Пак според речника това ще рече „опасен номер, подвеждане на някого“. Ами интересно колко наивници ще се намерят, за да се хванат в Ниновия капан... И въобще прогнозата ми е, че председателката „уж“ в оставка е замислила нещо като операция „преброяване на дивите зайци“ в БСП. От която ще излезе като победител на бял кон. Още повече че в момента партията е в уставна какофония. Нинова е избрана по стария устав, т.е. от конгреса. Следователно той трябва и да я освободи, в което леко се съмнявам. Но дори и да се случи, започва процедурата за избор на следващия председател. Само че по новия устав. Тя вероятно ще се проточи. И през това време апаратчиците от „Позитано“, водени от Кирил Добрев, дето уж щеше да си подава оставката, ама не се получи, ще си свършат своето дело. Та най-вероятно ще се поздравим с нов стар председател. Обяснявам това, защото плъзнаха слухове, че евентуален мераклия да оглави БСП била Мая Манолова. Даже сегашният ѝ съпруг (дай Боже, да е и последен) се втурна в енергична рекламна кампания „колко тя ставала“. Може и да става, ама няма да стане. Поради гореупоменатите „некои съображения“, както би казал др. Живков. Очевидно обаче Манолова упорито си търси ново място под политическото слънце. И така се появи друг слух – че се била прицелила в стола на столичната кметица. При това – с могъщата подкрепа на Слави Трифонов. Което пък щяло било да постави началото на нова могъща „антисистем- партия“. Нещо като ГЕРБ 2. Или направо като анти-ГЕРБ. Спор няма – мераците на Трифонов да се набърка и в политиката не са от вчера. Досега обаче той го правеше по по-лесния начин – чрез присламчване към управляващите. И едва когато видеше, че тръгват да падат от власт, правеше такъв рязък завой към новите, че чак си виждаше стоповете. Само дето никога не е бил в поза „извън системата“. Обратно, в последните тридесетина години се вписа прекрасно в най-долните културни етажи на прехода ни. Впрочем да поясня – какво въобще означава „антисистемна партия“? Ами съвременната история познава две основни политически системи – демокрацията и недемокрацията. Следователно „антисистем-партиите“ се борят да дойдат на власт, за да ги променят. Едните – болшевиките в Русия, фашистите в Италия, националсоциалистите в Германия – от демокрация в недемокрация.  Другите – и най-пресният пример е от края на 80-те години на миналия век в страните от Централна и Източна Европа – от недемокрация в демокрация. Важното е, че когато успеят в намеренията си, „антисистем-партиите“ бързо се превръщат в „системни“. Сиреч установяват своята си политическа система, в която упражняват властта си. Ами след 1989 г. и в България беше наложена демокрацията. И когато разни пишман политолози и социолози дрънкат за възможността от създаване на „антисистем-партия“, те просто не са в час. Това с пълна сила важи и за клетите сценаристчета на Слави, които му пълнят главата с небивалици, разчитайки на неговата политическа неграмотност. Както беше наскоро с идеята за референдума за мажоритарен вот. Както го правят и сега. Резултатът ще бъде същият. Поради което не бих спрял да се чудя на акъла на Мая Манолова, ако се хване и на тази въдица. В интерес на истината, тя също е далеч от понятието „антисистемен тип“. Народен представител в „системен“ парламент, омбудсман в „системна“ демократична държава са доста далеч от това понятие. Та прогнозата ми е, че ако „клъвне“ на амбициите на Трифонов и неговите сценаристчета, най-вероятно ще се окаже неуспял лидер на неуспяла партия. Нещо като „Движение 22“ след Дончевото „Движение 21“... Поради което бих я посъветвал да посъбере политическите си амбиции и да си довърши кротко мандата на омбудсман. И да остави Слави да се провали самостоятелно. Сподели:", "date": "2019.06.08", "title": "Ако Мая „клъвне” на Слави, ще се провали. Оставката на Корнелия е \"пунта мара\""}
{"url": "https://pik.bg/%D0%BC%D0%BE%D1%82%D0%BE%D1%80%D0%B8%D1%81%D1%82-%D0%BF%D0%BE%D1%87%D0%B8%D0%BD%D0%B0-%D0%BD%D0%B0-%D0%BC%D1%8F%D1%81%D1%82%D0%BE-%D1%81%D0%BB%D0%B5%D0%B4-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B2-%D0%BA%D0%BE%D1%81%D1%82%D0%B5%D0%BD%D0%B5%D1%86-news847711.html", "text": "Моторист е починал на място след удар в кола, съобщи „Трафикнюз”. Според информацията, инцидентът между мотор и лек автомобил е станал в Костенец на разклона за Долна баня. Сигналът за пътнотранспорното произшествие е получен в 11:01 часа. Няколко минути по-късно на мястото пристига линейка. Медицинският екип е установил смъртта на водача на мотоциклета. Сподели:", "date": "2019.06.08", "title": "Моторист почина на място след катастрофа в Костенец"}
{"url": "https://pik.bg/%D1%80%D0%B0%D0%B7%D0%BA%D1%80%D0%B8%D1%82%D0%B8%D0%B5-%D0%BD%D0%B0-%D0%BF%D0%B8%D0%BA-%D0%B2%D0%B5%D1%80%D0%B1%D1%83%D0%B2%D0%B0%D0%BD%D0%B8%D1%8F%D1%82-%D1%83%D1%87%D0%B5%D0%BD%D0%B8%D0%BA-%D0%BE%D1%82-%E2%80%9E%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0%E2%80%9C-%D0%B5-%D0%B4%D0%B5%D1%81%D0%B5%D1%82%D0%BE%D0%BA%D0%BB%D0%B0%D1%81%D0%BD%D0%B8%D0%BA%D1%8A%D1%82-%D0%BC%D0%B0%D1%80%D1%82%D0%B8%D0%BD-%E2%80%93-%D1%80%D0%BE%D0%B4%D0%B8%D1%82-news847714.html", "text": "Вербуваното от „Ислямска държава“ момче от Пловдив се казва Мартин и  е в 10-ти клас в елитна пловдивска гимназия, научи ексклузивно ПИК. Родителите имат общо три деца, най-малкото е на 2 години, средното дете е на 10, а най-голямото е въпросният ученик на 16. Семейството пък се издържало от дребен бизнес и както съобщиха и от прокуратурата, е здраво и сплотено. Пред ПИК адвокатът на десетокласника Мартин Емил Велинов съобщи, че преди месец и половина родителите забелязали, че синът им участва в чат група с лица от „Ислямска държава“. Бащата моментално отнема достъпа до интернет на сина и сигнализира МВР и ДАНС. Именно тогава е намерено и помещението, в което ученикът е събирал материали за сглобяване на мощен взрив. От тогава всеки ден с него са работили психолози и други специалисти по препоръка на МВР и ДАНС. Момчето е било под надзора на бащата, който го е водил и взимал от училище и е контролирал контактите и действията му денонощно. По неизвестни причини миналата седмица от МВР са се обадили на бащата и са поискали да заведе сина си на разпит. Тогава е поискана и мярка от прокуратурата, който предвижда настаняване в психиатрична клиника. Съдът обаче е решил да върне детето в семейната среда, където месец и половина преди това е получавал адекватна психологическа помощ и контрол от страна на семейството и органите на реда. Каква е причината точно сега да бъдат предприети тези действия на разследващите адвокат Велинов не се нае да коментира. Той съобщи, че идната седмица предстои ново заседание на съда, на което трябва да реши дали да уважи протеста на прокуратурата и да наложи мярка – настаняване в психиатрична клиника. Сподели:", "date": "2019.06.08", "title": "РАЗКРИТИЕ НА ПИК: Вербуваният ученик от „Ислямска държава“ е десетокласникът Мартин – родителите му с три деца и дребен бизнес (ВИДЕО/СНИМКИ/ОБНОВЕНА)"}
{"url": "https://pik.bg/%D0%B8%D0%B7%D0%B4%D0%B8%D1%80%D0%B2%D0%B0%D1%82-%D0%B8%D0%B7%D1%87%D0%B5%D0%B7%D0%BD%D0%B0%D0%BB-%D1%80%D0%B8%D0%B1%D0%B0%D1%80-%D0%B2-%D1%8F%D0%B7%D0%BE%D0%B2%D0%B8%D1%80-%D0%B8%D0%B2%D0%B0%D0%B9%D0%BB%D0%BE%D0%B2%D0%B3%D1%80%D0%B0%D0%B4-news847718.html", "text": "Сигнал за изчезнал рибар в язовир Ивайловград, в района на село Бориславци, е получен на тел 112 по обяд, съобщи БТВ. Според информацията, 35 - годишният мъж, който се издирва, снощи е влязъл с лодка в язовира и от тогава е в неизвестност. Тази сутрин рибари са го търсили, но не са го открили. Към язовира пътува екип на пожарната. Сподели:", "date": "2019.06.08", "title": "Издирват изчезнал рибар в язовир Ивайловград"}
{"url": "https://pik.bg/%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%B8%D0%B7%D0%B7%D0%B5-%D0%BF%D0%BD%D0%B5%D0%B2%D0%BC%D0%B0%D1%82%D0%B8%D1%87%D0%BD%D0%B0-%D0%BF%D1%83%D1%88%D0%BA%D0%B0-%D0%B8-%D0%B1%D0%BE%D0%B5%D0%BF%D1%80%D0%B8%D0%BF%D0%B0%D1%81%D0%B8-%D0%BF%D1%80%D0%B8-%D0%B0%D0%BA%D1%86%D0%B8%D1%8F-%D0%B2-%D0%BF%D0%B5%D1%89%D0%B5%D1%80%D0%B0-news847703.html", "text": "Специализирана полицейска операция е проведена на територията на квартал „Луковица” в Пещера, съобщиха от ОД МВР – Пазарджик, цитирани от „Фокус”. Тя е разпоредена от директора на ОД МВР - Пазарджик старши комисар Йордан Рогачев. В реализирането ѝ са взели участие служители от сектор „Противодействие на икономическата престъпност” при ОДМВР, Районното управление в Пещера, пожарната, Областна дирекция „Инспекция по труда”. Извършени са проверки в частни домове, търговски обекти, обществени места. В хранителен магазин стопанисван от 63-годишен жител на квартала са открити 28 бойни патрона в калибър 9 мм за пистолет. Намерена е и нерегистрирана пневматична пушка. По време на проверка в друг търговски обект двама граждани са попречели на органите на реда да изпълнят задълженията си по служба. Двамата правели всичко възможно да възпрепятстват достъпа на екипите до търговския обект. В друг магазин от същия квартал трудовите инспектори установили, че собственикът е извършил нарушение, като е допуснал в помещението да работи 14-годишно момиче. Инспекторите от „Държавен противопожарен контрол” при РС ПБЗН-Пещера са съставили четири акта на собственици на търговски обекти за липса на пожарогасители и средства за пожарогасене. В края на полицейската акция са задържани 3 лица, образувани са две полицейски производства и една преписка, които ще бъдат докладвани на Районната прокуратура в Пещера. Проверките в квартала и района около него продължават. Сподели:", "date": "2019.06.08", "title": "Полицията иззе пневматична пушка и боеприпаси при акция в Пещера"}
{"url": "https://pik.bg/%D0%BA%D0%B0%D0%BD%D0%B4%D0%B8%D0%B4%D0%B0%D1%82-%D0%B7%D0%B0-%D0%BF%D0%BE%D1%81%D1%82%D0%B0-%D0%BD%D0%B0-%D0%BC%D0%B5%D0%B9-%D0%BF%D1%80%D0%B8%D0%B7%D0%BD%D0%B0-%D1%87%D0%B5-%D0%B5-%D0%B2%D0%B7%D0%B8%D0%BC%D0%B0%D0%BB-%D0%BA%D0%BE%D0%BA%D0%B0%D0%B8%D0%BD-%D0%BA%D0%B0%D1%82%D0%BE-%D0%BC%D0%BB%D0%B0%D0%B4-news847645.html", "text": "Британският министър на околната среда Майкъл Гоув, който е един от претендентите за лидерския пост на британските консерватори след оставката на Тереза Мей вчера, призна, че е взимал кокаин и изрази дълбокото си съжаление за това, предаде Ройтерс, цитирана от БТА. В. \"Дейли мейл\" цитира Гоув да казва, че това се е случило няколко пъти на социални събирания, когато той бил млад журналист. \"Това беше грешка. Когато погледна назад, аз бих искал да не съм го правил. Беше преди 20 години и да, беше грешка. Но не вярвам, че миналите грешки те дисквалифицират\", заяви Гоув. Той изрази надежда, че това признание няма да му попречи да бъде назначен за следващ премиер . Гоув допълни, че депутатите са тези, които ще вземат решение, но каза: \"Мисля, че всички политици са имали живот, преди да станат политици\". Кандидатите за поста на Тереза Мей трябва да обявят официално дали ще участват в надпреварата в понеделник. Сподели:", "date": "2019.06.08", "title": "Кандидат за поста на Мей призна, че е взимал кокаин като млад"}
{"url": "https://pik.bg/%D0%B8%D0%B7%D0%B4%D0%B0%D0%B2%D0%B0%D1%82-%D0%B8%D0%B7%D0%B3%D1%83%D0%B1%D0%B5%D0%BD%D0%B0-%D0%BF%D0%B5%D1%81%D0%B5%D0%BD-%D0%BD%D0%B0-%D1%84%D1%80%D0%B5%D0%B4%D0%B8-%D0%BC%D0%B5%D1%80%D0%BA%D1%8E%D1%80%D0%B8-news847629.html", "text": "Смятана за отдавна изгубена версия на песента „Времето не чака никого”, записана от Фреди Меркюри, ще бъде издадена на 21 юни, съобщава „Контакт мюзик”, цитирани от БТВ. Песента е написана за постановка в лондонския „Уест енд” през 1986 г. от музиканта Дейв Кларк. Фронтменът на „Куин”, който почина от СПИН на 45-годишна възраст през 1991 г., е записал собствена версия на баладата, която до скоро се смяташе за изгубена. Въпросната версия всъщност е запис на репетиции в звукозаписното студио „Аби роуд”, по време на която Фреди е бил зад пианото, пояснява музикантът Дейв Кларк, член на популярната през 60-те години група „Дейв Кларк файв”. По думите му тази версия на вокалите на Меркюри имала 48 различни варианта и му отнело години да издири оригиналния мастър запис, на който се чува само гласът на фронтмена на „Куин“. Сподели:", "date": "2019.06.08", "title": "Издават изгубена песен на Фреди Меркюри"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-tv-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D0%B1%D0%BB%D0%B0%D0%BC%D0%B8%D1%80%D0%B0%D0%BD%D0%B0-%D0%BE%D1%82%D0%BD%D0%BE%D0%B2%D0%BE---%D1%8E%D1%80%D0%B8%D0%B9-%D0%B0%D1%81%D0%BB%D0%B0%D0%BD%D0%BE%D0%B2-%D0%BE%D1%81%D1%82%D1%80%D0%BE-%D0%B2%D0%B7%D0%B5-%D0%B7%D0%B0%D0%B2%D0%BE%D1%8F-%D1%81%D1%80%D0%B5%D1%89%D1%83-%D0%BB%D0%B8%D0%B4%D0%B5%D1%80%D0%BA-news847731.html", "text": "Юрий Асланов е направил остро изказване срещу лидерката на БСП Корнелия Нинова. \"Този доклад оставя впечатление, че БСП за първи път участва в избори изобщо\". Това е заявил социологът по повод политическия ѝ доклад за изборите. След думите му, Корнелия Нинова е била бламирана за пореден път и социалистите са отхвърлили правото й да прочете доклада и са възложили това на Валери Жаблянов. Докладът на Нинова за отминалите избори не е бил приет. Нещо повече - той е бил приет изключително остро и с голямо неодобрение. Според червените, той не отразява точно ситуацията след изборите. Така той ще бъде доработен от комисия, оглавявана от Валери Жаблянов. \"Поредно пълно бламиране, вече шесто или седмо, за аналитичния доклад на изборите, който не е приет от участниците в пленума. Срещу него са се обявили дори и хората на Корнелия Нинова. Докладът ще бъде доработван от комисия, начело на коята е Валери Жаблянов. Имало е предложение Нинова да оглави тази комисия, в която влизат Ана Пиринска, Антон Кутев и Велислава Дърева, но пленумът е отхвърлил това предложение. Жаблянов е един от хората, чието име се споменава за нов председател\", каза последните новини от горещия червен пленум водещата на ПИК TV Ива Николова. \"Цялата зала е осмяла Румен Овчаров. Преди малко, явно обиден, той напусна \"Позитано\" 20\", допълни тя. \"Не отразява точно ситуацията след изборите. Докладът досега говори с фактология, но в общи линии трябват повече политически изводи. От една страна сме качили резултата, от другите сме загубили изборите. Анализът трябва да бъде политически. Тя е председател в оставка, тя не би трябвало да го представя. Една седмица има, доста работа е свършена, фактологията е има, ще успеем\", каза пред нашата камера Антон Кутев, който ще е в тази комисия. \"Най-важният извод е, че не бива по време на кампания да сме агресивни. Между кампанията трябва да покажем истинското лице на БСП. Теорията казва, че кампанията трябва да бъде позитивна. Агресията отблъсква външите. Кандидатите седят зад определена политика. Това, че Елена Йончева беше водач, е пряко свързано с Корнелия Йончева\", отчете още причините за провала на изборите социалистът. Ива Николова се върна отново на неприетия доклад и бламирането на Нинова. \"Янаки Стоилов предаде своите съмишленици от вътрешната опозиция\", отчете тя. \"Точните думи на Юрий Асланов са: \"Този доклад остава впечатление, че БСП участва на избори за първи път\". Велислава Дърева, Михаил Миков и Сергей Станишев са се изказали остро, а Лъчезар Костов е казал директно от трибуната \"БСП вече не е моята партия\"\", допълни главната редакторка на ПИК Звездомира Мастагаркова. След изказването на Костов залата е избухнала в бурни аплодисменти. \"Имало е предложение от Янаки Стоилов, Корнелия Нинова да оглави тази комисия, но дори и хората й са гласували против\", допълни още за червените страсти на \"Позитано\" 20 тя. По същото време на \"Позитано\" 20 тече и Национален съвет на младежкото БСП, по време на който, делегати от Стара Загора, са предложили приемане на декларация с призив Корнелия Нинова да оттегли оставката. Предложението е отхвърлено и по този начин Нинова е бламинара от младежката организация. Неслучайно идеята е дошла от младежи от Стара Загора, тъй като депутат от района е тясно приближеният до Нинова бивш енергиен министър Драгомир Стойнев. Хората на Нинова са номинирали нея да оглави групата, обаче това не се приело и дори собствените ѝ поддържници са я бламирали. При гласуването Сподели:", "date": "2019.06.08", "title": "САМО В ПИК TV: Корнелия Нинова бламирана отново - Юрий Асланов остро взе завоя срещу лидерката (ОБНОВЕНА)"}
{"url": "https://pik.bg/%D1%85%D0%B8%D0%BB%D1%8F%D0%B4%D0%B8-%D1%81%D0%B5-%D1%82%D1%8A%D0%BB%D0%BF%D1%8F%D1%82-%D0%B7%D0%B0-%D1%80%D1%83%D1%81%D0%BA%D0%BE-%D0%B3%D1%80%D0%B0%D0%B6%D0%B4%D0%B0%D0%BD%D1%81%D1%82%D0%B2%D0%BE-%D0%B2-%D0%B4%D0%BE%D0%BD%D0%B1%D0%B0%D1%81-news847611.html", "text": "TACC, цитирана от \"Фокус\". Миграционната служба на самопровъзгласената Донецка народна република (ДНР) е изпратила в Русия около 6 000 пакета от документи на граждани, желаещи да получат руско гражданство. Това заяви в петък главата на ДНР Денис Пушилин, цититра думите му \"Миграционната служба на ДНР е получила 6448 пакета от документи, 5982 пакета са изпратени в Руската федерация\". Той отбеляза, че издаването на първите паспорти на Руската федерация на жителите на ДНР се очаква това лято. На 3 юни Министерството на вътрешните работи на Русия съобщи, че е получило няколко хиляди молби за гражданство на Руската федерация от жителите на самопровъзгласилите се Донецка и Луганска народни република. Министерството отбелязва също, че са разкрити четири временни пункта за обработка на документи в съседната Ростовска област. Руският президент Владимир Путин подписа на 24 април указ, който опростява процедурата за получаване на руски паспорти от жители на Донбас. Сподели:", "date": "2019.06.08", "title": "Хиляди се тълпят за руско гражданство в Донбас"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%BF%D0%BE%D0%B2%D0%B5%D0%B6%D0%B4%D0%B0-%D0%BA%D0%BE%D0%BD%D1%82%D1%80%D0%B0%D1%88%D0%B5%D1%81%D1%82%D0%B2%D0%B8%D0%B5-%D0%BD%D0%B0-%D1%81%D0%B5%D0%BC%D0%B5%D0%B9%D0%BD%D0%B8-%D1%81%D1%80%D0%B5%D1%89%D1%83-%D0%B3%D0%B5%D0%B9-%D0%BF%D0%B0%D1%80%D0%B0%D0%B4%D0%B0-news847734.html", "text": "Лидерът на ВМРО Красимир Каракачанов ще поведе контра шествие на гей парада. Той ще тръгне в 17:30 от Министерски съвет, заедно с всички в Похода за семейството. Не само в София, но и в редица други градове в страната се организират  мероприятие в подкрепа на традиционното българско семейство. \"Аз изразявам моята подкрепа на българското семейство – което се състои от мъж, жена и деца\", казва още патриотът. Сподели:", "date": "2019.06.08", "title": "ИЗВЪНРЕДНО В ПИК: Каракачанов повежда контрашествие на семейни срещу гей парада"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D1%82%D0%BE%D1%82%D0%B0%D0%BB%D0%BD%D0%B0-%D0%B1%D0%BB%D0%BE%D0%BA%D0%B0%D0%B4%D0%B0-%D0%B8-%D1%82%D0%B5%D0%B6%D0%BA%D0%B8-%D0%BE%D1%80%D1%8A%D0%B4%D0%B8%D1%8F-%D0%B2-%D1%81%D0%BE%D1%84%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D0%B3%D0%B5%D0%B9-%D0%BF%D0%B0%D1%80%D0%B0%D0%B4%D0%B0-%D1%81%D0%BD%D0%B8%D0%BC%D0%BA%D0%B8-news847733.html", "text": "Десетки полицаи охраняват гей парада в София, който трябва да се проведе днес, видя репортер на ПИК. Извадени са тежки оръдия, камиони на жандармерията, а почти през 10 метра има униформени, които да пазят хомошествието. Цялата охрана, която е изкарана навън пък ще се плати от джоба на данъкоплатците, а полицаите, които така или иначе липсват, са принудени да висят часове наред на жегата, за да пазят гей парада. Както медията ни писа и публикува мнения на редица политици, интелектуалци, общественици, а и на Българската православна църква, подобно мероприятие трябва да бъде забранено. Самите участници вече дори не крият, че то се прави с политически цели, за да може да има промени в родното законодателство. Така гей ориеинтераните за поредна година ще блокират София, за да излязат и да покажат своята сексуалност, която според тях трябва да им даде различни права от тези записани в Конституцията на страната ни. Сподели:", "date": "2019.06.08", "title": "САМО В ПИК: Тотална блокада и тежки оръдия в София заради гей парада (СНИМКИ)"}
{"url": "https://pik.bg/%D0%B3%D0%B0%D0%B1%D1%80%D0%BE%D0%B2%D0%BE-%D0%B5-%D0%B4%D0%BE%D0%BC%D0%B0%D0%BA%D0%B8%D0%BD-%D0%BD%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B5%D0%BD-%D1%81%D1%8A%D0%B1%D0%BE%D1%80-%D0%BD%D0%B0-%D0%BF%D0%BE%D1%87%D0%B8%D1%82%D0%B0%D1%82%D0%B5%D0%BB%D0%B8%D1%82%D0%B5-%D0%BD%D0%B0-%E2%80%9E%D0%BC%D0%BE%D1%81%D0%BA%D0%B2%D0%B8%D1%87%E2%80%9D-news847670.html", "text": "Национален събор на почитателите на съветската марка автомобили \"Москвич\" се провежда край Габрово, съобава БНР. За изложението в града са подредени повече от 70 от познатите от миналия век возила. В Габрово участниците в ежегодния Национален събор, организиран от клуб \"Москвич\" са паркирали ретро возилата си пред сградата на Общината, за да могат жителите и гостите на града да ги разгледат и да се снимат до колите на съветската марка. Някои от автомобилите са модифицирани, други обаче са запазени в автентичния си вид. В планинската местност \"Узана\" над града пък се провежда демонстрация по майсторско шофиране за време. С раздаване на грамоти и награди ще завърши Националният събор, който всяка година се организира на различно място, за да може соц. возилата да бъдат показани пред повече хора. Сподели:", "date": "2019.06.08", "title": "Габрово е домакин на Национален събор на почитателите на „Москвич”"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-tv-%D0%B7%D0%B0%D0%BC-%D0%B3%D0%BB%D0%B0%D0%B2%D0%BD%D0%B8%D1%8F%D1%82-%D0%BF%D1%80%D0%BE%D0%BA%D1%83%D1%80%D0%BE%D1%80-%D0%B3%D0%B5%D1%88%D0%B5%D0%B2-%D1%83%D1%87%D0%B5%D0%BD%D0%B8%D0%BA%D1%8A%D1%82-%D0%B5-%D0%B2%D0%B5%D1%80%D0%B1%D1%83%D0%B2%D0%B0%D0%BD-%D0%BE%D1%82-%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D0%B1%D0%BE-news847675.html", "text": "Специализираната прокуратура, МВР и ДАНС разкриват нови подробности около успешно осуетения готвен атентат в Пловдив. Той е бил засечен от родните служби за връзка с радикализирани групи извън страната. Именно те са му давали указания как да сглоби самоделна бомба, с която той е планирал самоубийствен атентат в Пловдив. Зам.-главният прокурор Иван Гешев обясни: \"За пръв път, откакто говоря пред вас, в известна степен съм раздвоен. От една страна защото детето, а което ще говоря, е от същата гимназия, която завърши едната ми дъщеря в Пловдив. Така че се извинявам за емоциите, които вероятно ще покажа. На първо място става въпрос за жертва, е не толкова за извършител на едно доста сериозно престъпление. Става дума за лична трагедия, която за щастие не е развита до някакви мащабни размери. Ние преценихме, че обществото трябва да знае в едни разумни граници за това, че някои проблеми, които считахме за латентни, вече са в България и те касаят всеки от нас, който е родител в тази страна. Тези проблеми трябва да бъдат решавани и на тях да бъде противодействано от обществото и цялата държава. Накратко става въпрос за непълнолетен български гражданин на 16 години. В сряда се получи сигнал, устен, неофициален, от близки на това дете. Колегите от ДАНС веднага ни уведомиха за това, че става въпрос за ученик, дете, който се е радикализирал. В резултат към Пловдив отидоха екипи на Специализирана прокуратура, организирахме взаимодействие с полицията от Пловдив, с колегите от ДАНС, отдела за борба с тероризма\". Гешев отбеляза, че в помещенията, в които са навлезли специализираните органи, са намерени самоделни заготовки, вкл. самоделно устройство в процес на изготвяне: \"В него е имало много пирони за вероятно най-голям поразяващ ефект. 14,5 кг е теглото на взривяващото вещество. Такова е било използвано при атентата в Сарафово, където обаче теглото на взривното вещество е било едва 2 кг\". Зам.-главният прокурор отбеляза, че в резултат на проведените действие и събраните доказателства е установено, че ученикът е обект на вербовка от \"Ислямска държава\". \"Установено е, че това е някакъв класически случай на вербуване и радикализиране на определено лице - в случая непълнолетно лице. Т.нар- вербовчици са най-ценният капитал на една терористична организация, те \"струват\" повече от 200-300 бойци\". Младежът е въвлечен от опитните вербовчици и те му внушават, че трябва да извърши атентат. Ученикът е приел ислям, вероятно с церемония чрез видео контакт. В дома му е намерено и знаме на \"Ислямска държава\". \"Преценихме, че на това дете трябва да му бъде оказана помощ от специалисти в изолирана среда\", отбеляза още Гешев и допълни, че с детето са започнали работа специалисти психолози и психиатри. Взета е мярка за неотклонение под надзора на Детска педагогическа стая. \"Това е до известна степен грешка. Лесно е да се каже, защото става дума и за фактическа трагедия и за една евентуална такава\". \"Към момента детето си е при родителите. В случай, че съдът не възприеме нашето виждане, което искрено казвам - може да не е най-правилният подход, ще трябва отговорността за ситуацията да бъде поета от семейството, училището и колегите от ОДМВР Пловдив в лицето на инспекторите на Детска педагогическа стая\", заяви Гешев. Той уточни, че прокуратурата и съответните служби за сигурност имат пълното съдействие на семейството: \"Надявам се това съдействие да продължи, защото за нас това е единственият начин да се реши този проблем. Знам, че за вас това е информационно ценно, но искам да помоля - опитите да бъде снимано, издирвано това дете, семейството, съседите, училището му - има опасност да доведат до неприятен краен резултат - на първо място за детето, а също и да се попречи на хората, които работят с това дете\". \"Взаимодействието между всички служби беше перфектно. Пак ще кажа - българските граждани могат да се гордеят със своите служби за сигурност и съответно с прокуратурата и следователите. Ако си зарием главата в пясъка, това не означава, че ще ни подминат проблемите или бурята. Тези проблеми са вече реалност в България - не само да попаднеш в мрежата на педофил или да ти продадат наркотик, а на радикализация или промиване на мозъци, за което всеки родител трябва да проявява оттук нататък доста сериозна активност и комуникация с децата си\", коментира Иван Гешев. Той изтъкна, че прокуратурата има подкрепата на правителството за въвеждането на добра практика за организирането на антитерористични центрове, които би трябвало в реално време да комулират цялата информация и да имат представители, които ръководят цялата структура, за да бъдат решени в реално време кризи: \"Такъв проект е на финалната си права след посещението на нашите колеги в САЩ. Предстои правителството и премиерът да помогнат, за да се случат в кратък период едни дребни промени в Закона за противодействието на тероризма и нещата да се случат\". Иван Гешев отговори на въпрос и обясни, че веществата за самоделното взривно устройство са общодостъпни: \"Става въпрос за интелигентно дете, което е успяло да сглоби самоделката за 7-8 дни. В началото то е обяснило, че има интереси към химията. \"Психологът, работил с него, е обяснил, че с него е работил професионалист. Това до известна степен е объркано дете, но което се надявам да му бъде оказана помощ... Все пак може да бъде казано, че това е до известна степен е малкият дявол и нещата са овладяни\". Вербовката на детето е станала през интернет, чатът е бил прехвърлен в Телеграм, в определени групи. \"Пак ще кажа - става въпрос за едно суперинтелигентно дете от добро семейство. Ние като прокуратура сме уведомили училището, ОДМВР. Надяваме се семейството да съдейства за психологическа работа с това дете\", заяви Иван Гешев. Шефът на МВР - Пловдив комисар Атанас Илков отбеляза, че детето ще продължи да ходи на училище: \"Имаме стратегия то да не се чувства изолирано и ние ще продължим да оказваме помощ в тази насока\". Сподели:", "date": "2019.06.08", "title": "ИЗВЪНРЕДНО В ПИК TV: Зам.-главният прокурор Гешев: Ученикът е вербуван от \"Ислямска държава\"! Бомбата е с огромна мощност (ОБНОВЕНА/СНИМКИ)"}
{"url": "https://pik.bg/%D1%81%D0%B5%D0%BD%D0%B7%D0%B0%D1%86%D0%B8%D0%BE%D0%BD%D0%BD%D0%BE-%D0%BE%D1%82%D0%BA%D1%80%D0%B8%D1%82%D0%B8%D0%B5-%D1%82%D0%B0%D0%B7%D0%B8-%D0%BD%D0%B0%D1%85%D0%BE%D0%B4%D0%BA%D0%B0-%D0%B2-%D0%B0%D0%BD%D1%82%D0%B0%D1%80%D0%BA%D1%82%D0%B8%D0%B4%D0%B0-%D0%BF%D0%B0%D0%B7%D0%B8-%D1%81%D0%B2%D0%B5%D1%82%D0%B0-%D0%BE%D1%82-%D0%B1%D0%B5%D0%B4%D1%81%D1%82%D0%B2%D0%B8%D1%8F-news846581.html", "text": "Скала, скрита от любопитни очи, контролира потока вода около гигантския шелф на ледника Роса от стотици милиони години. Понастоящем този шелф действа като важен буфер, който предотвратява навлизането на голямо количество лед от Антарктида в открития океан. Изследователите са открили подледниковата скала благодарение на системата за сканиране IcePod, която измерва височината на ледения шелф, неговата дебелина и вътрешна структура, както и магнитните и гравитационните сили на скалата, върху която се опира този лед. Всъщност, IcePod може да надникне през стотици метри лед, за да открие лежащите в основата скални структури, които не могат да се видят от спътниците. В наскоро публикувана статия изследователите съобщават, че геоложката граница между Източна и Западна Антарктика е създала бариера под континента, която защитава ледения шелф Роса от по-топли води и по-нататъшно топене. \"Геоложката граница прави морското дъно на източната част на Антарктика много по-дълбоко, отколкото на запад, и това влияе на това как океанската вода циркулира под ледения шелф\", разказва морският геолог Кирсти Тинто от Колумбийския университет. В резултат на това тази бариера забавя дрейфа на около 20% от целия антарктически лед в подпочвените води в океана. Ако цялата тази маса замръзнала вода се окажеше в по-топлите райони, то нивото на морето би се увеличило с цели 11,6 метра. Това е критично важно за много крайбрежни райони и селища по целия свят - те едва ли биха оцелели от такова огромно наводнение. Сподели:", "date": "2019.06.08", "title": "СЕНЗАЦИОННО ОТКРИТИЕ: Тази находка в Антарктида пази света от бедствия"}
{"url": "https://pik.bg/%D0%BE%D0%B1%D0%B5%D1%80%D1%82%D0%B0%D0%BD-%D0%BF%D1%80%D0%B5%D0%B4-%D0%BB%D1%8E%D0%B1%D0%BE%D0%BF%D0%B8%D1%82%D0%B5%D0%BD-%D1%82%D1%80%D0%B0%D0%BD%D1%81%D1%84%D0%B5%D1%80-news847677.html", "text": "Бившият футболист на Левски - Габриел Обертан, е съвсем близо до това да смени клубната си принадлежност. \"Топспорт\" акцентира, че след изпадането на неговия Ерзурумспор доста тимове от турския елит пожелаха някогашния съотборник на Димитър Бербатов в Манчестър Юнайтед. Медии в съседната на нас страна обаче дават ново направление на професионалния му път. Според тях Обертан може да поеме към тим от Китай или американската МЛС. Не е тайна, че атакуващият футболист от дълго време опитва да си уреди трансфер в САЩ, като такава вероятност имаше още докато играеше в Левски. Сега за интерес към Обертан се съобщава от Хюстън Динамо и Филаделфия Юниън. Самият играч все още не е говорил открито за плановете си през новия сезон. Сподели:", "date": "2019.06.08", "title": "Обертан пред любопитен трансфер"}
{"url": "https://pik.bg/%D0%BA%D0%BE%D0%BB%D0%B0-%D0%BE%D1%82%D0%BD%D0%B5%D1%81%D0%B5-%D0%BF%D0%BE%D0%BB%D0%B8%D1%86%D0%B0%D0%B9-%D1%81-%D0%BC%D0%BE%D1%82%D0%BE%D1%80-%D0%BD%D0%B0-%D0%B5-79-news847741.html", "text": "33-годишен полицай е с фрактура на ръката, след като управляваният от него мотор е бил ударен от лек автомобил на главен път Е-79 край град Кочериново. Инцидентът е станал към 12:30 ч преди кръговото на пътен възел \"Бараково\". Лек автомобил \"Хонда\" с врачанска регистрация след кръговото завива наляво, излизайки от Е-79, за да се включи в АМ \"Струма\" в посока Благоевград. Така отнема предимството на идващия насреща му по Е-79 полицай мотоциклетист, който след удара пада на земята. След преглед в МБАЛ-Благоевград е установена фрактура на лакътя и служителят на реда е настанен в ортопедията за лечение. Той не е бил на работа по време на инцидента. Над два часа продължи заснемането на произшествието и установяване причините за сблъсъка. Сподели:", "date": "2019.06.08", "title": "Кола отнесе полицай с мотор на Е-79"}
{"url": "https://pik.bg/%D1%82%D1%80%D0%B8%D0%BA%D0%BE%D0%BB%D1%8C%D0%BE%D1%80%D0%B8%D1%82%D0%B5-%D1%81-%D0%BD%D0%BE%D0%B2%D0%B0-%D0%B7%D0%B0%D0%B3%D1%83%D0%B1%D0%B0-%D0%B2-%D0%BB%D0%B8%D0%B3%D0%B0%D1%82%D0%B0-news847704.html", "text": "Волейболните национали на България отстъпиха с 1-3 (25:22, 19:25, 25:27, 20:25) срещу представителния тим на Полша в двубой от Лигата на нациите. \"Лъвовете\" излязоха на паркета днес, в опит да сложат край на пропадането си след трите си предишни поражения в надпреварата. За съжаление не успяха да го сторят. За послено \"трикольорите\" ни са побеждавали Полша в голям турнир през 2017 година, когато надделяват с 3:2 гейма в Световната лига. България е под номер 13 в състезанието, с 1 успех и 4 поражения и сбор от 3 точки, акцентира \"Топспорт\". \"Лъвовете\" поведоха в резултата в Нингбо, но позволиха обрат, въпреки чудесното представяне на Розалин Пенчев в атака и при началния удар. Първото техническо прекъсване в мача дойде при предимство за състава ни от 8:7 точки. Най-отличаващият се волейболист в състава ни днес Розалин Пенчев получи травма. При 13:12 и прекъсването на играта от страна на полския селекционер, състоянието на национала ни не изглеждаше задоволително, но той избра да продължи участието си. Не така обаче стояха нещата с Тодор Скримов. Той падна на пода и се наложи да получи незабавна медицинска помощ. При приземяването си, след опит за атака, Скримов стъпи върху крак на свой съперник. След това той бе изнесен от съотборниците си извън терена и не успя да продължи участието си в двубоя. Второто техническо прекъсване бе при три точки в полза на тима ни - 16:13, а до самия край националите ни не изпуснаха предимството си и взеха откриващата част с 25:22 точки. Поляците се върнаха по най-бързия начин в срещата и натрупаха солидна преднина във втория гейм. Дори и перфектното представяне на Пенчев не помогна, разликата се увеличи до 24:19, а след това поляците спечелиха втория гейм. През целия трети гейм българите водеха с точка-две, като самочувствието им бе забележително. Към края на частта обаче поляците се възстановиха и на свой ред настъпиха газта. Така се стигна до равенство 24:24, след което България изпусна две страхотни възможности да реши частта, Учиков не успя да забие подаване на Братоев и Полша направи обрата факт. Четвъртият гейм се оказа неприятна наказателна акция в полза на поляците. Те поведоха с 8:3 до първото техническо прекъсване. Преднината на съперника все пак бе съкратена до четири точки, но нови няколко успешни атаки на опонентите ни предопределиха победителя в сблъсъка. При 20:15 всичко беше ясно, като и двата отбора просто дочакаха края на срещата. Така за първи път България допуска четири поредни поражения в надпреварата и Пранди определено няма поводи за гордост засега, след повторния си дебют начело на представителния тим на страната ни. Фабиан Джизга, Мачией Музай, Бартош Кволек, Бартош Беднож, Пьотър Новаковски, Матеуш Биениек - Павел Заторски-либеро Старши треньор: Витал Хейнен Георги Братоев, Николай Учиков, Тодор Скримов, Розалин Пенчев, Светослав Гоцев, Алекс Грозданов - Петър Каракашев-либеро Старши треньор: Силвано Пранди Сподели:", "date": "2019.06.08", "title": "\"Трикольорите\" с нова загуба в Лигата"}
{"url": "https://pik.bg/%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%B2-%D1%88%D1%83%D0%BC%D0%B5%D0%BD-%D0%B7%D0%B0%D0%B4%D1%8A%D1%80%D0%B6%D0%B0-%D0%B2%D1%80%D0%B0%D1%87%D0%BA%D0%B0-%D0%B7%D0%B0-%D0%B8%D0%B7%D0%BC%D0%B0%D0%BC%D0%B0-news847674.html", "text": "Задържана е 30-годишна жена, представяла се за врачка и измамила с над 12 700 лв. възрастен мъж. Това съобщиха от ОДМВР – Шумен, цитирани от „Фокус”. През месец май 2016 година 85-годишен мъж от Шумен попаднал на обява във вестник, в която жена от Русе предлагала помощ на хора с проблеми - врачувала, разваляла магии и давала съвети за щастие и семейна хармония. Възрастният мъж се свързал по телефона с нея и споделил, че в семейството му има проблем. Жената казала, че може да му помогне, като за целта ще трябва да събере вода от седем енергийни извора, част от тях били в Турция. Той се съгласил. За всички съвети, които му давала по телефона, мъжът плащал. Първият консулт струвал 150 лева, като от този момент сумата за всяко следващо обаждане и „оказване на помощ“ ставала все по-висока. Последователно били пратени още 200, 220, 300 и 500 лева. Когато започнала да събира вода от чудодейните места поискала 2 000 лева. След това казала, че е в Турция и трябва да вземе лек от енергийно място. Парите не стигали да бъде развалено проклятието и мъжът трябвало да ѝ даде още пари. Така за „разваляне“ на семейната прокоба взела още два пъти пари - един път 5 000 лева и друг път 4 000. Въпреки дадената дума, че ще помогне на семейството, резултат нямало. „Магията“ трябвало да падне за два месеца. През това време, в периода май - юни 2016 година са дадени общо 12 730 лева. В РУ - Шумен била депозирана жалба и през месец февруари 2018 година след приключила проверка е образувано досъдебно производство за измама. В хода на разследването са разпитани свидетели, изготвени са експертизи. На 5 юни жена с инициали В. Н. ( на 30 г.) от Русе е привлечена като обвиняема и е задържана. Напълно е възстановена взетата в размер на 12 730 лева сума на възрастното семейство от Шумен. В.Н. е осъждана през 2014 година за измама. Сподели:", "date": "2019.06.08", "title": "Полицията в Шумен задържа врачка за измама"}
{"url": "https://pik.bg/%D0%BE%D0%BF%D0%B0%D1%81%D0%B5%D0%BD-%D0%B1%D0%B0%D0%B3%D0%B0%D0%B6-%D0%BC%D1%8A%D0%B6-%D0%B7%D0%B0%D0%B1%D1%80%D0%B0%D0%B2%D0%B8-%D1%80%D0%B0%D0%BD%D0%B8%D1%86%D0%B0-%D1%81-%D0%BD%D0%B0%D1%80%D0%BA%D0%BE%D1%82%D0%B8%D1%86%D0%B8-%D0%B2-%D1%82%D1%80%D0%B0%D0%BC%D0%B2%D0%B0%D0%B9-%D0%B2-%D0%BC%D0%B0%D0%BD%D1%87%D0%B5%D1%81%D1%82%D1%8A%D1%80-news847676.html", "text": "Мъж забрави раница с наркотици с името и адреса си в трамвай в Манчестър, съобщават световните медии, циитрани от „Дарик”. Полицията в града пък му се подигра в социалните мрежи с хаштаг „скъпи, забравих си наркотиците“. Служителите на реда публикуваха снимка на чантата и нейното съдържание, а във „Фейсбук” написаха: „Полицията призовава загубената вещ да се върне на собственика. Бедният човек си е забравил сака, докато пътувал в трамвая“. От полицията допълват, че чантата е съдържала 25 таблетки наркотично вещество, голямо количество бял прах, малки дози наркотик и везна. Постът беше коментиран от стотици граждани, които също се шегуваха по повода. Един от потребителите е написал: „Извинете ме господа, кога мога да дойда и да прибера вещите си?“. Сподели:", "date": "2019.06.08", "title": "Опасен багаж: Мъж забрави раница с наркотици в трамвай в Манчестър"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-tv-%D1%81%D1%82%D0%BE%D1%82%D0%B8%D1%86%D0%B8-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%B0-%D1%81-%D0%B4%D0%B5%D1%86%D0%B0-%D0%B2-%D0%BA%D0%BE%D0%BD%D1%82%D1%80%D0%B0-%D1%88%D0%B5%D1%81%D1%82%D0%B2%D0%B8%D0%B5-%D1%81%D1%80%D0%B5%D1%89%D1%83-%D0%B3%D0%B5%D0%B9-%D0%BF%D0%B0%D1%80%D0%B0%D0%B4%D0%B0-%D0%B8-%D0%B2-%D0%BF%D0%BE%D0%B4%D0%BA%D1%80%D0%B5%D0%BF-news847745.html", "text": "Многобройно контрашествие на гей парада тръгва в София, видя репортер на ПИК от мястото на събитието. То се подкрепя от лидера на ВМРО Красимир Каракачанов под мотото \"Похода на семейството\". Против провеждането на хомошествието в София се обявиха и от партията на Валери Симеонов - НФСБ, както и Българската православна църква. \"Всички ние, ако искаме да отгледаме здрави и възпитани деца, трябва да го правим в здрава семейна среда. Трябва да полагаме усилия да се грижм за нашите семейства“, заяви пред репортер на ПИК майка, която подкрепя „Поход за семейството“, което е контра шествие на гей парада. Пред медията ни депутатът от ВМРО Александър Сиди заяви, че гей парада се провежда с цел политически искания, а правилното място за това е сградата на Народното събрание. \"Аз лично ще гласувам против техните искания, но мястото им не е на улицата\", категоричен бе депутатът. Лидерът на ВМРО Красимир Каракачанов каза пред камерата ни, че няма да отстъпят от семейните и християнски ценнности. Подобни контрашествия се провеждат и в други градове на България, като целта им е подкрепа на традиционното българско семейство. Полицейското присъствие и тук е внушително, като на място има полиция и жандармерия. Присъстващите са над 500, като има и семейства от Македония, дошли специално за събитието, за да кажат не на хомосексуализма, джендъризма и еднополовите бракове. Сподели:", "date": "2019.06.08", "title": "ИЗВЪНРЕДНО В ПИК TV: Стотици семейства с деца в контра шествие срещу гей парада и в подкрепа на брака (ОБНОВЕНА/СНИМКИ)"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-tv-%D0%B4%D0%B8%D0%BC%D0%B8%D1%82%D1%8A%D1%80-%D0%B8%D0%B2%D0%B0%D0%BD%D0%BE%D0%B2-%D1%80%D0%B0%D0%B7%D0%BA%D1%80%D0%B8-%D0%B7%D0%B0%D1%89%D0%BE-%D0%B1%D1%81%D0%BF-%D0%B7%D0%B0%D0%B3%D1%83%D0%B1%D0%B8-%D1%80%D0%B0%D0%B7%D0%B3%D1%80%D0%BE%D0%BC%D0%BD%D0%BE-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D1%81%D0%B5-%D0%B7%D0%B0%D0%BA%D0%B0%D0%BD%D0%B2%D0%B0-%D0%B4-news847740.html", "text": "Много се задълба в темата за корупция, прекали се затова, за сметка на други проблеми. Ние и нашите хора само говорихме за корупция, а всъщност антикорупционните действия ги извърши Бойко Борисов, с което спечели. Хората не искат приказки и констатации, а искат действия. В Библията и в една американска философска школа, се казва \"По плодовете им ще ги познаем\", т.е. - дали си добър или лош, зависи от това какво правиш, а не какво говориш. Това каза пред камерата на ПИК TV социалистът Димитър Иванов, отчитайки именно това като един от основните фактори социалистите да загубят изборите. \"На мен ми се струва, че това е нон-сенс - акт без реален изход е подаването на оставка по този начин\", коментира уж подадената от Корнелия Нинова оставка след разгромната загуба на БСП на отминалите избори за европарламент. По думите му, без да са изработени ясни правила за нов устав, няма как да се избере нов председател на БСП, бил той нов или временен. \"По-скоро Нинова не е преценила, че няма втора стъпка\", отсече той. Социалистът отчете и, че между Корнелия Нинова и Сергей Станишев има открит конфликт и има противоборство между две политически линии, водени и прокарвани от двамата, а това се отразява и на цялостната политика на червената партия. \"По отношение на Елена Йончева не може да се твърди каквото и да е. Документите в правовата държава се оценяват и тълкуват от упълномощени органи. Аз съм бил разследван например три пъти. Аз имам други бележки от това дали е симпатична или не. Някои казват, че няма харизма и не е масовик. Знае си азбуката и само нея си казва. Смятате, че тя може да бъде знаме, ами приемете я в партията. Грешка беше и, че тя не е масовик\", анализира изборът на Корнелия Нинова именно Елена Йончева да води листата на БСП. Сподели:", "date": "2019.06.08", "title": "САМО В ПИК TV: Димитър Иванов разкри защо БСП загуби разгромно: Корнелия Нинова се заканва да бори корупцията, а Борисов го прави реално (ОБНОВЕНА)"}
{"url": "https://pik.bg/%D0%BA%D0%B8%D0%BF%D1%8A%D1%80-%D0%B8%D1%81%D0%BA%D0%B0-%D0%BF%D0%BE%D0%BC%D0%BE%D1%89-%D0%BE%D1%82-%D0%B5%D1%81-%D0%B7%D0%B0%D1%80%D0%B0%D0%B4%D0%B8-%D0%BC%D0%B8%D0%B3%D1%80%D0%B0%D0%BD%D1%82%D0%B8%D1%82%D0%B5-news847691.html", "text": "Кипър поиска от Европейския съюз (ЕС) спешна практическа подкрепа чрез програмата за преразпределение на бежанците заради увеличаващия се наплив от търсещи убежище на острова, съобщава БНР.. Ситуацията с пристигащите в Кипър мигранти през последните месеци „далеч надхвърля способността на страната да управлява ефективно потоците“, заяви вътрешният министър на Кипър Константинос Петридис пред Съвета по вътрешните работи на ЕС, който се състоя в Люксембург вчера. Петридис призова европейските партньори и институции за „споделяне на тежестта в съответствие с принципа на солидарност като основен стълб на европейското семейство”. Министърът посочи, че в Кипър се наблюдава тенденция за увеличаване на търсещите убежище, които пристигат  от Турция, по море и по суша през окупираните територии. В края на май бе съобщено, че по около 100 мигранти седмично преминават през демаркационната „зелена линия” от северната част на юг. Подадените молби за убежище в Кипър през първите три месеца на тази година са се увеличили със 140% в сравнение със същия период на 2018 г. Сподели:", "date": "2019.06.08", "title": "Кипър иска помощ от ЕС заради мигрантите"}
{"url": "https://pik.bg/%D0%BD%D0%B0-%D0%BA%D0%BE%D1%81%D1%8A%D0%BC-%D0%BA%D0%BE%D0%BB%D0%B0-%D1%81%D0%B5-%D0%B7%D0%B0%D0%B1%D0%B8-%D0%BA%D0%B0%D1%82%D0%BE-%D1%82%D0%BE%D1%80%D0%BF%D0%B5%D0%B4%D0%BE-%D0%B2-%D0%B1%D1%83%D1%81-%D0%B4%D0%BE-%D0%B0%D0%B2%D1%82%D0%BE%D0%B1%D1%83%D1%81%D0%BD%D0%B0-%D1%81%D0%BF%D0%B8%D1%80%D0%BA%D0%B0-%D1%81-%D1%85%D0%BE%D1%80%D0%B0-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D1%81%D0%BD%D0%B8%D0%BC%D0%BA%D0%B0-news847787.html", "text": "Там лек автомобил отнел предимство при опит за завой и предизвикал челен удар с микробус. Бусът пък се ударил в дървото и преобърнал на метри от автобусната спирка, на която по същото време е имало хора. Изкорененото дърво пък се стоварило върху друг автомобил, паркиран пред близкия жилищен блок. И двамата шофьори са тествани с дрегер, който не е отчел наличието на алкохол, съобщиха от полицията под тепетата. Микробус се преобърна и отсече дърво на тротоар, на метри от автобусна спирка в Пловдив. Инцидентът е станал на кръстовището на булевард \"Пещерско шосе\" и улица \"Орфей\". За щастие при инцидента няма пострадали. Сподели:", "date": "2019.06.08", "title": "НА КОСЪМ! Кола се заби като торпедо в бус до автобусна спирка с хора в Пловдив (СНИМКА)"}
{"url": "https://pik.bg/%D0%BE%D1%82%D0%BA%D1%80%D0%B8%D0%B2%D0%B0%D1%82-%D1%81%D1%82%D0%B0%D1%82%D1%83%D1%8F%D1%82%D0%B0-%D0%BD%D0%B0-%D0%B4%D0%B8%D0%B0%D0%BD%D0%B0-%D0%B2-%D0%BC%D0%BE%D0%BD%D1%82%D0%B0%D0%BD%D0%B0-news847641.html", "text": "Монтана Римската богиня Диана е символ на Монтана. Първата бронзова статуя е направена през 1973 година от скулптора Димитър Ганчев. Тя бе пред Ловния дом, но в началото на 90-те години бе открадната. Инициативата за повторното отливане на скулптурата започна в началото на миналото лятото, съобщава „Булнюз”. Архитект Иван Замфиров, Димитър Ганчев и леярят Симо Алексов откриха собственика на единственото останало копие на статуята, направено от бял цимент и мозайка. Скулптурата на Диана вече е монтирана в центъра на Монтана и ще бъде открита официално на 14 юни в 13:00 часа. Това потвърди кметът на града Златко Живков. \"Известно е, че нашият град е единствения, който носи старото си име - римското, преди още да е открито християнството – коментира още Живков. - На нашия герб, на Монтана, я има Диана. Ще изброим всички дарители в дарителската кампания \"Всички докрай\", както и авторите\". Скулпторът Димитър Ганчев ще бъде удостоен със званието \"Почетен гражданин на Монтана\" на тържествената сесия на Общинския съвет на 17 юни. Сподели:", "date": "2019.06.08", "title": "Откриват статуята на Диана в Монтана"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B4%D1%80%D0%B0%D0%BC%D0%B0-%D0%BD%D0%B0-%D1%80%D0%BE%D0%BB%D0%B0%D0%BD-%D0%B3%D0%B0%D1%80%D0%BE%D1%81---%D0%B4%D0%BE%D0%BC%D0%B8%D0%BD%D0%B0%D1%82%D0%BE%D1%80%D0%B0-%D0%BB%D0%B8%D0%BA%D1%83%D0%B2%D0%B0-%D0%B2-%D0%BB%D1%83%D0%B4-%D0%BC%D0%B0%D1%87-%D1%81-%D0%B4%D0%B6%D0%BE%D0%BA%D0%B5%D1%80%D0%B0-news847744.html", "text": "Доминик Тийм и Рафаел Надал за втора поредна година ще спорят за трофея от Откритото първенство на Франция по тенис – „Ролан Гарос“. Сблъсъкът между двамата стана факт, след като №4 в схемата Тийм надви с 3:2 сета световния №1 Новак Джокович в двубой, който се проточи в рамките на два дни, в които беше прекъсван общо 3 пъти. В крайна сметка австриецът затвори мача с 6:2, 3:6, 7:5, 5:7, 7:5 и в неделя ще излезе за втория си мейджър финал. Загубата бе първа за Новак Джокович в турнир от Големия шлем от една година насам. За последно Ноле беше победен в Шлема именно в Париж – на четвъртфиналите през 2018 г. от Марко Чекинато. Тийм си гарантира повторение на миналогодишния финал, който загуби от Надал, след като показа малко по-здрави нерви, идеи и прецизност в доиграването. Джокович от своя страна се сбогува с идеята да държи всички титли от Големия шлем по едно и също време, след като спечели последователно Уимбълдън и US Open 2018 и Australian Open 2019. Двубоят беше белязан от лошото време от самото си начало. Първият сет в петък отиде на сметката на Тийм след по-малко от 30 минути, а Джокович имаше големи претенции, че условията на корта и най-вече силният вятър не позволяват да се играе качествен тенис. Оплакванията му не бяха уважени, а той дори намери сили да спечели втория сет след пробив в осмия гейм за 5:3. Преди това в третия гейм Ноле спаси две точки за пробив. Тийм натисна отново в третата част, пропусна точка за пробив във втория гейм, но в четвъртия успя да пробие и поведе с 3:1. След това мачът беше спрян, като първоначално ставаше дума само за прекъсване, но по-късно двубоят беше отложен за събота. Доиграването на следващия ден започна добре за Ноле, който пропусна точка за връщане на пробива още в първия гейм след подновяването на мача. Последва лесен сервис гейм в негова полза, а след това и връщането на пробива от петък стана факт - 3:4, минути по-късно и равенство. Джокович изглеждаше много близо до пълен обрат и при 4:4 дори пропусна две точки за нов пробив, но Тийм се спаси. При 6:5 в полза на австриеца се стигна до най-дългия гейм в мача до този момент, в който Ноле спаси три точки за пробив с цената на сетбол за Тийм и пропусна три шанса да го затвори. В крайна сметка Тийм реализира четвъртата точка за пробив в гейма, която се явяваше сетбол. В четвъртия сет двамата си размениха по два пробива в средата на частта, включително три поредни от 1:1. Ноле можеше да съжалява повече, тъй като на два пъти именно той повеждаше с пробив. Все пак при 5:5 той проби за трети път и после успя да затвори частта, а с това да изравни сетовете. Петата решителна част обаче не започна никак добре за световния №1. Тийм се отърси от напрежението и спечели бърз гейм на 0, а във втория Ноле трябваше да спасява точка за пробив. Той на свой ред пропусна такава в третия гейм, когато сервираше Тийм. След това сърбинът застана на сервис, изостана с 0:40 и от втория си шанс Доминик се възползва, а малко след това затвърди за 4:1. При този резултат и при 40:40 в подаването на Джокович, мачът отново беше прекъснат заради дъжд. Секунди преди публиката и играчи да се скрият на сухо, Ноле спаси точка за втори пробив, като успя да го стори под вече започналия сериозен дъжд над Париж. След новото подновяне сърбинът успя да довърши измъкването си, а малко по-късно дори върна получения преди това пробив. Драмата обаче беше пълна до самия край. Веднага след като проби и намали за 3:4, Джокович на свой ред допусна втори пробив. Сервирайки за мача при 5:3, Тийм стигна до два мачбола, но и от двете ситуации не успя да приключи мача в своя полза, а вместо това Ноле проби отново, а малко след това изравни за 5:5. Това обаче се оказа последният му спечелен гейм в тазгодишния \"Ролан Гарос\". Тийм спечели набързо на 0 подаването си за 6:5, а след това успя да се закачи в подаването на Джокович, въпреки че Ноле на два пъти имаше точка за спечелването му. В крайна сметка, при третия мачбол, Доминик Тийм се поздрави с победата и класиране на финал, акцентира \"Тенис 24\". Сподели:", "date": "2019.06.08", "title": "ИЗВЪНРЕДНО: Драма на \"Ролан Гарос\" - Доминатора ликува в луд мач с Джокера"}
{"url": "https://pik.bg/%D0%BD%D0%BE%D0%B2%D0%B8-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%81%D0%B0%D0%BD%D0%BA%D1%86%D0%B8%D0%B8-%D0%B7%D0%B0-%D0%B8%D1%80%D0%B0%D0%BD-news847623.html", "text": "САЩ наложиха санкции на голяма петролохимическа иранска компания, свързана с Корпуса на гвардейците на Ислямска революция, предаде \"Франс Прес\", цитирана от БНР. Въпросната компания е най-големият петролохимически холдинг на Иран и според Вашингтон, холдингът и неговите филиали съставляват 40 процента от иранския капацитет на производство в петролната индустрия и 50 процента от секторния износ. Петролът и неговите деривати са основен източник на приходи за иранския режим. Санкциите се налагат заради финансовата подкрепа от страна на холдинга за конгломерата \"Хатам ал Анбия\", който се занимава с инженерни и инфраструктурни проекти и който също е свързан с Корпуса на гвардейците на Ислямската революция. Сподели:", "date": "2019.06.08", "title": "Нови американски санкции за Иран"}
{"url": "https://pik.bg/%D0%B6%D0%BE%D1%80%D0%B6%D0%B8%D0%BD%D1%8C%D0%BE-%D0%BE%D1%81%D1%82%D0%B0%D0%B2%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0-%D0%B0%D1%80%D0%BC%D0%B8%D1%8F-news847680.html", "text": "Жоржиньо може да премине за постоянно в ЦСКА, информира \"Меридиан Мач\". Играчът е на път да остане на \"Армията\" като свободен агент. Той е собственост на Сент Етиен, но новият треньор на тима няма намерение да разчита на футболиста. Визира се, че Жоржиньо ще попадне в списък с играчи, които ще бъдат свободни да си търсят отбори. През миналия сезон атакуващият флангови футболист се очерта сред водещите играчи на \"Армията\". Сподели:", "date": "2019.06.08", "title": "Жоржиньо остава на \"Българска армия\"?"}
{"url": "https://pik.bg/%D0%BF%D1%80%D0%B5%D0%B4%D0%B8%D0%B7%D0%B1%D0%BE%D1%80%D0%BD%D0%BE-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B3%D1%8A%D1%80%D1%86%D0%B8%D1%8F-%D0%BD%D0%B0%D0%BC%D0%B0%D0%BB%D0%B8-%D0%B4%D0%B0%D0%BD%D1%8A%D1%86%D0%B8-news847684.html", "text": "На последното си заседание преди извънредните парламентарни избори парламентът в Атина прие промени в данъчното облагане, засягащи над 3 милиона гърци и чужденци, съобщава БНР. Депутатите в гръцкия парламент гласуваха отмяна на закон, който предвиждаше по-тежко данъчно облагане за милиони гърци, както и за българите, които работят и плащат данъци в Гърция. Министерството на финансите в Атина посочва, че законодателната промяна засяга около 3 400 000 данъкоплатци, които трябваше от началото на следващата година да плащат около 650 евро по-висок данък. Част от професиите, като например служителите по чистотата, бяха включени в категорията на рисковите професии и получават по-високо заплащане. Поради силна реакция на опозицията правителството оттегли промени, които осигуряваха високи държавни постове на близки до властта лица - според обвиненията на всички опозиционни партии. Политическото напрежение в Гърция расте непрекъснато, като последните проучвания на общественото мнение показват преднина на консерваторите от \"Нова Демокрация\" с над 10% пред СИРИЗА преди предсрочните избори, насрочени за 7 юли. Сподели:", "date": "2019.06.08", "title": "Предизборно:  Правителството на Гърция намали данъци"}
