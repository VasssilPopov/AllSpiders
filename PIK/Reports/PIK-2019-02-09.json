{"url": "https://pik.bg/%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%B2-%D0%B1%D1%8F%D0%BB%D0%B0-%D1%81%D0%BB%D0%B0%D1%82%D0%B8%D0%BD%D0%B0-%E2%80%9E%D0%B7%D0%B0%D0%BA%D0%BE%D0%BF%D1%87%D0%B0%E2%80%9D-%D0%B0%D0%BF%D0%B0%D1%88%D0%B8-%D0%B7%D0%B0%D0%B4%D0%B8%D0%B3%D0%BD%D0%B0%D0%BB%D0%B8-%D0%BE%D1%82-%D1%87%D0%B0%D1%81%D1%82%D0%B5%D0%BD-%D0%B4%D0%BE%D0%BC-news818407.html", "text": "Полицията в Бяла Слатина е задържала апаши, които взломили чужд имот и си тръгнали с ... душ батерия и електрически кабел, съобщават от ОД на МВР във Враца, цитирани от „Конкурент”. Сигнал за кражбата подала собственичка на къща от населеното място, според която неизвестно лице е влязло насила в имота й между 1 и 8 февруари. Ченгетата бързо стигнали до тримата извършители – С.М. от Бяла Слатина, Д.Р. от Галиче и непълнолетен хлапак от същото село, които предали открадните вещи в пункт за цветни метали. По случая е образувано досъдебно произвоство в РУ – Бяла Слатина. Сподели:", "date": "2019.02.09", "title": "Полицията в Бяла Слатина „закопча” апаши, задигнали от частен дом..."}
{"url": "https://pik.bg/%D0%B7%D0%BB%D0%BE%D0%B2%D0%B5%D1%89%D0%BE-%D1%80%D0%B0%D0%B4%D0%B8%D0%BE%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82-%D0%B5-%D0%B7%D0%B0%D1%81%D1%82%D1%80%D0%B5%D0%BB%D1%8F%D0%BD-%D0%B2-%D0%BC%D0%B5%D0%BA%D1%81%D0%B8%D0%BA%D0%BE-news818525.html", "text": "Мексикански радиожурналист е застрелян в събота в ресторант, щата Табаско, източно от столицата Мексико Сити. Това е съобщил местният прокурор на световната агенция AFP. Инцидентът е станал в град, носещ името на Емилиано Сапата, един от водачите на Мексиканската революция. Журналистът Иисус Рамос Родригес е последната жертва в една от най-опасните за медиите държави в света, предава AFP. Сподели:", "date": "2019.02.09", "title": "ЗЛОВЕЩО: Радиожурналист е застрелян в Мексико"}
{"url": "https://pik.bg/%D0%BF%D0%BE%D1%87%D0%B8%D1%81%D1%82%D0%B2%D0%B0%D1%82-%D0%BF%D0%BE%D1%82%D1%8A%D0%BD%D0%B0%D0%BB%D0%B8%D1%8F-%D0%B2-%D0%B1%D0%BE%D0%BA%D0%BB%D1%83%D1%86%D0%B8-%D0%B1%D0%BB%D0%BE%D0%BA-%D0%B2-%D0%BA%D0%B0%D0%B7%D0%B0%D0%BD%D0%BB%D1%8A%D0%BA-news818489.html", "text": "Жителите на казанлъшкия квартал \"Кармен\" с едноименния блок, днес започнаха почистване в околоблоковото пространство, предаде БГНЕС. От дни в социалните медии се въртят снимки на потъналия в боклуци саниран блок. Организаторът на почистването е осигурил от общината багер и контейнери, в които да се изхвърлят боклуците. Само преди няколко месеца, около блока бе почистено заради санирането на сградата. Въпреки че тя сега изглежда прилежно, жителите на блока не спират да изхвърлят боклуци от терасите си. В блока нямат вода от 8 години. От общината са обещали, че до няколко месеца ще бъде възстановено водоподаването. Сподели:", "date": "2019.02.09", "title": "Почистват потъналия в боклуци блок в Казанлък"}
{"url": "https://pik.bg/%D0%B8%D1%80%D0%B0%D0%BD%D1%86%D0%B8-%D0%B7%D0%B0%D0%B4%D1%8A%D1%80%D0%B6%D0%B0%D0%BD%D0%B8-%D0%B2-%D0%B1%D0%B0%D0%BD%D0%BA%D0%BE%D0%BA-%D1%81-%D1%84%D0%B0%D0%BB%D1%88%D0%B8%D0%B2%D0%B8-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%BF%D0%B0%D1%81%D0%BF%D0%BE%D1%80%D1%82%D0%B8-news818511.html", "text": "Иранска двойка е арестувана на летище \"Суварнанабхуми\" в тайландската столица Банкок за използване на фалшиви български паспорти, съобщава \"Банкок поуст\" и \"Нейшън\". Ръководителят на Бюрото за миграция коментира, че 42-годишният Муазез Хуман и 36-годишната Есмали Хуман са задържани на летището в петък вечерта. Двамата са пристигнали с полет QR626 на Qatar Airlines в 3 и 30 часа. Стоели са около лобито за пътници до 11 часа, преди да отидат до имиграционните власти и да вземат печат и визи с помощта на български паспорти. При проверка паспортите се оказват фалшиви. След часове разпити двойката заявява, че са използвали фалшивите паспорти с надеждата да пътуват до европейска държава. Мъжът е ползвал фалшив български паспорт с името Денис Албертов Илиев, а жената е пътувала с името Петя Петкова Данаилова. Сподели:", "date": "2019.02.09", "title": "Иранци задържани в Банкок с фалшиви български паспорти"}
{"url": "https://pik.bg/%D1%81%D0%B5%D0%BD%D0%B7%D0%B0%D1%86%D0%B8%D0%BE%D0%BD%D0%B5%D0%BD-%D1%81%D0%BB%D1%83%D1%85-%D0%B3%D1%80%D0%B8%D1%88%D0%BE-%D0%B8-%D0%BD%D0%B8%D0%BA%D0%BE%D0%BB-%D0%B2%D0%B5%D1%87%D0%B5-%D0%BD%D0%B5-%D1%81%D0%B0-%D0%B7%D0%B0%D0%B5%D0%B4%D0%BD%D0%BE---%D0%B1%D0%B8%D0%B2%D1%88-%D1%84%D1%83%D1%82%D0%B1%D0%BE%D0%BB%D0%B8%D1%81%D1%82-%D1%81%D0%B8-%D0%BF%D1%80%D0%BE%D0%B1%D0%B2%D0%B0-%D0%BA%D1%8A%D1%81%D0%BC%D0%B5%D1%82%D0%B0-%D1%81-%D1%88%D0%B5%D1%80%D1%86-news818456.html", "text": "Сензационен слух се разнесе на Острова. Според него Никол Шерцингер се е разделила с българския тенисист Григор Димитров. Британският футболист Джейми Реднап веднага се е възползвал от ситуацията и е поканил горещата изпълнителка на среща, коментира \"Дейли мейл\", цитиран от столичен всекидневник. Шерцингер обаче е отказала. \"Джейми е много силно привлечен от Никол, той обаче никога нямаше да си позволи да я покани на среща, докато е във връзка с Григор\", коментира източник пред \"Сън\". След раздялата на звездната двойка, Реднап веднага е изразил интерес да се срещне с Никол. Моментът обаче все още не бил подходящ. В публикацията се твърди, че Никол и Григор са си дали почивка, а той е насочил вниманието си към професионалното си развитие. Джейми и Никол се срещат за първи път в телевизонни шоу през 2016 г. Слуховете за връзката между певицата и Григор започват през 2015-а, когато двамата са видени да се целуват на турнир в Австралия. Това се случва след раздялата на Шерцингер с автомобилния състезател Луис Хамилтън, с когото е 7 години. През декември 2017 г. 45-годишният днес Джейми Реднап се разделя със съпругата си след 19 години брак. Сподели:", "date": "2019.02.09", "title": "СЕНЗАЦИОНЕН СЛУХ: Гришо и Никол вече не са заедно - бивш футболист си пробва късмета с Шерцингер"}
{"url": "https://pik.bg/%D0%B9%D0%B5%D0%BD%D1%81-%D1%81%D1%82%D0%BE%D0%BB%D1%82%D0%B5%D0%BD%D0%B1%D0%B5%D1%80%D0%B3-%D0%BF%D1%80%D0%B8%D0%B7%D0%BE%D0%B2%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%86%D0%B8%D1%82%D0%B5-%D0%B4%D0%B0-%D0%BD%D0%B5-%D1%81%D0%B5-%D0%BE%D1%82%D0%BA%D0%B0%D0%B7%D0%B2%D0%B0%D1%82-%D0%BE%D1%82-%D1%81%D1%8A%D0%B2%D0%BC%D0%B5%D1%81%D1%82%D0%BD%D0%B0%D1%82%D0%B0-%D1%8F%D0%B4%D1%80%D0%B5%D0%BD%D0%B0-%D0%BE%D1%82%D0%B3%D0%BE%D0%B2%D0%BE%D1%80%D0%BD%D0%BE%D1%81%D1%82-news818408.html", "text": "\"Споделянето на ядрената отговорност е важно за НАТО. И аз призовавам колкото се може повече партньори от алианса, включително Германия, да участват в тази отговорност\", каза Столтенберг. Според него \"целта на НАТО е свят без ядрени оръжия\", въпреки че не може да има едностранен отказ от тях. По неофициални данни в Германия се съхраняват около 20 единици американски ядрени оръжия. Срещу това се обявяват социалдемократите, Левите, Зелените и други. Американски ядрени оръжия има също в Холандия, Белгия, Италия и Турция. Всички тези страни са получили възможност да участват в планиране на използване на ядрени оръжия и провеждане на съвместни учения. Тази програма е известна като споделяне на ядрената отговорност, за което говори Столтенберг. Европейците не трябва да се отказват от съвместната ядрена отговорност в НАТО, заяви генералният секретар на алианса Йенс Столтенберг в интервю за медийната група \"Функе\", цитирано от ТАСС. Сподели:", "date": "2019.02.09", "title": "Йенс Столтенберг призова европейците да не се отказват от съвместната ядрена отговорност"}
{"url": "https://pik.bg/%D1%81%D0%BD%D0%B5%D0%B6%D0%BD%D0%B0-%D0%B1%D1%83%D1%80%D1%8F-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0-%D1%85%D0%B0%D0%BE%D1%81-%D0%B2-%D1%81%D0%B8%D0%B0%D1%82%D1%8A%D0%BB-news818464.html", "text": "200 полета от международното летище „Такома“ в Сиатъл бяха отменени заради силната снежна буря, която удари щата Вашингтон, съобщава в. „Ню Йорк таймс“. На места снежната покривка достига 20 сантиметра, като се очаква лошото време да продължи и през следващата седмица. Заради рязкото понижаване на температурите в петък много от държавните институции и частните компании приключиха работа по-рано, за да могат служителите им да се приберат по домовете си. Губернаторът на щата Вашингтон Джей Инсли обяви извънредно положение заради лошото време и призова гражданите да стоят на топло и да не излизат навън, освен ако не е крайно необходимо. В Калифорния над 120 туристи и служители на ски курорт в Сиера Невада бяха спасени, след като прекараха последните 5 дни затрупани под близо двуметрови преспи. Сподели:", "date": "2019.02.09", "title": "Снежна буря предизвика хаос в Сиатъл"}
{"url": "https://pik.bg/%D0%B0%D0%BF%D0%B0%D1%88%D0%B8-%D0%BD%D0%B0%D1%85%D0%BB%D1%83%D1%85%D0%B0-%D0%B2-%D1%82%D1%80%D0%B0%D1%84%D0%BE%D0%BF%D0%BE%D1%81%D1%82---%D0%BF%D0%BE%D0%BB%D0%BE%D0%B2%D0%B8%D0%BD-%D0%BA%D0%B0%D0%B7%D0%B0%D0%BD%D0%BB%D1%8A%D0%BA-%D0%BE%D1%81%D1%82%D0%B0%D0%BD%D0%B0-%D0%B1%D0%B5%D0%B7-%D1%82%D0%BE%D0%BA-news818512.html", "text": "Кражба във възлова токова подстанция остави различни части на Казанлък без ток в съботния ден, предаде БГНЕС. Единият от взломаджиите е ударен от ток. Нарушителите са нахлули в 20-киловолтовата станция, счупвайки прозорци и врати. Вторият нарушител е заловен от полицията, когато се върнал в района, за да вземе чували с алуминиеви шини, които са изхвърлили от станцията. От ЕВН недоумяват как взломаджиите са се осмелили да влязат в станцията и с клещи да се опитват да изключат шините. Токът е спрял при сработване на защитите. Сподели:", "date": "2019.02.09", "title": "Апаши нахлуха в трафопост - половин Казанлък остана без ток"}
{"url": "https://pik.bg/%D0%BE%D1%82-%D0%BE%D0%B1%D1%89%D0%B8%D0%BD%D0%B0-%D1%80%D1%83%D0%B6%D0%B8%D0%BD%D1%86%D0%B8-%D1%89%D0%B5-%D0%BF%D0%BE%D0%BC%D0%BE%D0%B3%D0%BD%D0%B0%D1%82-%D0%B7%D0%B0-%D1%80%D0%B5%D0%BC%D0%BE%D0%BD%D1%82-%D0%BD%D0%B0-%D0%B1%D0%BE%D0%BB%D0%BD%D0%B8%D1%86%D0%B0%D1%82%D0%B0-%D0%B2%D1%8A%D0%B2-%D0%B2%D0%B8%D0%B4%D0%B8%D0%BD-news818423.html", "text": "От Община Ружинци ще помогнат за ремонта на отделението по хемодиализа на болницата във Видин. Това е станало ясно при приемането на бюджета на Общината, съобщава „Конкурент”. Кметът Александър Александров предложи 3 000 лв. от финансовата рамка на общината да бъдат пренасочени към лечебното заведение. Малко над 7 000 000 лв. е бюджетът на Ружинци за тази година. Капиталовата програма възлиза на 2.6 млн. лв., а са заложени инвестици от почти 5 000 000 лв. по европейски програми. Най-скоро одобрен е проектът по програмата за трансгранично сътрудничество с Румъния, по който ще се изградят кръстовища в селата Тополовец и Ружинци, като те ще бъдат оборудвани със скоростомери и видеокамери. Проектът е на стойност 3.2 млн. евро. Община Ружинци, в която освен общинския център има още 8 населени места, започна годината с преходен остатък от 2 179 682 лв. От тези пари малко над 2 млн. лв. бяха отпуснати от правителството през декември, като местната власт планира куп ремонти: рехабилитация на пътя до село Черно поле, по който не е полаган нов асфалт от над 30 г., подмяна на улично осветление в селата, преустройство на част от сградата на общината в център за социални услуги, както и обособяването на сграда в село Плешивец в център от семеен тип за пълнолетни деца с деменция. Община Ружинци е единствената на територията на Северозапада, която тази година ще завърши нова детска градина. Обектът се намира в село Бело поле и за довършването му са предназначени към 500 000 лв. Сподели:", "date": "2019.02.09", "title": "От Община Ружинци ще помогнат за ремонт на болницата във Видин"}
{"url": "https://pik.bg/%D0%B7%D0%B0%D1%82%D0%B2%D0%BE%D1%80%D0%B8%D1%85%D0%B0-%D0%B0%D0%B9%D1%84%D0%B5%D0%BB%D0%BE%D0%B2%D0%B0%D1%82%D0%B0-%D0%BA%D1%83%D0%BB%D0%B0-%D0%B7%D0%B0%D1%80%D0%B0%D0%B4%D0%B8-%D0%BF%D0%BE%D0%B4%D0%BF%D0%B0%D0%BB%D0%B5%D0%BD%D0%B0-%D0%BA%D0%BE%D0%BB%D0%B0-news818514.html", "text": "Автомобил на френската система за определяне нивото на терористична заплаха Вижипират (Vigipirate) бе подпален днес край Айфеловата кула по време на демонстрацията на \"жълтите жилетки\", предаде Франс прес. Прочутият парижки монумент беше затворен за посетители след инцидента. Димът от подпалената кола достигна първия етаж на кулата. Няколко хиляди \"жълти жилетки\" демонстрираха днес следобед във Франция за 13-а поредна събота, която те наричат \"акт 13\". Демонстрациите отново са съпътствани от инциденти във френската столица, където ръката на един от демонстрантите беше откъсната от сълзотворна граната край Националното събрание. В ранния следобед участниците в протеста бяха около 4000, а в страната - общо над 12 000, по данни на министерството на вътрешните работи. Сподели:", "date": "2019.02.09", "title": "Затвориха Айфеловата кула заради подпалена кола"}
{"url": "https://pik.bg/%D0%B8-%D1%87%D0%B5%D1%85%D0%B8%D1%8F-%D0%BF%D0%BE%D0%B4%D0%B3%D0%BE%D1%82%D0%B2%D1%8F-%D0%B8%D0%B7%D1%82%D0%B5%D0%B3%D0%BB%D1%8F%D0%BD%D0%B5-%D0%BD%D0%B0-%D0%B2%D0%BE%D0%B5%D0%BD%D0%BD%D0%B8%D1%8F-%D1%81%D0%B8-%D0%BA%D0%BE%D0%BD%D1%82%D0%B8%D0%BD%D0%B3%D0%B5%D0%BD%D1%82-%D0%BE%D1%82-%D0%B0%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD-news818414.html", "text": "Министърът на отбраната на Чехия Лубомир Метнар заяви, че военнослужещите на страната ще напуснат Афганистан веднага след изтеглянето на американските войски от там, съобщава чешкото издание Pravo. Метнар допълва, че Чехия ще реагира активно на всички действия на САЩ в региона. „Ако американците напуснат Афганистан, веднага ще направим същото и ние”, каза военният министър на Чехия. По-рано американският президент Доналд Тръмп заяви, че не изключва варианта да върне в Сирия и Афганистан американските войски, ако има необходимост от това. Сподели:", "date": "2019.02.09", "title": "И Чехия подготвя изтегляне на военния си контингент от Афганистан"}
{"url": "https://pik.bg/%D0%B7%D0%B0%D1%89%D0%BE-%D0%BA%D1%80%D1%8A%D0%B2%D0%BD%D0%BE%D1%82%D0%BE-%E2%80%9E%D0%B8%D0%B3%D1%80%D0%B0%D0%B5%E2%80%9C-%D0%BF%D1%80%D0%B5%D0%B7-%D0%B4%D0%B5%D0%BD%D1%8F-news818366.html", "text": "Регулирането на кръвното налягане (артериално налягане) е сложен и комплексен проблем поради няколко причини. Факторите, които влияят на кръвното налягане, са най-различни: възраст; наследственост; начин на живот; стрес; хормони; външни метеорологични и други влияния. Например много жени преди климакс имат ниско кръвно налягане, но след това поради хормонални промени и променената реактивност на нервната система започват да го покачват, изтъкват кардиолози. Освен това много хора (около 30%) с години не са знаели, че имат повишено артериално налягане. Това се установява при случайни прегледи. Други пък отиват на лекар едва когато кръвното вече се е покачило доста и са се появили оплаквания, посочват специалистите. Друг проблем е, че денонощните вариации на кръвното налягане могат да бъдат големи под влияние на различни фактори и по тази причина много хора не са установили, че са хипертоници. Ако сте измерили дори един път повишено кръвно налягане, трябва да продължите измерването сутрин и вечер не по-малко от 10 поредни дни. Освен това, за да се установят денонощните му колебания, е необходимо да се постави апарат за 24-часово регистриране на кръвното налягане – тип холтер. Сподели:", "date": "2019.02.09", "title": "Защо кръвното „играе“ през деня?"}
{"url": "https://pik.bg/%D1%80%D0%B5%D0%BC%D0%BE%D0%BD%D1%82%D1%8A%D1%82-%D0%BD%D0%B0-%D1%83%D0%BB%D0%B8%D1%86%D0%B0-%E2%80%9E%D0%B3%D1%80%D0%B0%D1%84-%D0%B8%D0%B3%D0%BD%D0%B0%D1%82%D0%B8%D0%B5%D0%B2%E2%80%9D-%D0%B2-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%BF%D0%BE%D0%BD%D0%B5-%D0%B4%D0%BE-%D1%8E%D0%BD%D0%B8-news818418.html", "text": "Ремонтът на столичната улица \"Граф Игнатиев\" ще продължи най-малко до месец юни, съобщава Нова телевизия. Причината е, че общината е одобрила 79 дни отсрочка за фирмата-изпълнител. Както е известно, ремонтът започна през лятото на 2018 година и трябваше да приключи до средата на март. От общината обаче са установили, че от 19 декември 2018 г. до 5 февруари 2019 г. климатичните условия били лоши и това наложило „замразяване” на строителните дейности. Освен това фирмата, изпълняваща ремонтите за общо 24 млн. лв. - \"Джи Пи Груп\", поискала отсрочка с още 50 дни по същата причина, но за друг период. Строителният надзор на обектите обаче приел само 31 дни. Сподели:", "date": "2019.02.09", "title": "Ремонтът на улица „Граф Игнатиев” в столицата продължава поне до юни"}
{"url": "https://pik.bg/%D0%B1%D0%BB%D0%BE%D0%BA%D0%B0%D0%B4%D0%B8%D1%82%D0%B5-%D0%BF%D0%BE-%D0%BF%D1%8A%D1%82%D0%B8%D1%89%D0%B0%D1%82%D0%B0-%D0%B2-%D0%B3%D1%8A%D1%80%D1%86%D0%B8%D1%8F-%D1%81%D0%B5-%D1%81%D0%B3%D1%8A%D1%81%D1%82%D1%8F%D0%B2%D0%B0%D1%82-news818476.html", "text": "Гръцките земеделци увеличиха местата на блокади по пътищата с искане за данъчни облекчения. Протестите им са в различни часове, но с продължителност до 2 часа. Фермерите прекъснаха движението по магистралата Солун - Атина. Поставиха трактори на пътен възел Темби. Използват се обходни маршрути. Полицията не успя да спре движението на селскостопанска техника. Засега блокадата е само в едната посока. Готови са да блокират напълно и в двете посоки. При Серес също има блокада на пътя към Солун. Колите се придвижват по обходен маршрут. Други изчакват фермерите да се оттеглят. В посока Солун - Кавала пътят е блокиран в двете посоки. Според земеделците \"само символично за 2 часа\". При Верия тракторите са само в едната посока. На още 4 места по магистралата Солун - Атина имаше блокада в рамките на 1 час. Протестите са в различно време, което затруднява движението. Исканията на земеделците са за незабавна среща и преговори с всички министри от кабинета на Алексис Ципрас. Заплашват с продължителни блокади в следващите дни. Сподели:", "date": "2019.02.09", "title": "Блокадите по пътищата в Гърция се сгъстяват"}
{"url": "https://pik.bg/%D0%BF%D1%80%D0%B5%D1%81%D1%82%D1%8A%D0%BF%D0%BD%D0%B0-%D1%81%D1%85%D0%B5%D0%BC%D0%B0-%D1%80%D0%B0%D0%B7%D0%B1%D0%B8%D1%85%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0-%D0%B3%D1%80%D1%83%D0%BF%D0%B0-%D0%B8%D0%B7%D1%82%D0%BE%D1%87%D0%B8%D0%BB%D0%B0-880-%D0%BC%D0%B8%D0%BB%D0%B8o%D0%BDa-e%D0%B2po-%D0%BE%D1%82-%D0%B1%D0%B0%D0%BD%D0%BA%D0%BE%D0%BC%D0%B0%D1%82%D0%B8-%D0%BD%D0%B0-%D0%BE%D1%81%D1%82%D1%80%D0%BE%D0%B2-%D0%B1-news818498.html", "text": "Бългapcĸa гpyпa, зaнимaвaщa ce c изтoчвaнe нa лични дaнни oт бaнĸoмaти нa тepитopиятa нa o. Бaли, e paзбитa cлeд зpeлищнa aĸция нa мecтнaтa пoлиция, пише хотарена.нет. Зaд peшeтнитe в мoмeнтa ce нaмиpaт пeтимa нaши cънapoдници, ĸoитo ocвeн c пpecтoй в пaндизa, ca зaплaшeни oт глoбa в paзмep нa cтoтици xиляди дoлapи. Apecтyвaнитe ca Aндpeй Πeйчeв, Ивaйлo Tpифoнoв, Гeopги Йopдaнoв, Toдop Дoбpeв и Bapaдин Πoпoв. Opгaнитe нa peдa пpoдължaвaт издиpвaнeтo нa oщe eдин зaпoдoзpян нaшeнeц, ĸoйтo e ycпял дa избягa пo вpeмe нa apecтa. Eĸшънът, нaпълнo дocтoeн зa cюжeт нa xoливyдcĸa пpoдyĸция, ce paзигpaвa нa 3 фeвpyapи тaзи гoдинa. Cлeд aĸтивнo пpocлeдявaнe в пpoдължeниe нa пeт дни и дocтaтъчнo cъбpaни дoĸaзaтeлcтвa пoд фopмaтa нa cвидeтeлcĸи пoĸaзaния и видeo ĸaдpи oт paйoнa нa бaнĸoмaтитe, пoлицeйcĸият eĸип влизa в дeйcтвиe. Гpyпaтa нa нaшeнцитe oбaчe нe ce дaвa лecнo и зaпoчвa бяcнa гoнĸa c пaтpyлитe нa влacтитe. Cтигa ce дoтaм, чe eдиният oт бългapитe ce блъcĸa и paзбивa aвтoмoбилa cи нa пътния yчacтъĸ, нo въпpeĸи тoвa ycпявa дa ce измъĸнe oт лaпитe нa чeнгeтaтa. B ĸpaйнa cмeтĸa бeлeзницитe щpaĸвaт зa ocтaнaлитe пeтимa, чиитo дoмoвe ca пpeтъpceни и в тяx ce oтĸpити oщe вeщecтвeни дoĸaзaтeлcтвa зa пpecтъплeниeтo. Бългapcĸaтa гpyпa ce e зaнимaвaлa c изтoчвaнe нa лични дaнни oт бaнĸoмaти пocpeдcтвoм cĸимep ycтpoйcтвo и pyтep. Mишeнa нa cънapoднитe ни ca зaмoжни ĸлиeнти нa ocтpoвa, ĸoитo идвaт ĸaтo тypиcти, oбяcни пpeд мecтнитe мeдии диpeĸтopът нa пoлициятa в Бaли ĸoмиcap Aнди Фepaн cлeд paзĸpивaнeтo нa инфopмaциятa нa cпeцaĸциятa. Cлeд пpeтъpcвaнeтo нa дoмoвeтe нa бългapитe пoлициятa oтĸpивa pyтepи, лaптoпи, мoбилни тeлeфoни, ĸaĸтo и няĸoлĸo eдиници cĸимepи. Πocpeдcтвoм пepфeĸтнo изpaбoтeнa cxeмa ca изтoчвaни милиoни дoлapи oт cмeтĸитe нa зaмoжни тypиcти нa ocтpoвa, ĸoйтo e cpeд нaй-пpивлeĸaтeлнитe eĸзoтични дecтинaции зa пoчивĸa. Дeгизиpaни c пepyĸи и пpидвижвaйĸи ce c пpeдвapитeлнo нaeти пoд нaeм aвтoмoбили, нaшeнцитe ca инcтaлиpaли нa нaбeлязaнитe бaнĸoмaти cĸимep ycтpoйcтвo c ĸaмepa, cвъpзaнa c мapшpyтизaтopa и мoдeмa, ĸoитo cлeд тoвa зa зaпиcвaли вcичĸи ĸлиeнтcĸи дaнни, вĸлючитeлнo и ΠИH ĸoдa нa ĸapтaтa. Цялaтa тaзи инфopмaция cлeд тoвa ce пpexвъpлялa нa фaлшив бaнĸoмaт, в ĸoйтo зaпoчвaли дa пpиcтигaт пapи oт cмeтĸитe нa yжилeнитe ĸлиeнти. Bcичĸи cпeциaлизиpaни ycтpoйcтвa зa тoзи вид пpecтъплeниe ca зaĸyпeни oнлaйн oт бългapитe. Фaлшивитe бaнĸoмaти ca били пocтaвeни в paзлични paйoни нa ocтpoвa, вĸлючитeлнo Южнa Kyтa, няĸoлĸo пo-гoлeми бeнзинocтaнции, мaгaзини и oживeни плaжoвe. Бългapcĸaтa бaндa пoпaднaлa в пoлeзpeниeтo нa пoлициятa cлeд cигнaл зa нeoбичaйнa cдeлĸa пo изтeглянe нa пapи в paйoн Πeĸyтa, Hyca Дya. Koмиcap Фepaн пoлyчил и пoĸaзaния нa cлyжитeл в мaгaзин в paйoнa нa плaжa Πaдaнг – Πaдaнг в Πeчaтy, ĸoйтo видял eдин oт зaпoдoзpeнитe дa ce нaвъpтa c пoдoзpитeлнo пoвeдeниe oĸoлo близĸия бaнĸoмaт. Opгaнитe нa peдa вce oщe нe ca oпoвecтили тoчнaтa цифpa нa изтoчeнитe oт нaшeнцитe чyжди пapи, нo cпopeд пъpвoнaчaлнитe дaнни, cтaвa въпpoc зa нaд 880 милиoнa eвpo в бpoй. Ocтpoв Бaли e извecтeн c лoшaтa cи peпyтaция oтнocнo ĸoнфидeнциaлнocттa нa личнитe дaнни, тъй ĸaтo cиcтeмaтa зa cигypнocт нa бaнĸoмaтитe e пpимитивнa и лecнa зa paзбивaнe. Paзĸpивaнeтo нa бългapcĸa гpyпa пъĸ cъвceм нe e нoвocт зa мecтнaтa пoлиция, в чиитo peгиcтpи пpeз пocлeднитe гoдини фигypиpaт дeceтĸи нaши cънapoдници, yличeни в изтoчвaнe нa бaнĸoмaти и дpyги ĸибepпpecтъплeния. Андрей Пейчев, който е лидер на групата, е брат на избягалия от затвора на о. Бали Стоян Пейчев под прякор Пецата. Той е хванат за същото престъпление, но 11 месеца по-рано. От години двамата братя организират докарването на  неуспели мафиоти  (Кирчо Руския) или неуспели ММА бойци  от България в Бали с цел източване на банкови карти.  В последно време братята си мислеха, че Бали е  България от 90-те години и си въобразяваха, че ще контролират острова с техните набези и нападения над останалите българи от крими контингента там. Сподели:", "date": "2019.02.09", "title": "ПРЕСТЪПНА СХЕМА: Разбиха българска група, източила 880 милиoнa eвpo от банкомати на остров Бали"}
{"url": "https://pik.bg/%D0%BA%D1%83%D0%BA%D0%B5%D1%80%D1%81%D0%BA%D0%BE-%D0%B2%D0%B8%D0%B4%D0%B5%D0%BE-%D1%81%D0%B2%D0%B0%D0%BB%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D0%BD-%D0%BE%D1%82-%D1%81%D0%B0%D0%BC%D0%BE%D0%BB%D0%B5%D1%82-%D0%BD%D0%B0-%D0%BB%D0%B5%D1%82%D0%B8%D1%89%D0%B5%D1%82%D0%BE-%D0%B2-%D0%BA%D0%BE%D0%BF%D0%B5%D0%BD%D1%85%D0%B0%D0%B3%D0%B5%D0%BD-news818504.html", "text": "Българин бе свален от самолет заради видео с кукери. Абсурдният инцидент се е случил на Владимир Миланов на летище \"Каструп\" в Копенхаген, Дания, в сряда вечерта, пише „Телеграф“. Около 20:30 ч. местно време нашенецът се настанил на мястото си на полета на „Райънер“ за Лутън, Великобритания, разказва той. Пътниците заели местата си, а стюардесите започнали да дават стандартните инструкции за безопасност. В този момент една от тях взела куфар и започнала да разпитва пътниците чий е. След като дълго време никой не отговарял, на борда започнала паника заради подозрения, че в багажа може да има бомба. Тогава от персонала обявили, че двама от пътниците били забелязани да гледат пропагандни терористични видеа и скоро се очаква полицията да ги свали от борда. В следващия момент до Миланов се озовал един от стюардите и го помолил да си сложи шапката. След като Миланов изпълнил нареждането, стюардът просто казал: „Да, това е той!“ и наредил на българина да го придружи до лобито пред пилотската кабина. Миланов изпълнил и това разпореждане и скоро се изправил пред командира на полета. Той му заявил, че има сигнали, че нашенецът гледа видеа с тероризъм и трябва да напусне полета. „Опитах се да обясня, че телефонът ми е на самолетен режим и не съм гледал никакъв тероризъм. Той обаче бе непреклонен. Каза ми: „Не ви искам на този полет и полицията идва за вас!“, разказа Миланов. В следващия момент на борда се появили полицаи, на които капитанът на полета заявил, че настоява Миланов да бъде изведен от самолета. Разписал и съответните полицейски документи за това. Полицаите отказали да дадат каквато и да е информация на шокирания нашенец и лаконично му заявили, че тяхна работа е да изпълнят желанието на командира на полета и водеща е единствено неговата преценка. Миланов не бил разпитван, нито задържан. По-късно си взел друг билет за Лутън на следващия ден, когато след обяд най-сетне се добрал до дома си на Острова. От други пътници научил, че полетът е закъснял сериозно, тъй като на борда продължило разследване чий е куфарът. Стигнало се до опразване на самолета и претърсване. Според Миланов най-вероятната причина за инцидента е видео, което гледал по време на бординг процедурата. Видеото било репортаж от последния кукерски празник в Разлог. На него кукери с традиционните маски и костюми подскачали, пеели и танцували в съпровод с народна музика. Нещо повече, те гърмели във въздуха с бутафорни пушки. Най-вероятно гледката на маскираните мъже с огнестрелни оръжия е провокирало тревога у друг пътник, който анонимно е сигнализирал властите. Миланов се е свързал с родна юридическа кантора, специализирана в искове за обезщетения срещу авиокомпании, откъдето обаче му заявили, че няма как да му помогнат, тъй като инцидентът не е станал в България. Оттам го насочили към авиационните власти в Дания или Великобритания. Сподели:", "date": "2019.02.09", "title": "Кукерско видео свали българин от самолет на летището в Копенхаген"}
{"url": "https://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-33-%D0%B3%D0%BE%D0%B4%D0%B8%D1%88%D0%B5%D0%BD-%D0%BC%D1%8A%D0%B6-%D0%B7%D0%B0%D0%B3%D0%B8%D0%BD%D0%B0-%D0%BF%D1%80%D0%B8-%D0%BF%D0%BE%D0%B6%D0%B0%D1%80-%D0%B2-%D0%B4%D0%BE%D0%BC%D0%B0-%D1%81%D0%B8-news818508.html", "text": "33-годишен мъж е загинал при пожар в дома си в село Скутаре. Това съобщи говорителят на Областната дирекция на МВР в Пловдив. Сигналът за инцидента е подаден към 17,30 часа. Сподели:", "date": "2019.02.09", "title": "ОТ ПОСЛЕДНИТЕ МИНУТИ: 33-годишен мъж загина при пожар в дома си"}
{"url": "https://pik.bg/%D0%BF%D1%83%D1%82%D0%B8%D0%BD-%D1%89%D0%B5-%D0%BE%D1%82%D0%BF%D1%80%D0%B0%D0%B2%D0%B8-%D0%BD%D0%B0-20-%D1%84%D0%B5%D0%B2%D1%80%D1%83%D0%B0%D1%80%D0%B8-%D0%BF%D0%BE%D1%80%D0%B5%D0%B4%D0%BD%D0%BE%D1%82%D0%BE-%D1%81%D0%B8-%D0%BF%D0%BE%D1%81%D0%BB%D0%B0%D0%BD%D0%B8%D0%B5-%D0%BA%D1%8A%D0%BC-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-%D0%BD%D0%B0-%D1%80%D1%83%D1%81%D0%B8%D1%8F-news818391.html", "text": "Журналистите, желаещи да отразят събитието, ще бъдат акредитирани от 15 до 17 февруари, добави той. По време на срещи с професионални общности в Русия през последните седмици Путин заяви, че тазгодишното му послание може да бъде съобразено с предложенията, прозвучали в тези дискусии, напомня агенцията. Първото президентско годишно послание към парламента на Русия за основните насоки в развитието на страната бе представено от Борис Елцин на 24 февруари 1994 г. - преди четвърт век. Елцин отправи към депутатите и сенаторите общо 6 такива послания, Владимир Путин - 14, а Дмитрий Медведев - 4, докато бе на президентския пост. Новото послание ще е 15-то за сегашния държавен глава, отбелязва ТАСС. Президентът на Русия Владимир Путин ще отправи на 20 февруари поредното си послание до Федералното събрание - парламента на страната, включващ Държавната дума и Съвета на федерацията. Това съобщи пред журналисти Дмитрий Песков, прессекретарят на държавния глава, предаде ТАСС. Сподели:", "date": "2019.02.09", "title": "Путин ще отправи на 20 февруари поредното си послание към парламента на Русия"}
{"url": "https://pik.bg/%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%BF%D0%BE%D1%82%D0%B2%D1%8A%D1%80%D0%B4%D0%B8-%D1%81%D1%80%D0%B5%D1%89%D0%B0%D1%82%D0%B0-%D0%BD%D0%B8-%D1%81-%D0%BA%D0%B8%D0%BC-%D1%87%D0%B5%D0%BD-%D1%83%D0%BD-%D1%89%D0%B5-%D1%81%D0%B5-%D0%BF%D1%80%D0%BE%D0%B2%D0%B5%D0%B4%D0%B5-%D0%B2-%D1%85%D0%B0%D0%BD%D0%BE%D0%B9-news818341.html", "text": "Американският президент Доналд Тръмп потвърди, че срещата му със севернокорейския лидер Ким Чен Ун по-късно този месец ще се проведе във виетнамската столица Ханой, предаде „Ройтерс”, цитирана от Нова телевизия. \"Представителите ми тъкмо се върнаха от Северна Корея след много ползотворна среща и уточняване на датата и времето на втората среща на върха с Ким Чен Ун. Тя ще е в Ханой, Виетнам, на 27 и 28 февруари - написа Тръмп в „Туитър”. - С нетърпение очаквам да се срещна с Председателя Ким и да дадем тласък на каузата на мира\". Сподели:", "date": "2019.02.09", "title": "Доналд Тръмп потвърди: Срещата ни с Ким Чен Ун ще се проведе в Ханой"}
{"url": "https://pik.bg/%D0%B7%D0%B0%D0%BF%D0%BE%D0%B4%D0%BE%D0%B7%D1%80%D1%8F%D1%85%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D0%BD%D0%B0-%D1%83%D0%BA%D1%80%D0%B0%D0%B9%D0%BD%D0%B0-%D0%B2-%D1%83%D0%BA%D1%80%D0%B8%D0%B2%D0%B0%D0%BD%D0%B5-%D0%BD%D0%B0-%D0%B4%D0%B0%D0%BD%D1%8A%D1%86%D0%B8-news818446.html", "text": "От Централната избирателна комисия на Украйна са открили в декларацията на президента на страната Петро Порошенко неплатени данъци и притежание на неплатен туристически кораб, съобщава украинското  издание „Страна”. Посочва се, че лидерът на Украйна е посочил неправилно данни, отнасящи се за недвижимости и движимости и за доходите си. Според данните, две жилища, къща и имущество на дъщеря си Порошенко е посочил като притежание на съпругата си, но не ги е декларирал. Освен това не е обявил за притежание на туристически кораб. Също така Порошенко не е платил данъци за продажбата на свое имущество за около 6 400 долара. Уточнява се, че грешките и неточностите не са дали основания за това да му бъде отказана регистрация за изборите на президент в Украйна. Сподели:", "date": "2019.02.09", "title": "Заподозряха президента на Украйна в укриване на данъци"}
{"url": "https://pik.bg/%D0%BB%D0%B8%D0%B2%D1%8A%D1%80%D0%BF%D1%83%D0%BB-%D0%B8-%D1%87%D0%B5%D0%BB%D1%81%D0%B8-%D0%B8%D0%B7%D0%B2%D0%B0%D0%B4%D0%B8%D1%85%D0%B0-%D0%B5%D0%B4%D0%BD%D0%B0%D0%BA%D0%B2%D0%B8-%D0%BE%D1%84%D0%B5%D1%80%D1%82%D0%B8-%D0%B7%D0%B0-%D0%BD%D0%BE%D0%B2%D0%B8%D1%8F-%D0%BF%D0%B8%D1%80%D0%BB%D0%BE-news818496.html", "text": "Челси и Ливърпул се конкурират жестоко в опитите си да привлекат младежки национал на Италия. Двата английски гранда са отправили оферти от по 43 милиона лири за полузащитника на Бреша Сандро Тонали, съобщава \"The Sun\". 18-годишният талант има договор с клуба от Серия Б до лятото на 2021 година. През текущия сезон Тонали игра в 20 мача за Бреша, вкара 2 гола и даде 5 асистенции. Халфът има 11 мача за младежкия национален отбор на Италия. Силен интерес към него има също така от италианския действащ шампион Ювентус, както от още два клуба от Серия А - Интер и Рома, акцентира \"Гол\". Сподели:", "date": "2019.02.09", "title": "Ливърпул и Челси извадиха еднакви оферти за \"новия Пирло\""}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%BC%D0%B0%D1%8F-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D0%B8-%D0%BB%D0%BE%D0%B7%D0%B0%D0%BD-%D0%BF%D0%B0%D0%BD%D0%BE%D0%B2-%D0%BD%D0%B0-%D1%82%D0%B5%D0%BD%D0%B8%D1%81-%D0%BC%D0%B0%D1%87---%D0%BF%D0%BE%D0%BB%D0%B8%D1%82%D0%B8%D1%86%D0%B8-%D0%B8-%D0%B7%D0%B2%D0%B5%D0%B7%D0%B4%D0%B8-%D0%BD%D0%B0%D0%BF%D1%8A%D0%BB%D0%BD%D0%B8%D1%85%D0%B0-%D0%BB%D0%BE%D0%B6%D0%B8%D1%82%D0%B5-%D0%BD%D0%B0-news818517.html", "text": "Куп звезди напълниха най-голямата зала у нас \"Арена Армеец\", за да гледат полуфиналите от силния турнир от категорията АТП 250 \"София оупън\". В ложите на залата бяха омбудсманът на България Мая Манолова с половинката й Ангел Найденов, който е тенисист, министърът на спорта Красен Кралев с анализатора Георги Харизанов. С компания мача гледаше и шефът на ВКС Лозан Панов, но не от ложите, а от доста по-задни места, вероятно за да не привлича внимание. Сред ВИП гостите на полуфиналите бяха и Ники Кънчев, Ненчо Балабанов, Иво Танев, Деси Тенекеджиева и Любо Ганев. Всички те имаха възможността да наблюдават полуфиналите при мъжете Матео Беретини-Мартон Фучович и Данаил Медведев-Гаел Монфис. В първия полуфинал Фучович се наложи над италианската сензация Беретини след драматични три сета. В другия мач Медведев се справи неочаквано лесно с французина Гаел Монфис и така утрешния финал ще бъде Данаил Медведев-Мартон Фучович. Родните ВИП-ове успяха да се насладят и на полуфинален мач на двойки. Иво Танев наблюдаваше срещата доста разгорещено, тъй като е тенисист любител Ненчо Балабанов в компанията на Деси Тенекеджиева Лозан Панов гледаше от задните редове Ники Кънчев поздравява колегата си Ненчо Балабанов Мая Манолова и Ангел Найденов изгледаха срещата от първия ред на ложите Сподели:", "date": "2019.02.09", "title": "САМО В ПИК: Мая Манолова и Лозан Панов на тенис мач - политици и звезди напълниха ложите на \"София оупън\" (СНИМКИ)"}
{"url": "https://pik.bg/%D0%B2%D0%B5%D1%81%D0%B5%D0%BB%D0%B8%D0%BD-%D0%BC%D0%B0%D1%80%D0%B5%D1%88%D0%BA%D0%B8-%D0%B4%D0%BE%D1%88%D1%8A%D0%BB-%D0%B5-%D0%BA%D1%80%D0%B0%D1%8F%D1%82-%D0%BD%D0%B0-%D0%BA%D0%BE%D0%BD%D1%82%D1%80%D0%B0%D0%B1%D0%B0%D0%BD%D0%B4%D0%B0%D1%82%D0%B0-%D0%BD%D0%B0-%D0%B3%D0%BE%D1%80%D0%B8%D0%B2%D0%B0-news818433.html", "text": "Той коментира, че системата най-вероятно ще следи всичко около движението, но трудно ще проследи какво има в самите съдове. Марешки изрази надежда, че е дошъл краят на контрабандата на горива. Според него идеята за държавна верига от бензиностанции е добра, за да се бори с картела. Това, според Марешки, е причината да е извън властта в момента, тъй като би отстоявал реализирането на тази негова идея. \"Надали на 100% ще заработи, но ако 70-80% заработи, ще влязат много повече пари в бюджета и ще има приходи за социални разходи\", прогнозира лидерът на \"Воля\". Всички в България се надяваме контрабандата в горивата и във всички сфера да спре, поиска Марешки. \"Моето гориво идва от складовете, които са лицензирани за търговия\", увери Марешки. По думите му картелът е толкова силен, че може да каже: \"този, ако влезе в правителството, ще направи бензиностанции\". С новата система на контрол на горивата ще влязат много повече пари в бюджета. Това прогнозира Веселин Марешки в ефира на БНТ. Сподели:", "date": "2019.02.09", "title": "Веселин Марешки: Дошъл е краят на контрабандата на горива"}
{"url": "https://pik.bg/%D0%BC%D0%BE%D1%89%D0%B5%D0%BD-%D0%BF%D1%80%D0%BE%D1%82%D0%B5%D1%81%D1%82-%D1%81%D1%80%D0%B5%D1%89%D1%83-%D1%80%D0%B0%D0%B4%D0%B5%D0%B2-%D0%BE%D0%BA%D1%83%D0%BF%D0%B8%D1%80%D0%B0%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D1%82%D0%B2%D0%BE%D1%82%D0%BE-%D1%83%D1%82%D1%80%D0%B5---%D0%B8%D1%81%D0%BA%D0%B0%D1%82-%D0%B8%D0%BC%D0%BF%D0%B8%D0%B9%D1%87%D0%BC%D1%8A%D0%BD%D1%82-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D0%B4%D1%8A%D1%80%D0%B6%D0%B0-news818521.html", "text": "Мощен протест срещу Румен Радев организират граждани утре в 16 ч. пред президентството, видя ПИК. Група от над 3000 човека, заявили участите до момента, ще изразят недоволството си от скандалните изцепки на летеца. За две години Радев успя да наложи невиждан хаос в отношенията между институциите, бламира парламента и кабинета, не спазва Конституцията и йерархията на властите, лобира за изтребителите \"Грипен\". Чашата преля преди дни, когато на своя глава изрази мнение от името на страната ни по повод кризата във Венецуела. Скандалът бе огромен, тъй като за пръв път толкова брутално някой на \"Дондуков\" 2 гази Конституцията и не се съобразява с нейните разпоредби - международните позиции да са изработени от изпълнителната власт. Припомняме, че куп юристи и експерти по конституционно право бяха категорични, че за подобен акт парламентът може да стартира процедура по импийчмънт ( Именно това е и целта на протестиращите утре, които точно в 16 ч. се събират пред президентството. Мотото на протеста им е \"Да изгоним Румен Радев от президентството\". Сподели:", "date": "2019.02.09", "title": "МОЩЕН ПРОТЕСТ СРЕЩУ РАДЕВ: Окупират президентството утре - искат импийчмънт, след като държавният глава погази Конституцията и буни страната(СНИМКА)"}
{"url": "https://pik.bg/%D0%B6%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D0%B2%D0%BE%D0%B9%D0%B2%D0%BE%D0%B4%D0%B8%D0%BD%D0%BE%D0%B2%D0%BE-%D0%BE%D1%82%D0%BD%D0%BE%D0%B2%D0%BE-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%82-news818518.html", "text": "Във Войводиново отново се събират на обичайното място пред църквата хора от селото, за да изразят недоволството си от ромското присъствие. “Незаконни земи и незаконни къщи. Виждате какво направиха с това момче и нямат право тук повече да живеят. Те не са като хората да седнат, да говорят, да работят, да си плащат тока, данъците да си плащат, като всеки обикновен граждани. Никой не иска да са тук. Явно така са си постлали. Оказа се и е ясно, че е незаконно и не знам защо тези адвокати са ги докарали тук и продължават да ги защитават, техен адвокат, представител на Хелзинкски комитет и някакви други защитници“, коментираха присъстващи. По-рано част от ромските семейства във Войводиново, напуснали домовете си след протестите в селото, се опитаха да се завърнат в къщите си в махалата. Жени от ромската махала заедно с представители на правозащитна организация решиха да се върнат в къщите си. Завърналите се днес по обяд в махалата роми казаха, че искат да нощуват в домовете си. Според тях имат право на това, защото още не са приключили съдебните процедури за събарянето на незаконните постройки, за 17 от тях заповедите се обжалват. За да не се стигне до ескалация на напрежението, улицата към махалата беше охранявана от полицията и жандармерия. “Явно са били посъветвани от адвокатите си да се върнат, но в махалата няма условия за нормален живот, а и е факт недоволството на всички останали жители на селото“, каза кметът на Войводиново Димитър Тосев. Той в крайна сметка успя да убеди пристигналите да не остават. Ето какво каза още: \"В момента аз ги карам с един бус и връщам в \"Столипиново\". Там са били при свои близки по всяка вероятност.\" Тосев, цитиран от БНР, не се ангажира със срокове за събарянето на останалите незаконни къщи в ромската махала във Войводиново, като подчерта, че ще трябва да преминат всички тези съдебни процедури. През януари принудително бяха съборени няколко постройки, а това стана след неколкодневни протести на жители на селото. Недоволството им беше провокирано от побой над военнослужещ от двама роми. Сподели:", "date": "2019.02.09", "title": "Жителите на Войводиново отново протестират"}
{"url": "https://pik.bg/%D1%82%D0%B0%D0%B9%D0%BD%D0%B0%D1%82%D0%B0-%D0%BF%D0%B0%D0%B4%D0%BD%D0%B0-%D1%83%D1%87%D0%B5%D0%BD%D0%B8-%D1%83%D1%81%D1%82%D0%B0%D0%BD%D0%BE%D0%B2%D0%B8%D1%85%D0%B0-%D0%BA%D0%BE%D0%B3%D0%B0-%D0%BA%D0%B5%D0%BD%D0%B3%D1%83%D1%80%D1%83%D1%82%D0%BE-%D0%B5-%D0%B7%D0%B0%D0%BF%D0%BE%D0%B7%D0%BD%D0%B0%D0%BB%D0%BE-%D0%B4%D0%B0-%D0%BF%D0%BE%D0%B4%D1%81%D0%BA%D0%B0%D1%87%D0%B0-news817888.html", "text": "Учени от университета в Упсала изследваха фосилизирано стъпало на предшественик на кенгуруто. Те установиха, че той не само е подскачал, но е и ходел на четири крака и се е катерел по дърветата. Странните подскоци на съвременното кенгуру са много ефикасен начин за придвижване в открити хабитати, като пустини и тревисти райони. Затова е разпространена теорията, че животните са еволюирали да се движат така заради засушаване, което е довело до преобладаващо ниска растителност. Според шведските учени обаче, те са започнали да подскачат още в горите. Фосили, намерени в Куинсланд, Австралия, разкриха, че кенгуруто е започнало да подскача преди 20 милиона години, много по-рано, отколкото мислеха специалистите, съобщи сайтът на Би Би Си. Сподели:", "date": "2019.02.09", "title": "ТАЙНАТА ПАДНА: Учени установиха кога кенгуруто е запознало да подскача"}
{"url": "https://pik.bg/%D0%BF%D0%B0%D0%BB%D1%8F%D1%82-%D0%B8%D0%BC%D0%BE%D1%82-%D0%BD%D0%B0-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%8F-%D0%BD%D0%B0-%D1%84%D1%80%D0%B5%D0%BD%D1%81%D0%BA%D0%B8%D1%8F-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82-news818454.html", "text": "Провинциалното жилище на председателя на френския парламент Ришар Феран е било мишена на опит за палеж, предаде Франс прес. Феран е подал жалба. В имота в Мотреф, в Бретан, жандармеристи открили одеяло, останки от гума и факла, напоена с гориво. Първо, съсед забелязал, че е имало опит за палеж и подал сигнал до органите на реда. Тъй като Феран не живее в имота постоянно, не се знае кога е извършено престъплението, в резултат на което е била овъглена касата на балконска врата и се е счупил един прозорец. Френски политици изразиха днес възмущението си от опита за палеж в имота на Феран. Държавният глава Еманюел Макрон каза, че \"нищо не оправдава насилието или сплашването на народен избраник\". Няколко жилища и офиси на народни избраници, повечето от които от движението на Макрон, бяха обект на вандалски прояви от началото на движението на жълтите жилетки в средата на ноември. Срещу някои депутати дори бяха оправени смъртни заплахи, отбелязва БТА. Сподели:", "date": "2019.02.09", "title": "Палят имот на председателя на френския парламент"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-tv-11-%D0%B3%D0%BE%D0%B4%D0%B8%D0%BD%D0%B8-%D1%81%D0%BB%D0%B5%D0%B4-%D1%82%D1%80%D0%B0%D0%B3%D0%B5%D0%B4%D0%B8%D1%8F%D1%82%D0%B0-%D0%BD%D0%B0-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0-%D1%85%D0%B5%D0%BC%D1%83%D1%81-%D0%B8%D0%B2%D0%B0-%D0%B5%D0%BA%D0%B8%D0%BC%D0%BE%D0%B2%D0%B0-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D0%BF%D1%80%D0%B5%D0%B6%D0%B0%D0%BB%D0%B8-news818474.html", "text": "Инцидентът стана в района на седмия километър, в посока Ботевград. В края на януари Ива посрещна с обич и мили спомени, но и с болка и тъга поредна година от съдбовния за нея 27 януари - деня, в който с нейния любим се вричат във вярност. \"Дими беше любовта на живота ми и си остава такава. Много често плача, но не смятам, че сълзите са негативна емоция, те просто освобождават болката и тъгата ти. Със сигурност, вече 17 години по-късно разбрах, че времето не лекува и ми е все по-трудно да мисля за Дими, като за нещо отминало. Всеки ден си представям как биха изглеждали Дими и Дара заедно днес, тяхната кариера заедно, какво би могъл да направи той за нея и таланта й. Връщайки се назад си давам сметка, че абсолютно нищо в интуицията ми не подсказваше събитията от деня на трагедията. Непосредствено преди това и двамата бяхме в командировка. Преди катастрофата имахме два дни, за да бъдем заедно. Това бяха последните най-щастливите дни в нашия брак\", признава в емоционална изповед Екимова пред светското предаване на ПИК TV. Защо в деня на сватбата му Дими е изведен с белезници от \"Пирогов\", кой е най-големият Дар в живота на Екимова след раздялата й с музиканта и още признания - гледайте сега: Любов от пръв поглед. Развод. Сватба. Белезници. Арест. Рожба. Щастие. Магистрала и... Смърт. Всичко това описва последните 17 години от живота на бившата водеща, момиче на супер шоу \"Невада\" и настояща пиарка Ива Екимова. Сърцето на красивата пиарка осиротя на 29 юни 2008 г., когато 38-годишният тогава създател и вокалист на група \"Сленг\" Дими Екимов загина с мотора си на автомагистрала \"Хемус\". Сподели:", "date": "2019.02.09", "title": "САМО В ПИК TV: 11 години след трагедията на магистрала \"Хемус\" Ива Екимова не може да прежали Дими от \"Сленг\": Още плача за него, времето не лекува!"}
{"url": "https://pik.bg/%D1%87%D0%B5%D1%82%D0%B8%D1%80%D0%B8-%D0%BD%D0%BE%D0%B2%D0%B8-%D0%B6%D0%B5%D1%80%D1%82%D0%B2%D0%B8-%D0%BE%D1%82-%D0%B3%D1%80%D0%B8%D0%BF%D0%B0-%D0%B2-%D0%B1%D0%BE%D1%81%D0%BD%D0%B0-%D0%B8-%D1%85%D0%B5%D1%80%D1%86%D0%B5%D0%B3%D0%BE%D0%B2%D0%B8%D0%BD%D0%B0-%D0%B2%D0%B5%D1%87%D0%B5-%D1%81%D0%B0-%D0%BE%D0%B1%D1%89%D0%BE-40-news818432.html", "text": "скопският телевизионен канал „Сител“, цитиран от \"Фокус\". В Босна и Херцеговина са загинали 40 души заради здравословни усложнения, причинени от прекарана грипна инфекция, като 37 от случаите са на територията на Република Сръбска, предава Както съобщиха от местните власти, още четирима пациенти са загинали от последици от остри респираторни инфекции, увеличавайки смъртните случаи на 37. Докладвани са нови смъртни случаи от грип в болници в Баня Лука, Биелина, Зворник и Босанска Градишка. На територията на Босна и Херцеговина са регистрирани три смъртни случая, причинени от усложнения от грипния вирус. Сподели:", "date": "2019.02.09", "title": "Четири нови жертви от грипа в Босна и Херцеговина, вече са общо 40"}
{"url": "https://pik.bg/%E2%80%9E%D1%82%D0%BE%D0%BF%D0%BB%D0%BE%D1%84%D0%B8%D0%BA%D0%B0%D1%86%D0%B8%D1%8F%E2%80%9D-%D1%81%D0%BE%D1%84%D0%B8%D1%8F-%D1%81-%D0%BD%D0%BE%D0%B2%D0%BE-%D1%80%D1%8A%D0%BA%D0%BE%D0%B2%D0%BE%D0%B4%D1%81%D1%82%D0%B2%D0%BE-news818405.html", "text": "\"Топлофикация\"-София е с ново ръководство и нова структура на управление, съобщава БНР Според информацията, изпълнителен директор на дружеството вече е Кремен Георгиев, който досега беше в ръководството на топлофикациите във Враца, Велико Търново и Перник, свързвани с бизнесмена Христо Ковачки. Кремен Георгиев заема поста на Сашо Чакалски, който пък влиза в новообразувания Надзорен съвет на софийската топлофикация. Дружеството вече има двустепенна форма на управление. Председател на Управителния съвет е Иванка Попова, неин заместник - Петър Тодоров, а изпълнителен директор става Кремен Георгиев. Освен него, но в новосъздадения Надзорен съвет влиза и още един енергетик, свързван с Христо Ковачки. Това е Валентин Терзийски, който преди време ръководеше плевенската \"Топлофикация\". Председател на Надзорния орган на \"Топлофикация\"-София е Десислава Билева, а неин заместник е вече бившият изпълнителен директор на дружеството Сашо Чакалски. На предишния си пост Чакалски остана около година. В този период общинското дружество натрупа дълг от близо 100 млн. лв. към \"Булгаргаз\", който беше изкупен от Българския енергиен холдинг. Към този момент дължимата от столичната \"Топлофикация\" сума за гориво отново е достигнала 90 млн. лв. Сподели:", "date": "2019.02.09", "title": "„Топлофикация”-София с ново ръководство"}
{"url": "https://pik.bg/%D0%B4%D0%B8%D0%BC%D0%B8%D1%82%D1%8A%D1%80-%D0%BC%D0%B0%D0%BD%D0%BE%D0%BB%D0%BE%D0%B2-%D0%BE%D1%81%D1%82%D0%B0%D0%B2%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D0%BA%D1%82-%D0%BF%D0%BE%D0%B4%D0%BA%D1%80%D0%B5%D0%BF%D0%B0-news818506.html", "text": "Президентът на Конфедерация на труда \"Подкрепа\" Димитър Манолов и заместникът му Йоанис Партениотис бяха избрани на постовете си за още един нов четиригодишен мандат по време на 10-ия юбилеен конгрес на синдиката, съобщи БНР. Конгресът се провежда при закрити врати в Националния дворец на културата и съвпада с отбелязването на 30-годишнината на Конфедерацията. Според устава на организацията президентът и вицепрезидентът се избират в екип. По-рано през деня делегатите гласуваха програма и стратегия на \"Подкрепа\". Сподели:", "date": "2019.02.09", "title": "Димитър Манолов остава президент на КТ \"Подкрепа\""}
{"url": "https://pik.bg/%D0%B1%D0%B5%D0%B4%D1%81%D1%82%D0%B2%D0%B0%D1%89%D0%B8%D1%8F%D1%82-%D0%BA%D0%B0%D1%82%D0%BE-%D0%B1%D0%B5%D0%B7%D0%B4%D0%BE%D0%BC%D0%BD%D0%B8%D0%BA-%D0%BA%D1%80%D0%B0%D0%B9-%D0%BA%D0%BE%D1%88%D0%B0%D1%80%D0%B8%D1%86%D0%B0-%D1%85%D0%BE%D0%BB%D0%B0%D0%BD%D0%B4%D1%81%D0%BA%D0%B8-%D0%BB%D0%B5%D0%B3%D0%B5%D0%BD%D0%B4%D0%B0%D1%80%D0%B5%D0%BD-%D0%B1%D0%BE%D0%BA%D1%81%D1%8C%D0%BE%D1%80-%D0%B2%D0%B5%D1%87%D0%B5-%D0%B5-%D0%B2-%D1%80%D0%BE%D0%B4%D0%B8%D0%BD%D0%B0%D1%82%D0%B0-%D1%81%D0%B8-news818442.html", "text": ", след като години наред се скиташе по света, а през последните 7 живееше в скотски условия в мини ван в българското село, съобщава ад.нл. Всички от страната на лалетата се обединиха в обща кауза да помогнат на някогашната боксова звезда. Сега Люберс е щастлив, че се завръща в Холандия и е благодарен на всички, които помогнаха на него и Риа. В благотворителна кауза холандския народ, а и всички фенове на силовия спорт събраха над 35 хил. евро, за да помогнат на семейството. Миналата седмица Флагман.бг писа, че синът на Руди – Марко Люберс, пристигна в България и се погрижи за състоянието на баща си, като го настани в хотел в Слънчев бряг. Днес семейството е в Холандия и иска спокойствие, заради медийния шум, който се вдигна около бедстването на легендата. „Странно е да се върнеш“ „Щастлив съм от всичките положителни послания от Холандия. Отне ми много години, за да се върна назад”, казва Руди. Припомняме, че Люберс живееше в България в ужасяващи условия заедно с приятелката си Риа и двайсетина бездомни кучета. Те нощуваха в развалина – стар, амортизиран миниван, без отопление или електричество. Риа беше с толкова влошено здравословно състояние, че веднага е приета в болница, а следващата седмица ще бъде транспортирана до лечебно заведение в Холандия, където медици ще продължат да полагат грижи за нея. Бившата боксова легенда Руди Люберс, който бедстваше с приятелката си Риа в несебърското село Кошарица, се прибра в родината си, пише Флагман.БГ. В петък той отново стъпи в Холандия , каза лаконично 73-годишният боксьор, който през 1973 година в Джакарта дори се е изправил срещу великия Мохамед Али, издържал е 12 рунда, но е загубил по точки. Сподели:", "date": "2019.02.09", "title": "Бедстващият като бездомник край Кошарица холандски легендарен боксьор вече е в родината си (СНИМКИ)"}
{"url": "https://pik.bg/%D0%B5%D1%82%D0%BE-%D0%BA%D0%BE%D0%B8-%D1%81%D0%B0-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D0%BE%D1%82%D0%BB%D0%B8%D1%87%D0%BD%D0%B8%D1%86%D0%B8-%D0%BD%D0%B0-%D1%81%D0%BE%D1%84%D0%B8%D1%8F-%D0%BE%D1%83%D0%BF%D1%8A%D0%BD-2019-%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%B8-%D1%81%D0%BD%D0%B8%D0%BC%D0%BA%D0%B8-%D0%B8-%D0%B2%D0%B8%D0%B4%D0%B5%D0%BE-news818381.html", "text": "Ясни са имената на всички финалисти на \"София Оупън\" 2019. Програмата на АТП 250 турнира, провеждащ се в \"Арена Армеец\", за събота бе съставена от следните 1/2-финални спорове: Централен корт: Матео Беретини (Италия) – - 7:5, 5:7, 3:6. – [3] Бопана (Индия) / Шаран (Индия) - 7:6 (3), 6:3. [3] – [7] Гаел Монфис (Франция) - 6:2, 6:4. още вчера си осигуриха място за финала на надпреварата при тандемите. Хсие и Рунгкат са другите финалисти при двойките в \"Арена Армеец\", след като на полуфиналите победиха с 2:0 сета Бопана и Шаран. Медведев и Фучович пък ще играят в последния мач от турнира за 2019-а. Първият полуфинал на сингъл бе много оспорван. Италианецът Матео Беретини изненада Фучович в края на сет номер 1 и успя да вземе частта след 7:5. Вторият сет бе в актива на Мартон Фучович (номер 47 в тенис-ранглистата) - също 7:5. Унгарецът, осъществи пълен обрат, печелейки третата част с 6:3 гейма и класирайки се за финала на \"София Оупън\" 2019 при мъжете, след успех в 1/2-финалите с 2:1 сета срещу силно представилия се в турнира Беретини. Битката между Медведев и Монфис премина под по-добра игра за руснака. Гаел Монфис заслужава респект за представянето си в София и достигането до Топ 4 на състезанието. Данийл Медведев (номер 16 в тенис-ранглистата към момента) пък показва страхотна форма в \"Арена Армеец\" и след убедителна победа - с 6:2, 6:4 в полуфиналите, продължава към спора за титлата. Ето и ексклузивно включване на ПИК TV от мястото на събитието, както и ексклузивни снимки от мача между Медведев и Монфис: Сподели:", "date": "2019.02.09", "title": "Ето кои са най-големите отличници на \"София Оупън\" 2019 (ЕКСКЛУЗИВНИ СНИМКИ И ВИДЕО)"}
{"url": "https://pik.bg/%D1%86%D0%B2%D0%B5%D1%82%D0%B0%D0%BD-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%B7%D0%B0%D1%80%D1%8F%D0%B7%D0%B0-%D0%BB%D0%BE%D0%B7%D0%BE%D0%B2-%D0%BC%D0%B0%D1%81%D0%B8%D0%B2-%D0%BA%D1%80%D0%B0%D0%B9-%D1%85%D0%B0%D1%80%D0%BC%D0%B0%D0%BD%D0%BB%D0%B8-news818430.html", "text": "Председателят на Парламентарната група на ГЕРБ и зам.-председател на партията Цветан Цветанов участва в традиционното зарязване на лозовите масиви в Харманли. По време на церемонията водосвет отслужи Старозагарският митраполит Киприян в съослужение с местни православни свещеници. Гости на събитието бяха още народните представители от ГЕРБ Делян Добрев, д-р Георги Станков и Станислав Иванов, областният управител на Хасково Станислав Дечев, кметовете на Харманли, Любимец и Димитровград, както и стотици граждани. \"За мен бе удоволствие на присъствам да ритуала по зарязването на лозите в Харманли. Пожелавам на всички производители в България берекет и богата година\", каза след зарязването Цветанов. Масивът в местността Конлука е част от лозята на една от най-големите винарски фирми в Южна България. Семейство Зайчеви са собственици на хиляди декари лозови масиви и произвеждат вина, търсени на световните пазари. Те са и едни от най-големите работодатели в региона. Сподели:", "date": "2019.02.09", "title": "Цветан Цветанов заряза лозов масив край Харманли"}
{"url": "https://pik.bg/%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%B7%D0%B0-30-%D0%B3%D0%BE%D0%B4%D0%B8%D0%BD%D0%B8-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%BD%D0%B5-%D0%B5-%D0%BD%D0%B0%D0%BF%D1%80%D0%B0%D0%B2%D0%B8%D0%BB%D0%B0-%D0%BD%D0%B5%D0%BE%D0%B1%D1%85%D0%BE%D0%B4%D0%B8%D0%BC%D0%B8%D1%8F-%D0%BC%D0%B5%D1%85%D0%B0%D0%BD%D0%B8%D0%B7%D1%8A%D0%BC-%D1%81-%D0%BA%D0%BE%D0%B9%D1%82%D0%BE-%D0%B4%D0%B0-%D0%BF%D0%BE%D0%BA%D0%B0%D0%B6%D0%B5%D0%BC-%D1%87%D0%B5-news818438.html", "text": "Цветанов уточни, че реализирането на тези политики е включително и задача на местната власт, която активно може да съдейства. Не бива обаче да стигаме до крайности, които могат да провокират напрежение и противопоставяне в обществото, каза още председателят на ПГ на ГЕРБ, като припомни напрежението по време на местния вот през 2011 година. За 30 години държавата не е направила необходимия механизъм с който да покажем, че ромите се интегрират, обобщи Цветанов, цитиран от БТА. Както ПИК писа, Цветанов бе на празника на лозарите и винарите във винарска изба край Харманли и участва в церемонията по зарязването налозята в присъствието на депутати, кметове, областния управител на Хасково и много гости. Старозагорският митрополит Киприан отслужи водосвет в началото на тържеството. Темата за ингерацията на ромите и свързаните с това политики трябва да бъдат дискутирани с обществото и всички заинтересовани страни. Това каза в Харманли председателят на ПГ на ГЕРБ и зам.-председател на партията Цветан Цветанов. В настоящата управленска програма акцент е образованието. Затова и заложихме програма децата извън образователната система да бъдат върнати в нея, да бъдат полезни на обществото и да придобият съответните трудови навици и да могат да се реализират, добави той и припомни, че над 30 000 са върнатите в образователната система деца за последната година. Сподели:", "date": "2019.02.09", "title": "Цветанов: За 30 години държавата не е направила необходимия механизъм с който да покажем, че ромите се интегрират"}
{"url": "https://pik.bg/%D0%B2%D1%81%D1%8F%D0%BA%D0%B0-%D0%BF%D0%BB%D0%B0%D0%BD%D0%B5%D1%82%D0%B0-%D0%B2%D0%BB%D0%B8%D1%8F%D0%B5-%D0%BD%D0%B0-%D0%B6%D0%B8%D0%B2%D0%BE%D1%82%D0%B0-%D0%BD%D0%B8-%D0%B2%D0%B8%D0%B6%D1%82%D0%B5-%D0%BA%D0%B0%D0%BA-news818320.html", "text": "Всеки човек е подложен на противоречивите влияния на различните планети и различните сили. Луната, Слънцето, Венера и Меркурий се движат най-бързо по небето и за това тяхното влияние продължава от няколко часа до 3-4 дни, но невинаги могат да доведат до конкретни събития. Тяхната енергия повлияе най-много върху настроението, някои емоции, разговорите, срещите. Марс, Юпитер и Сатурн са по-бавни планети и тяхното влияние е по-сериозно, затова на техните транзити се обръща по-голямо внимание. Висшите планети - Уран, Нептун, и Плутон се движат бавно и техните транзити са продължителни, даже години. Те имат дълбоко трансформиращо въздействие върху човека и могат да се окажат причина за сериозни поврати в живота. Обичайте планетите! Всяка крупна фирма се състои от множество отдели и управления. Начело на всеки един стои директор или началник. Всички те са еднакво важни и изпълняват конкретни служебни отговорности и задължения. А от тяхната дейност и изява зависи успехът на корпорацията като цяло. Сега да приемем, че хороскопът ни е тази крупна фирма или корпорация, а въздействието на планетите може да сравним с работата на директорите и началниците на управленията. Прочети повече на: https://woman.bg/astro-kutiya/kak-otdelnite-planeti-vliyayat-na-zhivota-ni.59991.html Сподели:", "date": "2019.02.09", "title": "Всяка планета влияе на живота ни. Вижте как!"}
{"url": "https://pik.bg/%D0%B7%D0%B0%D0%BF%D0%BE%D1%87%D0%B2%D0%B0-%D1%83%D0%BF%D0%BE%D1%82%D1%80%D0%B5%D0%B1%D0%B0%D1%82%D0%B0-%D0%BD%D0%B0-%D0%BD%D0%BE%D0%B2%D0%BE%D1%82%D0%BE-%D0%B8%D0%BC%D0%B5-%D1%80%D0%B5%D0%BF%D1%83%D0%B1%D0%BB%D0%B8%D0%BA%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-news818387.html", "text": "македонският портал „А1 Он“, цитиран от \"Фокус\". След ратифицирането на Протокола за присъединяване на Македония към НАТО от гръцкия парламент следва изпълнението на мерките и дейностите, обявени от македонското правителство за изпълнение на задълженията, произтичащи от Преспанския договор, отбелязва Правителството вече е сформирало междуресорна група, която ще трябва да подготви Национален план за действие за изпълнение на по-нататъшните мерки и дейности, като в рамките на седем дни държавните институции, граничните пунктове и дипломатичните консулски служби ще трябва да променят табелките с новото име на държавата - Република Северна Македония. Правителството не очаква проблеми от държавните институции, когато използва новото име на държавата. Използването на новото име на държавата ще бъде приведено в съответствие със Закона за използването на езиците, което означава, че табелките ще бъдат написани и на албански език, защото, както неотдавна заяви говорителят на правителството Миля Бошняковски, албанците са 20% на държавно ниво. Местните власти също ще получат препоръки за смяна на табелките, докато секторите и службите за връзки с обществеността на държавните и обществените институции ще получат насоки за използване на конституционното име. От правителството за момента не се разкрива, но казват колко ще струва целият процес и посочват, че това ще бъде известно, след като се завърши цялата процедура. Промяната на конституционното име на Македония следва след подписването на Преспанския договор и неговото ратифициране в парламентите на двете страни. След 27-годишен спор с Гърция, Македония ще промени името си от \"Република Македония\" на \"Република Северна Македония\". С разрешаването на десетилетия спор за името, Протоколът за присъединяване на Македония за членство в НАТО бе подписан в сряда в Брюксел от посланиците на 29-те членове на Алианса. Сподели:", "date": "2019.02.09", "title": "Започва употребата на новото име Република Северна Македония"}
{"url": "https://pik.bg/%D0%B1%D1%83%D1%80%D0%B3%D0%B0%D1%81-%D1%81%D0%B5-%D1%81%D0%B1%D0%BE%D0%B3%D1%83%D0%B2%D0%B0-%D1%81-%D0%B3%D0%B5%D0%BD%D0%B8%D0%B0%D0%BB%D0%BD%D0%B8%D1%8F-%D1%85%D1%83%D0%B4%D0%BE%D0%B6%D0%BD%D0%B8%D0%BA-%D1%81%D1%82%D0%BE%D1%8F%D0%BD-%D1%86%D0%B0%D0%BD%D0%B5%D0%B2-news818435.html", "text": "Бургас се сбогува с един от най-гениалните художници на нашето време Стоян Цанев. „Европеецът в родната живопис” си отиде на 72-годишна възраст, пише Флагман. Творецът от години се бореше с тежко заболяване. Заради това и днес ковчегът му бе затворен. Цанев ще бъде кремиран. Да кажат последно сбогом на великия художник, прославил Бургас и България по света, дойдоха кметът на Бургас Димитър Николов, депутатът от ГЕРБ и бивш министър на културата – голям приятел на Стоян Цанев Вежди Рашидов, народният избраник Диана Саватева, множество популярни български художници, сред които Стоимен Стоилов, Милко Божков, актьорът Досьо Досев, проф. Емил Попов, Георги Динев, Митко Иванов, Руси Куртлаков и др. Цанев бе известен сред творците в цялата страна с прозвището Нанкиса. Платната му са притежание на Националната художествена галерия, Софийската градска галерия, както и на музейни и частни колекции по цял свят. Цанев е почетен гражданин на Бургас. Днес дъщеря му – Боряна, предаде и последните му думи: „Не ме ожалвайте! Щом не мога да работя, за мен това не е живот”, казал големият Стоян Цанев на най-близките си часове преди да издъхне. Кметът Димитър Николов го определи като един гениален творец, който оставя огромно и значимо наследство зад гърба си. Сподели:", "date": "2019.02.09", "title": "Бургас се сбогува с гениалния художник Стоян Цанев"}
{"url": "https://pik.bg/%D0%BF%D0%B0%D0%BA-%D1%89%D0%B5-%D0%BD%D0%B8-%D0%B8%D0%B7%D0%BC%D0%B0%D0%BC%D1%8F%D1%82-%D1%81-%D0%B1%D0%BE%D0%BD%D0%BE%D0%B2%D0%B8%D1%82%D0%B5-%D0%BA%D0%BD%D0%B8%D0%B6%D0%BA%D0%B8-news818447.html", "text": "Невероятно! Някой в държавата се досети, че има едни бонови книжки от 1996 г., с които се излъгаха много хора. Това били „спящи” бонове, но ми се струва, че спящи са институциите през всичките тези 22 години. Бедните българи бяха убедени, че държавата прави нещо за тях, но са излъгани за пореден път. Идеята „масова приватизация” и РМД-та беше чудесна за шепа  хора, които натрупаха голямо богатство. И аз като много други заблудени българи имам 25 акции в различни приватизационни фондове, дано не са от фалиралите. През онова време до 2002 г. имаше години, в които ми дадоха „дивидент за година” – 0,56 лв., 0,45 лв. След това всичко потъна в небитието до 2019 г., когато някой се сети за 2 милиарда лева. Много години се опитвах да намеря поне някои от фондовете, но те си сменяха адресите и имената по няколко пъти. Централният депозитар знаел всичко, а какво правеха хората, работещи там, през всичките тези години? Сега ще се разиграе сценарият: разбирам, че мога да взема някакви левчета от всички акции, но трябва да заплатя на борсовия посредник да ги продаде на борсата и да не се разправям повече. А тези, които управляват обектите с моите акции, ще си ги получат вече реално. Убедена съм, че всичко ще се размие отново, бедните българи с акции нищо няма да получат както и досега, богатите ще станат още по-богати и всичко ще си е като всичко друго в България. Процедурата още не е ясна, ще мине годината, непотърсените акции ще отидат в някакъв нов фонд и ще има ново объркване и край на мечтата на обикновения българин да има някакъв доход от акции от предприятия. Сподели:", "date": "2019.02.09", "title": "Пак ще ни измамят с боновите книжки"}
{"url": "https://pik.bg/%D1%88%D0%B2%D0%B5%D0%B4%D0%B8%D1%82%D0%B5-%D1%81%D0%B5-%D0%BF%D0%BE%D1%85%D0%B2%D0%B0%D0%BB%D0%B8%D1%85%D0%B0-%D1%81-%D0%B3%D1%80%D0%B8%D0%BF%D0%B5%D0%BD%D0%B8-%D1%83%D0%B1%D0%B8%D0%B9%D1%86%D0%B8-%D0%BD%D0%B0-%D1%80%D1%83%D1%81%D0%BA%D0%B8%D1%82%D0%B5-%D1%81%D1%83-%D0%B2%D0%B8%D0%B4%D0%B5%D0%BE-news818416.html", "text": "Командващият Военновъздушните сили (ВВС) на Швеция Матс Хелгсон заяви, че изтребителят Saab Gripen E е способен да победи руските самолети от серия Су във въздушен бой, предава РИА Новости, цитирана от \"Фокус\". Както пише Business Insider, изтребителите „Сухой“ са получили легендарен статут заради своята маневреност и способност да бият американските самолети във въздуха за сметка на „опасни и агресивни каскади“. В отговор американските ВВС разчитат на скъпата технология „Стелт“. Конструкторите на Gripen, от друга страна, не се опитват да намалят видимостта на изтребителя, а да модернизират бордовите системи за радиоелектронна борба (РЕБ). „Грипен не може да се похвали с максимален боен товар, ниска видимост или голям обсег. Но този изтребител има изключителна особеност, която го прави кошмар за руските самолети”, отбелязва Business Insider. По думите на експерта от британския Обединен кралски институт за военни изследвания Джъстин Бронк, изтребителите Gripen превъзхождат повечето аналози в ефективността на средствата за РЕБ и заглушаването на радарите на противника. „Когато на пилотите на Gripen им писна да бъдат посмешище за немските „Тайфуни“, те получиха възможността да проверят своите системи за РЕБ в бойни условия. Тогава за немците настъпиха трудни времена Един от шведските изтребители даже успя незабелязано да се появи край лявото крило на „Тайфуна“ благодарение на способността си да заглушава радиосигналите“, цитира думите на аналитика изданието. Най-новата разработка на ОКБ „Сухой“ е многоцелеви изтребител от пето поколение Су-57, предназначен за унищожаване на всички видове въздушни, наземни и надводни цели, използващи системи за Противовъздушна отбрана (ПВО). Комбинацията между високата маневреност и възможността за изпълняване на свръхзвуков полет, както и съвременното бордово оборудване и ниската видимост му осигуряват превъзходство над конкурентите. Руските Военнокосмически сили ще получат първата серийна партида Су-57 през 2019 година. Сподели:", "date": "2019.02.09", "title": "Шведите се похвалиха с грипени \"убийци\" на руските Су (ВИДЕО)"}
{"url": "https://pik.bg/%D0%BF%D0%BE%D1%82%D1%8A%D1%80%D0%BF%D0%B5%D0%B2%D1%88%D0%B0-%D0%BD%D0%B0-%D0%B4%D0%BE%D0%BC%D0%B0%D1%88%D0%BD%D0%BE-%D0%BD%D0%B0%D1%81%D0%B8%D0%BB%D0%B8%D0%B5-%D0%BD%D0%B5%D0%BE%D0%B1%D1%85%D0%BE%D0%B4%D0%B8%D0%BC%D0%B8-%D1%81%D0%B0-%D0%BF%D0%BE%D0%B2%D0%B5%D1%87%D0%B5-%D0%BF%D1%80%D0%B5%D0%B2%D0%B0%D0%BD%D1%82%D0%B8%D0%B2%D0%BD%D0%B8-%D0%BC%D0%B5%D1%80%D0%BA%D0%B8-news818394.html", "text": "През тази седмица парламентът направи промени в закона и официално призна домашното насилие за престъпление. За убийство при домашно насилие наказанията са от 15 години затвор до доживотен такъв. Следене на интимен партньор в условията на тормоз се наказва с до 5 години лишаване от свобода, а закана за насилие - с до 6 години затвор. Промените в закона пред сутрешния блок на Нова телевизия коментираха Диана Николова, жертва на домашно насилие, и юристът Елена Кръстева. Всяко трето умишлено убийство е на жена в дома ѝ, а всяко 5-то заради ревност. Наблюдава се увеличение в броя на убийствата между 2016 г. и 2018 г., показват данни на статистиката. Всеки трети човек е ставал свидетел или познава някой, който страда или е бил малтретиран в дома си. Мъжете също по някога са жертва на домашно насилие. \"Превантивните мерки би трябвало да са повече – коментира пред сутрешния блок на Нова телевизия Диана Николова, която е жертва на домашно насилие. - Преди последствията би трябвало да има възпитание у дома още за малките момичета - какво означава насилието, как изглежда то, как може да се промени човекът, който обичаш след време. А за момчетата - какво може да се случи, ако не си сдържат нервите. Искам да кажа на всички да не търпят. Това е много трудно решение и първите дни, след напускането на такъв човек, са най-сложни, но решението е за вас\". Според Елена Кръстева, координатор на Алианса за защита от насилие основано на пола, преди това юрист в Българския хелзински комитет, са необходими редица превантивни мерки като обучения, психологическа работа с жертви на насилие, особено с децата, за да не възприемат те агресивно или пасивно поведение. Според Кръстева е позитивна и промяната в закона, при която потърпевшите лица дори не е необходимо да подават жалба, ако прокуратурата вече е установила нарушение, тъй като често пострадалите са манипулирани от посегателите си, след като са се оплакали. \"Има много случаи, в които полицията не взема мерки и не задържа извършителя, когато е нарушил заповедта за защита\", добави още тя и изрази мнениe, че трябва да има регистър на извършителите и те да бъдат наблюдавани. Сподели:", "date": "2019.02.09", "title": "Потърпевша на домашно насилие: Необходими са повече превантивни мерки"}
{"url": "https://pik.bg/%D0%BF%D0%BE%D0%B2%D0%B5%D1%87%D0%B5-%D0%BE%D1%82-9-%D0%BC%D0%BB%D0%BD-%D1%82%D1%83%D1%80%D0%B8%D1%81%D1%82%D0%B8-%D1%81%D0%B0-%D0%BF%D0%BE%D1%81%D0%B5%D1%82%D0%B8%D0%BB%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D1%80%D0%B5%D0%B7-2018-%D0%B3-news818462.html", "text": "Над 9 милиона чуждестранни туристи са посетили България през 2018 г. Това обяви министърът на туризма Николина Ангелкова на конференцията: \"Естествено в България – 2019 година на вътрешния туризъм\". Амбицията на министерството е страната ни да се превърне в целогодишна туристическа дестинация. \"За миналата година имахме също над 3 милиона и 750 000 българи, които са пренощували на територията на страната. Това е един ръст от 2,6 процента, който е много малък, но той е показателен, че ние вървим нагоре, защото това е с всяка една изминала година. Мотото на тази година е \"Естествено в България. Година на вътрешния туризъм - 2019\", за да можем с тази инициатива да насърчим малко познатите и интересни, прекрасни места в България\", коментира Ангелкова. Кампанията за популяризиране на вътрешния туризъм е под патронажа на председателя на Народното събрание Цвета Караянчева. Министърът на младежка и спорта Красен Кралев подчерта: \"Спортът има изключително важен принос. Тези състезание, които организираме в България, да се говори с добро за България. Да покажем възможностите на културно-историческото си наследство\". Сподели:", "date": "2019.02.09", "title": "Повече от 9 млн. туристи са посетили България през 2018 г."}
{"url": "https://pik.bg/%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE-%D1%80%D0%B5%D0%BF%D1%83%D0%B1%D0%BB%D0%B8%D0%BA%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%B5-%D0%B2%D0%B5%D1%87%D0%B5-%D0%B2-%D1%83%D0%BF%D0%BE%D1%82%D1%80%D0%B5%D0%B1%D0%B0-news818463.html", "text": "След ратификацията на протокола за приемането на Република Северна Македония в НАТО в гръцкия парламент официално влиза в сила употребата на новото име на държавата - Република Северна Македония, съобщи Танюг. В срок от седем дни държавните институции, граничните пунктове и дипломатическо-консулските представителства на страната ще променят табелите с новото име на държавата - Република Северна Македония, посочва БТА. Употребата на новото име трябва да бъде съгласувана със Закона за употреба на езиците, което означава, че табелите ще бъдат написани и на албански език, тъй като, както неотдавна заяви говорителят на правителството Миле Бошняковски, албанците са 20 процента от населението на държавно ниво. Препоръки за промяна на надписите ще получат и местните органи на властта. Промяната на конституционното име на Македония последва след подписването на споразумението от Преспа и неговата ратификация в македонския и гръцкия парламент. След 27-годишен спор за името с Гърция Македония промени своето име на Република Северна Македония. След разрешаването на дългогодишния спор около името миналата сряда в Брюксел бе подписан присъединителен протокол за членството на Македония в НАТО от 29-те посланици на страните членки на НАТО. Сподели:", "date": "2019.02.09", "title": "ОФИЦИАЛНО: \"Република Северна Македония\" е вече в употреба"}
{"url": "https://pik.bg/%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D0%B2%D1%8A%D0%B2-%D0%B2%D0%BE%D0%B9%D0%B2%D0%BE%D0%B4%D0%B8%D0%BD%D0%BE%D0%B2%D0%BE-%D1%80%D0%BE%D0%BC%D0%B8%D1%82%D0%B5-%D1%81%D0%B5-%D0%B2%D1%8A%D1%80%D0%BD%D0%B0%D1%85%D0%B0-%D0%BF%D0%BB%D0%B0%D1%88%D0%B0%D1%82-%D1%81-%D0%B2%D0%BE%D0%B9%D0%BD%D0%B0-%D0%B0%D0%BA%D0%BE-%D0%B1%D1%8A%D0%B4%D0%B0%D1%82-%D0%B8%D0%B7%D0%B3%D0%BE%D0%BD%D0%B5%D0%BD%D0%B8-%D0%BE%D1%82%D0%BD%D0%BE%D0%B2%D0%BE-news818452.html", "text": "Около 40 роми с представители на правозащитна организация вече няколко часа обикалят край незаконните ромски къщи във Войводиново. Това предизвика спонтанен протест по обед сред местното население. Около 50 души се опитаха да пробият полицейската блокада, но бяха спрени, предава Би Ти Ви. Най-силно възмущение предизвиква жена с фотоапарат, която придружава ромите и говори на английски. Ромите са категорични, че ще нощуват в къщите си. Тези, чиито постройки са бутнати, твърдят, че им е обещано да им осигурят фургони, ако се върнат. Ромите се заканват с война и масови протести, ако бъдат изгонени отново от имотите си. Хората от ромската махала останаха на улицата след като багерите събориха постройките им в началото на януари. Това се случи след като двама младежи от ромски произход пребиха командос на Богоявление. В селото в знак на подкрепа към пребития военнослужещ имаше протести на местните хора, както и на негови колеги командоси. Сподели:", "date": "2019.02.09", "title": "НАПРЕЖЕНИЕ ВЪВ ВОЙВОДИНОВО: Ромите се върнаха, плашат с война, ако бъдат изгонени отново"}
{"url": "https://pik.bg/%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%B2-%D0%BC%D0%B5%D0%B7%D0%B4%D1%80%D0%B0-%D1%80%D0%B0%D0%B7%D0%B1%D0%B8-%D0%B1%D0%B0%D0%BD%D0%B4%D0%B0-%E2%80%9E%D0%B8%D0%B7%D1%82%D0%BE%D1%87%D0%B2%D0%B0%D0%BB%D0%B0%E2%80%9D-%D0%BA%D0%B0%D1%84%D0%B5-%D0%B0%D0%B2%D1%82%D0%BE%D0%BC%D0%B0%D1%82%D0%B8-news818400.html", "text": "Полицията в Мездра е разбила банда, за която е установено, че е „източвала“ монетарниците на кафе-автоматите в града, съобщават от ОД на МВР във Враца, цитирани от „Конкурент”. Извършителите са С.Б. и двама непълнолетни, и тримата са от железничарския град и са криминално проявени, уточняваот от полицията. Според информацията, при разплитането на кражбите са използвани кадри от видеокамери, монтирани край обектите. В колекцията от източени машини влизат автомат за кафе, който е обиран два пъти – на 4 срещу 5 и на 20 срещу 21 януари, за който сигнализирала мездренчанка. Откраднатото от обекта е 15 лв., по данни на полицията. От друг автомат за кафе тримата апаши успели да „източат“ 30 лв. след акции на 4 срещу 5, на 9/10 и 20/21 януари. По случаите са заведени преписки в РУ в Мездра. Сподели:", "date": "2019.02.09", "title": "Полицията в Мездра разби банда, „източвала” кафе-автомати"}
{"url": "https://pik.bg/7-%D0%BD%D0%B5%D1%81%D1%82%D0%B0%D0%BD%D0%B4%D0%B0%D1%80%D1%82%D0%BD%D0%B8-%D0%BF%D1%80%D0%B8%D0%BB%D0%BE%D0%B6%D0%B5%D0%BD%D0%B8%D1%8F-%D0%BD%D0%B0-%D0%BC%D0%B0%D1%81%D0%BB%D0%BE%D1%82%D0%BE-news818160.html", "text": "Маслото е един от най-използваните продукти в ежедневието. Ние готвим с него, правим сандвичи, но освен като полезна съставка в кулинарията, то има и множество приложения в ежедневието. То е основна част от приготвянето на множество десерти, печива и готвени ястия. Foodpanda, разказва как да използваме маслото извън кухнята. - Предпазете сирената от мухъл - всеки път като използвате сирене, намажете изрязания ръб с масло. - Премахнете мастило от ръцете си - намажете ръцете си с масло, а след това измийте с вода и сапун. - Нарежете лепкавите храни с лекота - ако се налага да режете лепкави храни с нож, намажето го с масло, за да не остава храна по ножа. - Когато се налата да гълтате големи хапчета - ако имате проблем с преглъщането на големи капсули, хапнете малко масло и веднага след това изпийте хапчето. - Масло срещу скърцащи панти - маслото за готвене, е чудесно решения, ако нещо у дома скърца. - Масло срещу суха коса - преимуществата на маслото за справяне със суха кожа и коса са наистина големи. То подхранва и дава блясък на косата и кожата, когато се използва в маски. Използвайте го и като балсам за устни. - Сложете масло в кафето си - колкото и странно да звучи, някои хора добавят масло към кафето си вместо мляко или сметана. То е особено популярно сред хората, които са на диета с високо съдържание на мазнини. Сподели:", "date": "2019.02.09", "title": "7 нестандартни приложения на маслото"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-%D0%BF%D1%80%D0%B5%D0%B2%D0%BE%D0%B7%D0%B2%D0%B0%D1%87%D0%B8-%D0%B8-%D1%82%D1%8A%D1%80%D0%B3%D0%BE%D0%B2%D1%86%D0%B8-%D0%BD%D0%B0-%D0%B3%D0%BE%D1%80%D0%B8%D0%B2%D0%B0-%D1%81-%D0%B3%D0%BE%D1%80%D0%B5%D1%89%D0%BE-%D0%BF%D0%B8%D1%81%D0%BC%D0%BE-%D0%B4%D0%BE-%D0%B1%D0%BE%D1%80%D0%B8%D1%81%D0%BE%D0%B2---%D0%B5%D1%82%D0%BE-%D0%B7%D0%B0-%D0%BA%D0%B0%D0%BA%D0%B2%D0%BE--news818467.html", "text": "Националното сдружение на търговците и превозвачите на горива изпрати писмо до премиера Борисов с благодарности за действията на правителството в борбата със \"сивия\" сектор в търговията с горива. Припомняме, че в петък министър-председателят събра медии и депутати в сградата на ГДБОП, за да покаже как изграденият контрабанден център се бори със \"сивия\" сектор в търговията с горива. Публикуваме писмото без редакция: Сподели:", "date": "2019.02.09", "title": "ИЗВЪНРЕДНО В ПИК! Превозвачи и търговци на горива с горещо писмо до Борисов - ето за какво благодарят на премиера"}
{"url": "https://pik.bg/%D1%83%D0%BA%D1%80%D0%B0%D0%B8%D0%BD%D1%81%D0%BA%D0%B0%D1%82%D0%B0-%D0%B7%D0%B2%D0%B5%D0%B7%D0%B4%D0%B0-%D0%BD%D0%B0-%D1%82%D0%B5%D0%BD%D0%B8%D1%81%D0%B0-%D0%B5%D0%BB%D0%B8%D0%BD%D0%B0-%D1%81%D0%B2%D0%B8%D1%82%D0%BE%D0%BB%D0%B8%D0%BD%D0%B0-%D0%B7%D0%B0-%D0%B8%D0%B3%D1%80%D0%B0%D1%82%D0%B0-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D1%81%D0%BB%D0%B5%D0%B4%D0%B0-%D0%B2-%D0%BA%D0%B0%D1%80%D0%B8%D0%B5%D1%80%D0%B0%D1%82%D0%B0-%D1%81%D0%B8-news818393.html", "text": "Украинската суперзвезда на женския тенис Елина Свитолина говори пред сутрешния блок на Нова телевизия за това как е започнала кариерата й, за българската следа в професионалния й път и за любимия човек до нея в момента – френската тенис звезда Гаел Монфис, заради който настоящата №7 в световната ранглиста при тенисистките бе за няколко дни в София. „Всичко около тениса започна заради брат ми – разказва Свитолина. - Докато той играеше, го наблюдавах. Възхищавах му се. Исках да съм по-добра от него и постепенно започнах и аз да играя. През годините започнахме и да се състезаваме помежду си, като исках да го победя на всяка цена Пробвала съм и баскетбол, колоездене и гимнастика. Но тенисът изпъкна”. Свитолина признава, че е голяма почитателка на рапъра Еминем. „Фен съм на Еминем и винаги преди мачове се надъхвам с негови песни – разказва тя – Иначе много разчитам на мнението на родителите ми, които винаги са били моят коректив”. Украинската тенисистка признава, че е имала няколко предложения да се състезава за друга страна, но винаги ги е отказвала. „Катко малка са ми предлагали няколко пъти да играя за друга страна, но не съм приемала. И продължавам да играя на Украйна”, паризнава тя. Свитолина разказва и за българската следа в кариерата й. Неин мениджър е Стефан Гюров. „От агенцията, която представлявам, се запознахме с Елина и много бързо се убедихме, че има качества”, разказва Гюров. „От доста години работим заедно – допълва го Свитолина. – Бързо се стиковахме”. Тенисистката разкрива, че е подписала първят си професионален договор като тенисистка... на пейка в парка. Тенисистите по принцип ревностно пазят личния си живот. По време на Откритото първенство на Австралия обаче неочаквано Свитолина наруши това негласно правило, като на корта потвърди за връзката си с френската тенис звезда Гаел Монфис. Именно заради любимия си украинката бе за няколко дни в София. „От известно време сме заедно с Гаел – не крие щастието си Свитолина. - Не искахме да разкриваме отношенията си, но и двамата сме публични личности и нямаше как да го пазим в тайна. Феновете на тениса са любопитни и искат да знаят повече за нас. И ние им го даваме защото го искат. Сега заради Гаел дойдох в София. Той пък бе до мен в Австралия”. Сподели:", "date": "2019.02.09", "title": "Украинската звезда на тениса  Елина Свитолина за играта, за българската следа в кариерата си и за любовта"}
{"url": "https://pik.bg/%D0%BC%D0%BB%D0%B0%D0%B4-%D0%BC%D1%8A%D0%B6-%D0%B7%D0%B0%D0%B3%D0%B8%D0%BD%D0%B0-%D0%BF%D1%80%D0%B8-%D0%BF%D0%BE%D0%B6%D0%B0%D1%80-%D0%B2-%D0%B4%D0%BE%D0%BC%D0%B0-%D1%81%D0%B8-news818470.html", "text": "Млад мъж е загинал тази нощ при пожар в пловдивското село Драгомир. Сигналът е подаден в 23,45 часа, съобщиха от полицията. Пожарът е възникнал на втория етаж на къща в населеното място. Изпратени са два екипа с общо шестима пожарникари - едините от Пловдив, а другите от Стамболийски. След погасяването на пламъците е открито тялото на 28-годишния обитател на дома. Унищожена е къщата и домашното имущество в нея. Образувано е досъдебно производство в Районното полицейско управление в Труд. Причините за пожара се изясняват. Сподели:", "date": "2019.02.09", "title": "Млад мъж загина при пожар в дома си"}
{"url": "https://pik.bg/%D0%B3%D0%BE%D1%80%D0%B5%D1%89%D0%B0-%D1%82%D0%B5%D0%BC%D0%B0-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D1%80%D0%B0%D0%B7%D0%BA%D1%80%D0%B8---%D0%B2-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-%D0%BF%D0%BE%D0%B4%D1%85%D0%B2%D0%B0%D1%89%D0%B0%D1%82-%D0%BE%D1%82%D1%80%D0%B0%D0%B2%D1%8F%D0%BD%D0%B5%D1%82%D0%BE-%D0%BD%D0%B0-%D0%B5%D0%BC%D0%B8%D0%BB%D0%B8%D1%8F%D0%BD-%D0%B3%D0%B5%D0%B1%D1%80%D0%B5%D0%B2-%D0%BF%D0%BE-%D0%B0%D1%84%D0%B5%D1%80%D0%B0-news818449.html", "text": "В четвъртък в Комисията за контрол над службите за сигурност ще се състои изслушване на компетентните институции във връзка с отравянето на бизнесмена и оръжеен бос Емилиян Гебрев и информациите за съпричастност на извършителя със случая „Скрипал“. Аз съм сигурен, че вече е създадена необходимата координация между българските, британските и европейските власти по случая и се работи активно по него. Това заяви днес в Харманли председателят на ПГ на ГЕРБ и зам.-председател на партията Цветан Цветанов. Председателят на ПГ на ГЕРБ подчерта, че в последните 3-4 години България, ЕС и САЩ са подложени на хибридна атака от Русия. „Има информации за руска намеса посредством онлайн и социалните медии в изборите в няколко държави, което във всеки един от случаите доведе до дестабилизация. Съществува мнение, че дори „Брекзит“ се е случил под такова влияние“, коментира той. Цветанов изрази мнение, че случаят „Скрипал“ само е затвърдил позицията на ЕС за продължаване на санкциите срещу Русия. По думите му Русия иска да отклони ЕС от политиката му за единство в името на всеобщия просперитет. Цветан Цветанов сподели и своята позиция във връзка с лансираната от ВМРО концепция за ромската интеграция. „Всяка една политика, насочена към по-добрата ромска интеграция, трябва да мине през широко обществено обсъждане, в което дейно участие да вземат всички заинтересовани страни и институции. Неслучайно в управленската ни програма като основен акцент бе заложено образованието. 30 000 деца бяха върнати в образователната система и сега те ще имат възможността да получат перспектива и да бъдат полезни на обществото“, каза зам.-председателят на ГЕРБ. Според него социалните помощи на ромите трябва да се обвържат с тяхната ангажираност, защото днес в обществото ни съществува усещането, че представителите на тази общност получават средства от държавата, но не изпълняват в замяна на това своите задължения както всички останали граждани. „Затова искаме да постигнем баланс и дадем равен шанс на всички деца. Това може да се случи само чрез образованието. В България има много роми, които са се интегрирали и водят успешен живот. Трябва по-често да даваме техния пример“, отбеляза Цветанов. Той подчерта, че ако се създадат условия за по-добра ромска интеграция, това би дало добавена стойност и на българската икономика. Цветан Цветанов сподели, че към момента не може да има окончателна позиция във връзка с концепцията и уточни, че до една седмица трябва да се проведе коалиционен съвет, като на него това ще бъде една от обсъжданите теми. Сподели:", "date": "2019.02.09", "title": "ГОРЕЩА ТЕМА: Цветанов разкри - в парламента подхващат отравянето на Емилиян Гебрев по аферата \"Скрипал\""}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BB%D1%83%D0%BA%D0%B0%D1%80%D1%81%D0%BA%D0%B8-%D1%81%D0%B5-%D0%BB%D0%B5%D0%BA%D1%83%D0%B2%D0%B0-%D0%BE%D1%82-%D1%80%D0%B0%D0%B7%D0%B2%D0%BE%D0%B4%D0%B0-%D1%81-%D0%B1%D0%BE%D0%BA%D1%81-news818371.html", "text": "Божидар Лукарски, който от няколко месеца отново официално е ерген, не пилее свободното си време в търсене на нова половинка, а тренира бокс, видя „Ретро“. Бившият лидер на СДС, който разтрогна брака си и с втората си жена Ива, лекува неприятните емоции от развода само с физически тренировки. Ексминистърът на икономиката толкова се запалил по силовия спорт, че дори си поръчал специална екипировка на един от най-известните брандове, чиито клиенти са някои от топбоксьорите в световен мащаб. На ръкавиците си Лукарски поръчал от фирмата да щамповат неговото име на латиница. Персонализираният спортен аксесоар струва прескъпо и с такива могат да се похвалят само професионалистите в бранша. Няколко пъти седмично седесарят се качвал на ринга да се боксира, като по време на спарингите за него се грижел личен треньор. Освен почитател на бокса Божидар е и страстен футболен запалянко, а откакто се разделил с бившата си съпруга Ива, имал много повече време да гледа мачовете на любимия си тим „Манчестър Юнайтед“. Повече от половин година той не живее с втората си съпруга Ива Йорданова, заради която навремето разтрогна първия си брак. Двамата се намериха в евролистата на Реформаторския блок, в която тя бе кандидат от партията на Меглена Кунева ДБГ. Любовта им беше взривяваща и те бързо заживяха заедно. Той ѝ предложи брак още преди формално да се е развел с първата си жена, а веднага след бракоразводното дело, в разцвета на политическите си сили, Лукарски вдигна пищна сватба с Ива в луксозен хотел в Бургас. Тържеството на 21 май 2016 г. бе приказно, както подобава на действащ министър. На него присъстваха премиерът Бойко Борисов и половината правителство. Младото семейство Лукарски бе бракосъчетано от кмета Димитър Николов, който им прочете стихове на Христо Фотев. Шаферки бяха дъщерите на Божидар Лукарски Богдана и Йоана от първия му брак. Приказката между Ива и Божидар приключила тази пролет, по-малко от 2 г. след сключването на брака. Раздялата настъпила година след излизането на Лукарски от властта, което се случи с подаването на оставка от премиера Бойко Борисов на второто му правителство. През май тази година Лукарски обяви, че повече няма да се кандидатира за лидер на СДС, а на 7 юли се оттегли от поста след 5 г. начело на партията. Сподели:", "date": "2019.02.09", "title": "САМО В ПИК И \"РЕТРО\": Лукарски се лекува от развода с бокс"}
{"url": "https://pik.bg/%D0%BD%D1%81-%D0%BE%D1%82%D0%B2%D0%B0%D1%80%D1%8F-%D0%B2%D1%80%D0%B0%D1%82%D0%B8-%D0%B7%D0%B0-%D0%B3%D1%80%D0%B0%D0%B6%D0%B4%D0%B0%D0%BD%D0%B8-%D0%BF%D0%BE-%D0%BF%D0%BE%D0%B2%D0%BE%D0%B4-140-%D0%B3%D0%BE%D0%B4%D0%B8%D0%BD%D0%B8-%D0%BE%D1%82-%D0%BF%D1%8A%D1%80%D0%B2%D0%BE%D1%82%D0%BE-%D0%B7%D0%B0%D1%81%D0%B5%D0%B4%D0%B0%D0%BD%D0%B8%D0%B5-%D0%BD%D0%B0-%D1%83%D1%87%D1%80%D0%B5%D0%B4%D0%B8%D1%82%D0%B5%D0%BB%D0%BD%D0%BE%D1%82%D0%BE-%D1%81%D1%8A%D0%B1%D1%80-news818412.html", "text": "Денят на отворени врати е част от инициативите за отбелязване на годишнината от Учредителното събрание и приемането на Търновската конституция. Председателят на парламента Цвета Караянчева ще посрещне първите посетители. В сградата на парламента гостите ще могат да видят оригиналите на Търновската конституция и на Сребърната конституция. Сред експонатите са лични вещи на Петко Р. Славейков - първата Библия на говорим български език от 1871 г., издадена в Цариград, джобен часовник, калъф за пера, мастилница, перо, с което е писал, сребърна кутия и броеница, както и масата, която той донася от дома си, за да бъде подписана на нея Търновската конституция. В Народното събрание гражданите ще имат възможност да разгледат пътуващата експозиция \"140 години от Учредителното събрание и подписването на Търновската конституция\". На 40 пана тя проследява събитията от свикването на Учредителното събрание, неговата дейност и подписването на Търновската конституция, както и промените в нея до обявяването на Независимостта на България. В рамките на честванията на 140-ата годишнина от Учредителното събрание изложбата ще бъде представена във всички областни градове. Денят на отворени врати ще продължи до 16.00 часа. Народното събрание отваря врати за граждани на 10 февруари от 10.00 часа по повод 140 години от първото заседание на Учредителното събрание, съобщи пресцентърът на парламента. Сподели:", "date": "2019.02.09", "title": "НС отваря врати за граждани по повод 140 години от първото заседание на Учредителното събрание"}
{"url": "https://pik.bg/%D0%BF%D1%80%D0%BE%D0%B2%D0%B0%D0%BB-%D0%BD%D0%B0-%D0%B5%D0%BA%D1%81%D0%BF%D0%B5%D1%80%D0%B8%D0%BC%D0%B5%D0%BD%D1%82%D0%B0-%D1%81-%D0%B1%D0%B5%D0%B7%D1%83%D1%81%D0%BB%D0%BE%D0%B2%D0%BD%D0%BE-%D0%BF%D0%BE%D0%B4%D0%BF%D0%BE%D0%BC%D0%B0%D0%B3%D0%B0%D0%BD%D0%B5-%D0%BD%D0%B0-%D0%B1%D0%B5%D0%B7%D1%80%D0%B0%D0%B1%D0%BE%D1%82%D0%BD%D0%B8-%D0%B2%D1%8A%D0%B2-%D1%84%D0%B8%D0%BD%D0%BB%D0%B0%D0%BD%D0%B4%D0%B8%D1%8F-news818417.html", "text": "Провали се експеримента във Финландия, при който държавата осигури  безусловен доход на 2 000 безработни, съобщава Нова телевизия. Идеята бе безработните в тази група да получават в рамките на две години сигурна помощ от 560 евро на месец, която да не се влияе от нищо. Социалният експеримент трябваше да ги стимулира да си намерят работа дори за по-малко пари, като разчитат на гарантирания доход. 36-годишната Сини Мартинен е бивш IT консултант. Остава без работа почти година преди „да спечели от лотарията”, както казва тя и да бъде избрана като една от общо 2 000 души, които да получават безусловен доход всеки месец. \"Това ми даде известна свобода и най-големият ефект беше психологически - живееш с мисълта, че имаш две години със сигурността да получаваш 560 евро на месец”, споделя тя. Това дава на Сини увереност да си отвори собствен ресторант. \"От гледна точка на пари всъщност получавах 50 евро повече от обезщетението, което не е голяма разлика, но тъй като е безусловно можех да работя едновременно\", разяснява тя. Мартинен обаче се оказва сред малцината участвали в експеримента, които са използвали безусловния доход, за да създадат свой бизнес. Данните от експеримента показват, че той не е повлиял на друго освен на щастието на участниците в експеримента. Журналистът Томас Мурая също участва в програмата, а сега е отново на помощи за безработица. \"Ако официално сте безработен, не можете да работите много, но при тази система с безусловния доход можете да печелите, колкото искате и все пак да запазите гарантирания си доход. Сега бюрокрацията се върна и трябва внимателно да подбирам какво правя, за да запазя обезщетението си\", обясни той. Финландия стана първата страна в света, която въведе безусловен доход за две години. Финландия, която се подготвя за парламентарни избори през април, търси алтернативи на настоящият модел за социална сигурност. Експериментът беше наблюдаван с интерес от редица правителства, които считат, че безусловният доход е начин да се окуражат хората да приемат нископлатена работа без страх, че ще понижат стандарта си като изгубят социалните помощи. Това може да намали зависимостта от държавата, да намали социалните разходи, особено в момент, когато все повече хора са заменяни от високите технологии на пазара на труда. Сподели:", "date": "2019.02.09", "title": "Провал на експеримента с безусловно подпомагане на безработни във Финландия"}
{"url": "https://pik.bg/%D0%BA%D0%B0%D1%82%D0%BE-%D0%B2-%D0%BF%D1%80%D0%B8%D0%BA%D0%B0%D0%B7%D0%BA%D0%B8%D1%82%D0%B5-%D0%B7%D1%8A%D0%B1%D0%BE%D0%BB%D0%B5%D0%BA%D0%B0%D1%80-%D0%BE%D1%82-%D0%B4%D1%83%D0%BF%D0%BD%D0%B8%D1%86%D0%B0-%D0%BD%D0%B0%D1%81%D1%82%D0%B0%D0%BD%D0%B8-%D0%B2-%D1%85%D0%BE%D1%82%D0%B5%D0%BB-%D0%B8-%D0%BD%D0%B0%D0%BC%D0%B5%D1%80%D0%B8-%D1%80%D0%B0%D0%B1%D0%BE%D1%82%D0%B0-%D0%BD%D0%B0-%D0%B1%D0%B5%D0%B7%D0%B4%D0%BE%D0%BC%D0%BD%D0%B8%D0%BA-news818384.html", "text": "В началото на февруари зъболекарят от Дупница доктор Крум Дечев настанил на свои разноски в местен хотел в Дупница бездомен човек, за когото в този момент нямало място в Центъра за временно настаняване в Благоевград. До преди седмица Илиян Стоилов е живеел в стара изоставена постройка. Собственикът обаче го накарал да напусне мястото и оттогава Илиян е без дом. Бездомният разказа пред сутрешния блок на Нова телевизия, че е живял в сградата 4 години. „С Илиян се свързах преди около месец, когато видях, че се опитва да си набави дърва, за да може да оцелее – разказва доктор Крум Дечев. - Оттогава водим битка с иституциите. След като разбрах, че е принуден да напусне пристройката, му платих 4 нощувки в хотел. От социални грижи обещаха, че ще го настанят в Центъра за временно настаняване в Благоевград. Оттам обаче ни казаха, че това е работа на нашия кмет и на нашата община”. Доктор Дечев успял да намери и работа на бездомния човек в една ферма. Стоилов обаче не издържал на тежкия труд и се отказал. „Оказа се, че работата е много тежка – разяснява Стоилов. - Работното време започваше в 05:00 часа сутринта до 22:00 часа вечерта. Търся по-лека. Надявам се да ми дадат от общината квартира или стая. Сега нощувам по пейките”. Сподели:", "date": "2019.02.09", "title": "КАТО В ПРИКАЗКИТЕ: Зъболекар от Дупница настани в хотел и намери работа на бездомник"}
{"url": "https://pik.bg/%D0%BF%D0%BD%D0%B5%D0%B2%D0%BC%D0%BE%D0%BD%D0%B8%D1%8F%D1%82%D0%B0-%D0%BC%D0%BE%D0%B6%D0%B5-%D0%B4%D0%B0-%D0%B4%D0%BE%D0%B2%D0%B5%D0%B4%D0%B5-%D0%B4%D0%BE-%D0%B8%D0%BD%D1%81%D1%83%D0%BB%D1%82-news818365.html", "text": "Пневмонията, както е известно, може да бъде не само бактериална, но и вирусна. Диагнозата се потвърждава с помощта на рентгеново изследване, общ и биохимичен анализ на кръвта, посявка на секрет. Тези два вида пневмонии се лекуват по различен начин. При бактериалната пневмония обикновено се прилага противомикробна терапия, а вирусната се лекува с противовирусни препарати. Но изследователи от Медицинския център в Солт Лейк Сити изяснили, че има още една дълбока разлика между двата типа заболяване. В хода на изследване на 4792 души, хоспитализирани с пневмония, се оказало, че при пациентите с диагноза бактериална инфекция рискът от сърдечен пристъп, инсулт или смърт в продължение на 90 дни след началото на заболяването бил с 60% по-висок, отколкото при пациентите с вирусна пневмония. Вероятната причина за повишената опасност от бактериалната пневмония по думите на лекарите е в това, че заболяването предизвиква по-голямо възпаление на артериите в сравнение с вирусната пневмония. Когато артериите се възпаляват, те дестабилизират слоевете на натрупаните през годините отлагания по собствените стени. Това увеличава вероятността нестабилната плака да се откъсне от стените на артериите и да предизвика блокиране на кръвотока, ставайки причина за сърдечен пристъп, инсулт или смърт. По-рано лекарите също знаели, че пневмонията представлява рисков фактор за сериозно неблагоприятно сърдечно събитие. Но досега никой не придавал значение на типа на прекараната пневмония. Резултатите от новото изследване дали ясен отговор, който ще позволи на лекарите да контролират по-добре състоянието на пациентите. Изследователите настоятелно препоръчват на лекарите да наблюдават внимателно пациентите с прекарана бактериална пневмония поне в продължение на 3 месеца. Ако такъв пациент вече приема лекарства за намаляване на кръвното налягане или на нивото на холестерола, той в никакъв случай не бива да прекратява техния прием. А още по-добре хората, чиито съдове по принцип се намират в неособено добро състояние, да се погрижат за профилактиката на респираторните болести: навреме да укрепват своя имунитет, да спазват хигиена на ръцете, особено в грипния сезон, и разбира се, да се откажат от тютюнопушенето. Сподели:", "date": "2019.02.09", "title": "Пневмонията може да доведе до инсулт"}
{"url": "https://pik.bg/%D0%BD%D0%B5%D0%BD%D0%BE-%D0%B4%D0%B8%D0%BC%D0%BE%D0%B2-%D0%BE%D1%82%D1%81%D0%B5%D1%87%D0%B5-%D0%BA%D0%BE%D0%BD%D1%86%D0%B5%D0%BF%D1%86%D0%B8%D1%8F%D1%82%D0%B0-%D0%BD%D0%B0-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%B7%D0%B0-%D1%86%D0%B8%D0%B3%D0%B0%D0%BD%D1%81%D0%BA%D0%B0%D1%82%D0%B0-%D0%B8%D0%BD%D1%82%D0%B5%D0%B3%D1%80%D0%B0%D1%86%D0%B8%D1%8F-%D0%B5-%D1%82%D0%BE%D1%87%D0%BD%D0%BE-%D0%BE%D0%B1%D1%80%D0%B0%D1%82%D0%BD%D0%BE%D1%82%D0%BE-%D0%BD%D0%B0-news818385.html", "text": "Концепцията на Красимир Каракачанов е точно обратното на фашизъм. Това каза министърът на околната среда и водите Нено Димов във връзка с концепцията на Красимир Каракачанов за циганската интеграция в ефира на Би Ти Ви. „В продължение на десетилетия има определен тип интеграция, която се налага от либерален подход, който се проваля както в България, така и в Европа“, обясни министър Нено Димов. По думите му интеграцията не означава да оформяш гета и те да лежат на гърба на работещите. „Тази концепция е точно обратното на фашизъм, от гледна точка на това, че такъв тип концепция прави хората полезни за обществото. Когато имате образование, възможност за кариерно развитие, жилище, в което да живеете нормално, то да е законно, съответно да можете да си покриете сметки, вие сте интегрирани“, заяви още министърът. Според него този проблем може да се реши през образование, труд и вкарване в нормалните рамки. Сподели:", "date": "2019.02.09", "title": "Нено Димов отсече: Концепцията на Каракачанов за циганската интеграция е точно обратното на фашизъм"}
{"url": "https://pik.bg/%D0%BF%D1%83%D1%82%D0%B8%D0%BD-%D0%B2%D0%B7%D0%B5-%D0%B3%D0%BB%D0%B0%D0%B2%D0%B8%D1%82%D0%B5-%D0%BD%D0%B0-%D0%B3%D0%B5%D0%BD%D0%B5%D1%80%D0%B0%D0%BB%D0%B8-%D0%BE%D1%82-%D0%BA%D0%BB%D1%8E%D1%87%D0%BE%D0%B2%D0%B8-%D0%B2%D0%B5%D0%B4%D0%BE%D0%BC%D1%81%D1%82%D0%B2%D0%B0-news818273.html", "text": "Президентът на Русия Владимир Путин подписа указ за прекратяване пълномощията на генерали от ключови ведомства - МВР, Следствения комитет, Федералната служба за изпълняване на наказанията и Министерството на извънредните ситуации. На мястото на отстранените генерали са назначени нови. Документът е публикуван на страницата на Кремъл за правна информация. Така например освободен от длъжност е зам.-шефът на МВР на Татарстан Рафаил Гилманов и старши помощникът на главата на Следствения комитет на РФ Ирина Зейберт. Сред новоназначените е Иля Бондар, който поема поста на началник на Всеруския институт за повишение на квалификацията на сътрудниците на МВР, а също и Александър Биков, който получава длъжността началник на Главното управление по осигуряване безопасното движение по пътищата на МВР на РФ. Сподели:", "date": "2019.02.09", "title": "Путин взе главите на генерали от ключови ведомства"}
{"url": "https://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%B6%D0%B5%D0%BD%D0%B0%D1%82%D0%B0-%D0%BD%D0%B0-%D0%B1%D0%BE%D1%8F%D0%BD-%D0%BF%D0%B5%D1%82%D1%80%D0%BE%D0%B2-%D0%B2-%D0%BF%D0%BE%D1%82%D1%80%D0%B5%D1%81%D0%B0%D0%B2%D0%B0%D1%89%D0%B0-%D0%B8%D0%B7%D0%BF%D0%BE%D0%B2%D0%B5%D0%B4-%D1%82%D1%80%D1%83%D0%B4%D0%BD%D0%BE-%D1%81%D0%B5-%D0%B6%D0%B8%D0%B2%D0%B5%D0%B5%D1%88%D0%B5-%D1%81-%D0%BD%D0%B5%D0%B3%D0%BE-%D0%B8%D0%B7%D0%B1%D1%8F%D0%B3%D0%B2%D0%B0%D1%85%D0%BC%D0%B5-%D0%BF-news818383.html", "text": "Все още не мога да приема, че го няма. Това заяви жената до Боян Петров Радослава Ненова пред сутершния блок на Нова телевизия. Тя отбелязва рождения ден на Боян с нова книга със специалното посвешение за Петров на легендата на алпинизма Райнхолд Меснер. Тя рязговаря с Меснер лично след смъртта на Боян. „След смъртта му разгледах сателитния телефон, с който беше, и се оказа, че с годините е пазил есемесите, които сме си разменяли – разкрива Ненова. - Никога не сме се сбогували, не сме се разделяли като за последно. Стриктен, подреден, може да се сърди като малко дете. Така ще го запомня.  Когато му разказвам вицове се самоиронизира, защото не може да разбере къде е смешното. Винаги е искал да е перфектният, не можеше да си позволи слабости. Много хора с рак, с диабет, черпеха от  него енергия и той не можеше да си позволи да ги разочарова. Никога не съм го отписвала. Той винаги е оцелявал. Сега наистина ми беше много трурно да кажа край. Дори и след катастрофата и за миг не съм приемала, че може да има край”. Радослава признава, че никога не си е позволявала да показва огромната си мъка по Боян. „Не съм се отдавала на някаква мъка, на пиене, да плача на приятели – признава тя. -  Дори и не съм си позволила да плача пред никой. Не ми харесва думата вдовица, траур. Опитвам да бъда силна. Мъката е нещо лично, никой не може да влезе в главата ти, да изживее мъката”. Ненова придзнава, че с Боян се е живеело трудно. „Не се живееше лесно с него, даже беше трудно, но и с мен не се живее лесно – казва тя. - Покрай него много се запалих по ултрамаратоните. От самото начало много ме подкрепяше в това. Неговото обяснение в любов не е стандартното да обикаля с цветя и шоколади. Всъщност празниците старателно ги избягвахме, защото бе много конфузно. Със сигурност не влизаме в клишето на семейните хора, които лятото са заедно на море, а зимата на ски. Това обаче никога не ни е пречило. Той винаги много е разчитал на мен. Дори и за най-елементарни неща, като текстче във „Фейсбук”, например. Пита дали ми звучи добре”. Радослава Ненова добавя, че не е мислила какво точно би могло да се е случило под Шишапангма. „Не съм дълбала какво може да се е случило – казва тя. - Може силите да не са му стигнали или да е паднал в някоя дълбина. Не съм мислила много върху това. Ако можеше сега да види колко се говори за него, щеше да е доволен. От малка съм си мечтала за интересен живот и много да пътувам и намерих човека. В Африка заедно писахме дневници. Сега ги поразлистих и все едно сме били на различни неща. Може би ще бъде хубаво да се видят тези две гледни точки. Не съм мислила че няма да остареем заедно. Всичко ми липсва. Той е много специфичен човек. Подкрепях го, защото ми харесваше, че човекът има криле, които не дава никой да чупи. Все още не сме отворили завещанието му. Опитвах на няколко пъти да подредя записките му, но все не се получаваше. И Боян никога не съм го виждал да плаче. Ако един ден събера сили да подреждам снимки и да чувам гласа му, сигурно ще си изплача всичко. Нямам усещането за край”. Сподели:", "date": "2019.02.09", "title": "ТРАГЕДИЯ: Жената на Боян Петров в потресаваща изповед: Трудно се живееше с него, избягвахме празниците, но той беше човекът за мене"}
{"url": "https://pik.bg/%D0%BE%D0%BF%D0%B0%D1%81%D0%BD%D0%BE-%D0%BE%D1%82%D1%80%D0%BE%D0%B2%D0%B8%D1%85%D0%B0-11-%D0%BA%D1%83%D1%87%D0%B5%D1%82%D0%B0-%D0%B2-%D1%80%D0%B0%D0%B9%D0%BE%D0%BD%D0%B0-%D0%BD%D0%B0-%D0%B4%D0%B5%D1%82%D1%81%D0%BA%D0%B0-%D0%B3%D1%80%D0%B0%D0%B4%D0%B8%D0%BD%D0%B0-%D0%B2-%D0%BA%D1%8E%D1%81%D1%82%D0%B5%D0%BD%D0%B4%D0%B8%D0%BB%D1%81%D0%BA%D0%BE-%D1%81%D0%B5%D0%BB%D0%BE-news818388.html", "text": "11 кучета и 1 котка са били отровени в района на детската градина в кюстендилското село Соволяно. Местните хора се тревожат, че застрашени са не само животните, но и децата в района. За скандалната случка разказват в сутрешния блок на Нова телевизия. „Моето куче също беше отровено – коментира случката кметът на селото Пламен Илиев. - От тези 11 кучета, 6 са домашни. В този район живеят много деца”. „Притеснявам се за 3-годишния ми син – не крие тревогата си местна жителка. - Има навик да си смуче пръста. Не смея да го пускам в двора и по улицата. Все още не е ясно каква е отровата, къде е била сложена. Продължавам да виждам котки, които не изглеждат в добро състояние”. След сигнал на мястото е дошла полиция. Прокуратурата е образувала досъдебно производство, а от Агенция по безопасност за храните дезинфекцираха района. Сподели:", "date": "2019.02.09", "title": "Опасно: Отровиха 11 кучета в района на детска градина в кюстендилско село"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B4%D0%B6%D0%B8%D0%BF%D1%8A%D1%82-%D1%81-%D0%BA%D0%BE%D0%B9%D1%82%D0%BE-%D0%B4%D0%B5%D1%81%D0%B8-%D0%B1%D0%B0%D0%BD%D0%BE%D0%B2%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B8%D1%80%D0%B0-%D0%B1%D0%B8%D0%BB-%D1%81%D0%B2%D0%B0%D1%82%D0%B1%D0%B5%D0%BD%D0%B8%D1%8F%D1%82-%D0%B9-%D0%BF%D0%BE%D0%B4%D0%B0%D1%80%D1%8A%D0%BA-%D0%BE%D1%82-%D1%80%D0%BE%D1%81%D0%B5%D0%BD-%D0%BF%D0%BB%D0%B5%D0%B2%D0%BD-news818260.html", "text": "Деси Банова, която вчера следобед претърпя катастрофа с джипа си на столичния булевард \"Цариградско шосе\", е зад волана на мощното возило само от 8 месеца. Лъскавият син \"Мерцедес\" бившата синоптичка от Нова телевизия получила от съпруга си като подарък за сватбата им през юни миналата година, научи ПИК. Както . Според очевидците Деси е била зад волана, но не е пострадала тежко. Самата тя се оплакала, че изпитва болки, причинени най-вероятно от камшичния удар. Веднага след ПТП-то съпругата на Плевнелиев бе откарана от него във Военно-медицинска академия. А след прегледа в спешния кабинет е била пусната за домашно лечение, тъй като не са установени сериозни трамви, съобщиха от клиниката пред медията ни ( . Чукнатият джип има пълно каско и много скоро собственичката му отново ще може да натиска педала. Според запознати тя толкова харесала подаръка от мъжа си, че не можела да му се нарадва и отказала личен шофьор дори докато била бременна си сина си от Плевнелиев - Йоан. Говори се, че Плевнелиев се е изръсил поне 150 бона за синия джип от луксозната марка, който бил с всички екстри. Сподели:", "date": "2019.02.09", "title": "САМО В ПИК: Джипът, с който Деси Банова катастрофира, бил сватбеният й подарък от Росен Плевнелиев - луксозната кола за 150 бона е само на 8 месеца (СНИМКИ)"}
{"url": "https://pik.bg/%D0%BF%D1%80%D0%B8%D1%80%D0%BE%D0%B4%D0%BD%D0%B8%D1%8F%D1%82-%D0%B3%D0%B0%D0%B7-%D0%BC%D0%BE%D0%B6%D0%B5-%D0%B4%D0%B0-%D0%BF%D0%BE%D0%B5%D0%B2%D1%82%D0%B8%D0%BD%D0%B5%D0%B5-%D1%81-%D0%BE%D0%BA%D0%BE%D0%BB%D0%BE-%D0%BF%D0%BE%D0%BB%D0%BE%D0%B2%D0%B8%D0%BD-%D0%BF%D1%80%D0%BE%D1%86%D0%B5%D0%BD%D1%82-%D0%BE%D1%82-%D0%BC%D0%B0%D1%80%D1%82-news818280.html", "text": "Очертаващото се намаление се дължи на очакваните по-ниските цени, по които ще се доставя синьото гориво през следващото тримесечие. От газовото дружество напомнят, че тази прогноза отчита влиянието на ценообразуващите фактори към сегашен момент и не е окончателна. Природният газ може да поевтинее с около половин процент от март. Това показва прогнозата на \"Булгаргаз\". Сподели:", "date": "2019.02.09", "title": "Природният газ може да поевтинее с около половин процент от март"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA---%D1%85%D0%BE%D1%80%D0%BE%D1%81%D0%BA%D0%BE%D0%BF%D1%8A%D1%82-%D0%BD%D0%B0-%D0%B0%D0%BB%D0%B5%D0%BD%D0%B0-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B8-%D0%B7%D0%B0%D0%B3%D1%83%D0%B1%D0%B8-%D0%B7%D0%B0-%D0%B1%D0%BB%D0%B8%D0%B7%D0%BD%D0%B0%D1%86%D0%B8%D1%82%D0%B5-%D0%B0%D0%BB%D1%87%D0%BD%D0%BE%D1%81%D1%82%D1%82%D0%B0-%D0%BF%D1%80%D0%BE%D0%B2%D0%B0%D0%BB%D1%8F-%D1%81%D0%BA%D0%BE%D1%80%D0%BF%D0%B8%D0%BE%D0%BD-news818262.html", "text": "Откажете се от служебните си задачи в полза на неотложни разговори, които е добре да проведете. Не давайте заем, ако не сте финансово стабилни, защото ви предстоят неотложни разходи. Предприемайте промените на работното място след като се уверите, че са във ваша полза. Внимавайте със запознанствата, които сте решили да осъществите на всяка цена, въпреки че сте наясно за последиците. За да избегнете неприятностите не споделяйте нищо за себе си. Всяка информация ще бъде използвана срещу вас. Правилното ви поведение на работното място е гаранция за успех. В професионално отношение ви очаква успешен ден. Проведете предварителна среща с колегите си или с вашите делови партньори, ако имате намерение да договаряте сътрудничество. Бъдете отговорни към поставените задачи, за да не се изложите и да не претърпите финансови загуби. Не пътувайте. Въпреки трудностите на работното си място, запазете спокойствие. Постарайте се да завършите задачите си за деня до обед. Ще си спестите грешките заради разсеяност и умора. Не създавайте напрежение в отношенията си с вашите колеги, за да не си навредите и в следващите дни. Склонни сте инатливо и в същото време неуверено да вървите срещу себе си и да отдалечите професионалните си успехи. Срещите са неуспешни. По-добре забравете за начинанията. Рискувате да усложните отношенията с колегите си, ако сте заядливи и инатливи на работното си място. Работете упорито и със сигурност ще пожънете неочаквани материални успехи. Отхвърлете най-неотложните си служебни задължения, за да не пречат на начинанията ви сега и ако имат продължение да не блокират успеха ви в края на месеца. Ако успеете да се погледнете отстрани, ще видите бързо своите грешки. За проблемите на работното ви място носят вина не само колегите ви. Забравете за начинанията. Емоцията ви вреди и пречи на реалната преценка за хората. Блокира бързото справяне със служебните ви задължения. Денят не е успешен за осъществяване на делови срещи. Жънете професионални успехи, ако работите задълбочено и упорито в този ден. Активността ви ще даде добри резултати, но не и алчността ви, която може да ви провали. Бъдете умерени. Бъдете внимателни, защото под маската на привидната ви стабилност и уравновесеност бушува емоция, която може да ви изиграе лоша шега. Предпазливостта е задължителна. На работното си място ще се справите до обед успешно със задачите си. Хармонията в отношенията, към която се стремите, ви се струва непостижима. Не правете дългосрочни професионални планове, за да не се налага спешна корекция и прекратяване на договори. Прибързани действия, повлияни от мнението на колегите ви, че сте мудни и разсеяни, водят до пропуски и грешки заради нараненото ви его. За изненада на вашите колеги сте активни и отхвърляте с лекота задачите си. Поемате всички сериозни професионални отговорности. Затова на вашето работно място успехът ще бъде с вас. Не помагайте на вашите безотговорни колеги, защото е редно да се справят сами със задачите си. На важното е на работното място да отхвърлите задачите си до обед. Поканете на работен обяд или посетете делови партньори, с които сте и приятели. Обсъдете бъдещи съвместни проекти. Не пропускайте да уточните какво ще бъде вашето финансово участие. Възстановете отношенията си с хора, на които държите. Сподели:", "date": "2019.02.09", "title": "САМО В ПИК - ХОРОСКОПЪТ НА АЛЕНА: Финансови загуби за Близнаците, алчността проваля Скорпионите"}
{"url": "https://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%BA%D0%B0%D1%83%D1%84%D0%BB%D0%B0%D0%BD%D0%B4-%D0%B2-%D0%B1%D1%83%D1%80%D0%B3%D0%B0%D1%81-%D0%B7%D0%B0%D0%BF%D1%83%D1%88%D0%B8-%D0%BA%D0%BB%D0%B8%D0%B5%D0%BD%D1%82%D0%B8-%D0%B1%D1%8F%D0%B3%D0%B0%D1%82-%D0%B2-%D0%BF%D0%B0%D0%BD%D0%B8%D0%BA%D0%B0-%D1%81%D0%BD%D0%B8%D0%BC%D0%BA%D0%B0-news818472.html", "text": "Плътна димна завеса се вдига над хипермаркет \"Кауфланд\" в бургаския жк „Славейков”. Пламъци не се виждат, но пушекът става все по-гъст, сигнализират граждани от близките жилищни блокове. Те са алармирали и тел. 112. Димитът започнал да се издига около 15:15 ч. Все още не е ясно каква е причината за замърсяването на атмосферата и дали не става въпрос за пожар. От паркинга на хипермаркета хората започнаха масово да изтеглят колите си, пише \"Флагман\" . Сподели:", "date": "2019.02.09", "title": "ОТ ПОСЛЕДНИТЕ МИНУТИ: \"Кауфланд\" в Бургас запуши, клиенти бягат в паника (СНИМКА)"}
{"url": "https://pik.bg/%D1%81%D0%B0%D1%89-%D0%BC%D0%BE%D0%B6%D0%B5-%D0%B4%D0%B0-%D0%BE%D1%82%D0%BB%D0%BE%D0%B6%D0%B0%D1%82-%D0%B2%D1%8A%D0%B2%D0%B5%D0%B6%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D0%BC%D0%B8%D1%82%D0%B0%D1%82%D0%B0-%D0%B7%D0%B0-%D0%BA%D0%B8%D1%82%D0%B0%D0%B9%D1%81%D0%BA%D0%B8%D1%82%D0%B5-%D1%81%D1%82%D0%BE%D0%BA%D0%B8-news818334.html", "text": "Вашингтон е готов да отдели допълнително време, за да постигне споразумение с Пекин по търговски въпроси, ако има успех в процеса на консултации. Товя обяуви вчера американският телевизионен канал CNBC, цитиран от „Фокус”. В началото на декември миналата година американският президент Доналд Тръмп и китайският президент Си Дзинпин на среща, проведена в рамките на форума на Г-20 в Аржентина, се съгласиха да предприемат стъпки в рамките на три месеца за сключване на търговско споразумение между двете страни. Американският лидер заяви, че е съгласен от 1 януари да не повишава митата от 10 на 25 процента за китайски стоки на обща стойност 200 млрд. долара, както бе планирал преди това. Периодът, през който страните са се ангажирали да сключат търговски споразумения, изтича на 1 март. Ако до този момент сделката не бъде постигната, митата трябва да бъдат повишени. Източникът на телевизионния канал в Белия дом отбеляза, че посочените дати в момента са в сила, но могат да бъдат коригирани. Това е възможно, ако американската страна заключи, че консултациите вървят добре. Според CNBC изявлението на Тръмп, че не възнамерява да се срещне със Си Дзинпин преди началото на март, също не означава, че лидерите няма да говорят по телефона. Както от Белия дом заявиха вчера, министърът на финансите на САЩ Стивън Мнучин и американският търговски представител Робърт Лайтизър ще пътуват в Пекин следващата седмица. На 14 и 15 февруари ще се проведе нов кръг от преговори между страните по търговско споразумение в китайската столица. Сподели:", "date": "2019.02.09", "title": "САЩ може да отложат въвеждането на митата за китайските стоки"}
{"url": "https://pik.bg/%D0%BD%D0%B0-%D1%87%D0%B5%D1%82%D0%B8%D1%80%D0%B8-%D0%BE%D1%87%D0%B8-%D0%BB%D0%B8%D0%B4%D0%B5%D1%80%D0%B8%D1%82%D0%B5-%D0%BD%D0%B0-%D0%BA%D0%B8%D0%BF%D1%8A%D1%80%D1%81%D0%BA%D0%B8%D1%82%D0%B5-%D0%BE%D0%B1%D1%89%D0%BD%D0%BE%D1%81%D1%82%D0%B8-%D1%81%D0%B5-%D1%81%D1%80%D0%B5%D1%89%D0%B0%D1%82-%D0%B2-%D0%BA%D1%80%D0%B0%D1%8F-%D0%BD%D0%B0-%D0%BC%D0%B5%D1%81%D0%B5%D1%86%D0%B0-news818335.html", "text": "Кипърският президент Никос Анастасиадис и лидерът на кипърските турци Мустафа Аканчъ ще се срещнат по-късно този месец. Това съобщиха от президентската служба на Северен Кипър, цитирани от Анадолската агенция и „Фокус”. Двамата политици ще проведат неформална среща на 26 февруари в резиденцията на специалния представител на ООН и ръководител на мироопазващите сили на ООН в Кипър (UNFICYP) Елизабет Спехар, която се намира в буферната зона. Кипърските лидери последно се събраха в края на октомври под домакинството на Спехар в буферната зона, патрулирана от мироопазващите сили на ООН в Кипър. В рамките на преговорите в Кипър се проведе конференция в швейцарския курорт Кранс-Монтана през юли 2017 г., но резултат не бе постигнат. Преговорите в Кипър се водят главно за икономиката, ЕС, собствеността и споделянето на управлението и властта. Сподели:", "date": "2019.02.09", "title": "На четири очи: Лидерите на кипърските общности се срещат в края на месеца"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B3%D0%B5%D0%BD-%D0%BA%D0%B8%D1%80%D1%87%D0%BE-%D0%BA%D0%B8%D1%80%D0%BE%D0%B2-%D1%81-%D0%B3%D0%BE%D1%80%D0%B5%D1%89%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B7%D0%B0%D0%B4%D0%B0%D0%B2%D0%B0-%D0%BB%D0%B8-%D1%81%D0%B5-%D0%BD%D0%BE%D0%B2%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%B2%D0%BE%D0%B9%D0%BD%D0%B0-%D0%B7%D0%B0%D1%80%D0%B0%D0%B4%D0%B8-%D0%BA%D1%80%D0%B8%D0%B7-news818212.html", "text": "- Венецуела отдавна е своеобразен плацдарм, предвид на определянето й като \"заден двор\" на Америка. Управляващият режим, по-рано на Уго Чавес, сега на Николас Мадуро, не кореспондира на интересите на САЩ и поддържа близки отношения с Русия. Венецуела преди време купи руски изтребители. А сега с Русия си взаимодействат за определяне на цените на петрола. САЩ са много ревниви и следят стакуквото да отговаря на техните интереси. Специалните служби и главно ЦРУ е подкопавало такива управления на континента. Да си спомним Салвадор Алиенде. Срещу него колко мощна сила хвърли САЩ и накрая той беше свален от власт. В тази връзка, в случващото се във Венецуела няма нищо учудващо и неочаквано. - Не го изключвам като краен вариант.  Има и опасност от гражданска война. Народът е развдоен. Крайно бедните по време на режима на Мадуро получиха препитание. Разделението е факт. - Износът на демокрация е перфидна форма за уреждането на интереси. В случая с Венецуела става дума за регион, който САЩ считат за свой заден двор, както вече казах. Като се започне от Куба, мине се през Чили и Никарагуа, сега стигнахаме във Венецуела. Тя е страната с най-големи петролни запаси. - Трудно е да се каже. Ще бъде едно надхитряне, борба. Мадуро показа, че има намерение да помогне за овладяване на кризата. Трябва да почакаме. Мадуро обеща да направи парламентарни избори. - Не бива да сравняваме двете страни. Панама е държава без военен ресурс. Американците така действаха и в Барбадос. Не бива да забравяме, че голяма част от военните във Венецуела са на страната на Мадуро. Свидетели сме на нов начин на извършване на преврат  - чрез налагане на президент отвън. - Русия, Турция и Иран са държави, които имат най-голямо влияние в Сирия след изтеглянето на САЩ. Остатъците от \"Ислямска държава\" са напът да бъдат ликвидирани. Вече ще се търси решение по политически път. Включват се всички начини в политическия процес за края на ислямисткия тероризъм. - Тя и в момента напомня Куба. Уго Чавес беше близък сподвижник на Фидел Кастро. Венецуела стоше като една почти Куба. Но действията на Мадуро подсказват, че властта мисли за начини за решаване на проблемите. - Има един анекдот: \"Световна война няма да има, но от битката за мир няма да остане камък върху камък\". Така може да се характеризира и сегашната сложна ситуация. От една страна има напрежение между Русия и САЩ. От друга страна Китай е голям противник на САЩ като световна икономическа сила. Щатите се намират в сложна ситуация срещу тези две велики сили. Русия и Китай са почти готови да преминат в стратегически съюз. Светът е в опасно напрежение. Има огнени точки. Не бива да забравяме и ЕС, който няма възможности, а понякога и желание, да вземе отношение в решаването на такива горещи конфликти. Усилията на великите сили за влияние са навсякъде, те включват и Балканите. България трябва много да внимава. - Да се анализира обстановката в региона. Особено след приемането на Северна Македония в НАТО и ЕС. Ние допуснахме слабост при договора с нашата съседка. Той не е задълбочен и конкретен като Преспанския договор с Гърция. Трябва да предприемем максимални стъпки към спирането на езика на омразата и ликвидирането на антибългаризма. И това е необходимо да стане сега. Защото, когато Северна Македония влезе в НАТО и ЕС, ще бъде много по-трудно. Нашият договор е декларация, повтаряща декларацията от времето на Иван Костов и Любчо Георгиевски. България трябва да внимава много и със ситуацията между Косово, Албания и Сърбия. Визирам албанската етническа общност. Свалянето на границата между Косово и Албания е показателен. Темата за размяна на територии трябва да се следи, защото е свързана с евентуална промяна на границите. Да наблюдаваме и ролята на Република Сръбска. Защото тя и Сърбия са главните опорни точки на Русия, върху които тя стъпва за влиянието си в региона. Сподели:", "date": "2019.02.09", "title": "САМО В ПИК! Ген. Кирчо Киров с горещи разкрития задава ли се нова световна война заради кризата във Венецуела, има ли опасност за Балканите след влизането на Македония в НАТО"}
{"url": "https://pik.bg/%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%BD%D0%B0%D0%B9-%D0%BD%D0%B0%D0%BA%D1%80%D0%B0%D1%8F-%D1%81%D0%B5-%D1%81%D0%B4%D0%BE%D0%B1%D0%B8-%D1%81-%D0%B0%D0%BD%D1%82%D0%B8%D0%BA%D0%BE%D1%80%D1%83%D0%BF%D1%86%D0%B8%D0%BE%D0%BD%D0%BD%D0%B0-%D0%BA%D0%BE%D0%BC%D0%B8%D1%81%D0%B8%D1%8F-%D1%81%D1%80%D0%B5%D0%B4-%D1%87%D0%BB%D0%B5%D0%BD%D0%BE%D0%B2%D0%B5%D1%82%D0%B5-%D0%B9-%D0%B5-%D0%B1%D0%B0%D0%B4%D0%B6%D0%B0%D0%BD%D0%B0%D0%BA%D1%8A%D1%82-%D0%BD%D0%B0-%D1%82-news818287.html", "text": "„Алфа“, цитиран от \"Фокус\". Македония най-накрая се сдоби с Комисия за борба с корупцията, а баджанакът на председателя на парламента Талат Джафери – Нури Байрами, си осигури място в състава й. Самият той не видя нищо противоречиво в избора с оглед роднинската му връзка с Джафери, коментира скопският телевизионен канал Новоизбраните членове на органа се заклеха да изпълняват длъжността прозрачно и независимо. За председател на Комисията за борба с корупцията бе избран единственият кандидат за тази длъжност - Биляна Ивановска. Първият тест за този състав са предстоящите президентски избори. Ивановска вече увери, че органът е подготвен да отговори адекватно. Новият състав на комисията бе утвърден в парламента с 65 гласа „за“ и 10 „въздържали се“. Повече от година съставянето на антикорупционния орган остана само идея на хартия, след колективната оставка на предходния състав на комисията. Причината бе свързана с откриване на редица нередности в нейните действия. Сподели:", "date": "2019.02.09", "title": "Македония най-накрая се сдоби с Антикорупционна комисия, сред членовете й е баджанакът на Талат Джафери"}
{"url": "https://pik.bg/%D0%B8%D0%BD%D1%81%D1%82%D0%B0%D0%B3%D1%80%D0%B0%D0%BC-%D0%B7%D0%B0%D0%B1%D1%80%D0%B0%D0%BD%D1%8F%D0%B2%D0%B0-%D1%81%D0%BD%D0%B8%D0%BC%D0%BA%D0%B8-%D0%BD%D0%B0-%D0%BA%D0%BE%D0%B8%D1%82%D0%BE-%D1%81%D0%B5-%D0%B2%D0%B8%D0%B6%D0%B4%D0%B0-news818317.html", "text": "Социалната мрежа \"Инстаграм\", която е много популярна сред младежите, реши да забрани снимките, на които се вижда, че хора сами се нараняват, предаде Франс прес. Целта е да се води борба срещу самонараняванията и самоубийствата. Наскоро установихме, че що се отнася до въпросите, свързани със самонаранявания и самоубийства, трябва да сторим повече, за да гарантираме сигурността на ползвателите на \"Инстаграм\", се казва в информация на блога на платформата. Сайтът, който и преди забраняваше всяка окуражаваща самонараняването или самоубийството публикация, ще забранява също експлицитни снимки, които показват самонаранявания, като например порязване. Снимки, които не са директно свързани със самонараняване, като например показващите белези от рани, няма да бъдат забранени, защото не желаем да критикуваме или изолираме хора, които може да са депресирани и да качват в интернет подобни фотографии, за да потърсят помощ, се уточнява в информацията. Сподели:", "date": "2019.02.09", "title": "Инстаграм забранява снимки, на които се вижда..."}
{"url": "https://pik.bg/%D0%BC%D0%B5%D1%80%D0%B0%D0%BA%D0%BB%D0%B8%D0%B8-%D0%B7%D0%B0-%D0%B2%D0%BB%D0%B0%D1%81%D1%82-44-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B8-%D1%81%D0%B0-%D1%80%D0%B5%D0%B3%D0%B8%D1%81%D1%82%D1%80%D0%B8%D1%80%D0%B0%D0%BD%D0%B8-%D0%B7%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D0%BA%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8-%D0%B2-%D1%83%D0%BA%D1%80%D0%B0%D0%B9%D0%BD%D0%B0-news818322.html", "text": "За предстоящите на 31 март президентски избори в Украйна са регистрирани рекордните 44-има кандидати, обяви днес украинската Централна избирателна комисия (ЦИК), предадоха АП и ДПА. Досегашният рекорд от 26 кандидати датираше от 2004 г. Според последните социологически проучвания най-голяма подкрепа получава комедиантът Володимир Зеленски, изпълнявал ролята на украински президент в популярния телевизионен сериал \"Слуга на народа\". Неговият рейтинг се дължи на статута му на телевизионна звезда, както и на недоволството сред хората от сегашните лидери на Украйна, отбелязва АП, цитирана от БТА. Резултатите от анкета, огласени по-рано тази седмица, отреждат на комика подкрепа от 21,9 на сто. Следват експремиерът Юлия Тимошенко с 19,2 и действащият президент Петро Порошенко с 14,8 процента. Проучването, проведено сред 10 хиляди украински гласоподаватели, е с марж на грешката един процентен пункт. Сподели:", "date": "2019.02.09", "title": "МЕРАКЛИИ ЗА ВЛАСТ: 44 кандидати са регистрирани за президентските избори в Украйна"}
{"url": "https://pik.bg/%D0%BC%D0%B8%D1%81%D1%82%D0%B5%D1%80%D0%B8%D0%BE%D0%B7%D0%BD%D0%BE-%D0%B5%D1%82%D0%BE-%D0%B7%D0%B0%D1%89%D0%BE-%D1%81%D1%8A%D0%BD%D1%83%D0%B2%D0%B0%D0%BC%D0%B5-%D0%BF%D0%BE%D1%87%D0%B8%D0%BD%D0%B0%D0%BB%D0%B8-%D0%B1%D0%BB%D0%B8%D0%B7%D0%BA%D0%B8-news818108.html", "text": "Мнозина вярват, че сънищата с връзката между този и отвъдния свят. Затова и се счита, че сънуването на починал роднина или приятел е опит за комуникация. Най-често се счита, че чрез сънищата нашите починали близки искат да ни посъветват, предупредят или съобщят нещо. Често тези съвети, предупреждения и съобщения от отвъдното не са изказани директно и трябва добре да помислим над съня си, за да ги разгадаем, разсъждава \"Розали\". Според почитателите на мистичните теории трябва да се обърне внимание как изглежда нашият близък в съня ни, за да разчетем правилно посланието - дали е усмихнат или тъжен, дали е ядосан, дали изглежда жив или го сънуваме починал. Психолозите пък разчитат сънуването на починал близък по съвсем друг начин. Според тях тези сънища са израз на тъга, на тревожност или дори на депресия. Смята се, че човекът не е успял да преодолее загубата на своя близък и затова го сънува, търсейки някаква форма на утеха. Има много и разнородни поверия, които търсят обяснение на сънищата на починал близък. Има поверие, че ако човек сънува починал близък в нощта преди сватбата си, то значи . Някои по-стари поверия гласят, че вещае, че децата на двойката ще са болнави. Според други поверия сънуването на починал близък е знак за предстоящо важно събитие, свързано със - раждане на дете, сватба и т.н. Тези сънища обикновено са преди събитието да бъде обявено пред близките. Ако сънувате свой починал близък и той ви се усмихва и изглежда щастлив, има поверие, че ще си възвърнете нещо отдавна изгубено. То може да е нещо материално, което не можете да откриете, или пък вяра, надежда, щастие и т.н. Има поверие, според което, ако сънуваме свой починал близък, значи душата му е неспокойна. В тези случаи е добре и да се прелее с вода/ вино, или пък да се иде на църква, за да се запали свещ. Мнозина вярват, че в подобни случаи трябва да се направи подавка - можете да купите любима на починалия храна (сладко, плод и т.н.) и да се даде на приятел, съсед или друг член на семейството. не одобрява предстоящия брак семейството да се посети гроба Сподели:", "date": "2019.02.09", "title": "МИСТЕРИОЗНО: Ето защо сънуваме починали близки"}
{"url": "https://pik.bg/%D0%BD%D0%BE%D0%B2-%D0%B8%D0%BC%D0%B8%D0%B4%D0%B6-%D0%BC%D0%B0%D0%B3%D0%B8-%D0%B6%D0%B5%D0%BB%D1%8F%D0%B7%D0%BA%D0%BE%D0%B2%D0%B0-%D0%BD%D0%B0%D0%B4%D1%83%D0%BF%D0%B8-%D1%83%D1%81%D1%82%D0%BD%D0%B8-%D0%B8-%D1%81%D0%B8-%D1%81%D0%BC%D0%B5%D0%BD%D0%B8-%D0%B8%D0%BC%D0%B5%D1%82%D0%BE-news818172.html", "text": "Маги Желязкова си надупи джуките! Мара Отварачката втори номер... Къдравата моделка, която вече се нарича Маги Сидерова (откакто срещна голямата любов), се поддаде на последния писък на модата - сочни устни. Когато една жена прекали с естетическите интервенции по устата, в употреба влиза изразът \"патешка мутра\". Дано Желязкова не прекалява и не започне да квака! Сподели:", "date": "2019.02.09", "title": "НОВ ИМИДЖ: Маги Желязкова надупи устни и си смени името"}
{"url": "https://pik.bg/%D0%BF%D0%B8%D1%82%D0%B1%D1%83%D0%BB-%D0%BD%D0%B0%D1%85%D0%B0%D0%BF%D0%B0-%D0%BD%D1%8F%D0%BA%D0%BE%D0%BB%D0%BA%D0%BE-%D0%B4%D1%83%D1%88%D0%B8-%D0%B2-%D1%85%D0%B0%D1%81%D0%BA%D0%BE%D0%B2%D0%BE-news818327.html", "text": "Питбул нахапа няколко души в Хасково тази вечер. Това е станало на улица в центъра на града. Животното е домашно, но било изпуснато и започнало да напада хората по улицата. Най-сериозно пострадали са мъж и жена, които са нахапани по краката. Те бяха превързани в болницата, но отказаха да подадат жалба. Пострадалите не казаха и дали ще съдят собственика на животното. Питбулът е отведен в общинския приют за кучета. Собственикът му бил в Англия и го оставил на грижите на баба си, която не успяла да го овладее. Сподели:", "date": "2019.02.09", "title": "Питбул нахапа няколко души в Хасково"}
{"url": "https://pik.bg/%D0%B4%D0%BC%D0%B8%D1%82%D1%80%D0%B8%D0%B9-%D0%BF%D0%B5%D1%81%D0%BA%D0%BE%D0%B2-%D0%BF%D1%83%D0%B1%D0%BB%D0%B8%D0%BA%D0%B0%D1%86%D0%B8%D0%B8%D1%82%D0%B5-%D0%B7%D0%B0-%D1%82%D1%80%D0%B5%D1%82%D0%BE-%D0%BB%D0%B8%D1%86%D0%B5-%D0%BF%D0%BE-%D1%81%D0%BB%D1%83%D1%87%D0%B0%D1%8F-%D1%81%D0%BA%D1%80%D0%B8%D0%BF%D0%B0%D0%BB-%D0%B1%D1%83%D0%B4%D1%8F%D1%82-%D1%81%D1%8A%D0%BC%D0%BD%D0%B5%D0%BD%D0%B8%D1%8F-news818283.html", "text": "TACC, цитирана от \"Фокус\". Кремъл постави под съмнение достоверността на новите публикации за трето лице по случая „Скрипал“. Така говорителят на руското президентство Дмитрий Песков коментира докладите на журналистическите мрежи „Белингкет“ и „Индайдър“, съгласно които трети човек, свързан с отразяването на Сергей Скрипал и дъщеря му Юлия, може да е замесен в сходен инцидент в България от 2015 г., предава „Видяхме съобщенията за това. Има само един въпрос: как през 2015 г. може да остане незабелязано използването на някакво бойно отровно вещество в Европа, защо едва сега разбираме за това?“, попита Песков. „Не знам доколко това отговаря на действителността, не знаем на какво се основават съставителите на тази информация, не знам доколко са компетентни, кои изобщо са те и дали това е истина“, допълни говорителят на Кремъл. Сподели:", "date": "2019.02.09", "title": "Дмитрий Песков: Публикациите за трето лице по случая \"Скрипал\" будят съмнения"}
{"url": "https://pik.bg/%D0%BF%D0%BE%D0%BC%D0%BF%D0%B5%D0%B9%D0%BE-%D1%89%D0%B5-%D0%BE%D1%82%D0%BA%D0%B0%D0%B7%D0%B2%D0%B0-%D0%BE%D1%80%D0%B1%D0%B0%D0%BD-%D0%BE%D1%82-%D1%82%D1%83%D1%80%D1%81%D0%BA%D0%B8-%D0%BF%D0%BE%D1%82%D0%BE%D0%BA-news818285.html", "text": "Единият от вариантите е тръбата да премине от турска територия на българска, а след това да продължи към Сърбия, Унгария, Словакия. Пред унгарските власти Помпейо ще изрази и безпокойство от засилващото се присъствие на китайския телекомуникационен гигант \"Хуавей\". По-рано Държавният департамент съобщи, че от 11 до 15 февруари Помпейо ще посети няколко европейски страни - Унгария, Словакия, Полша, Белгия и Исландия. На 11-ти дипломат №1 на САЩ ще има среща в Будапеща с Виктор Орбан, с външния министър и с министъра на отбраната. С тях той ще обсъди двустранните отношения, в това число и сътрудничеството в отбраната, енергетиката и регионалната сигурност, подкрепата за Украйна, начините за противопоставяне на руското и китайското влияние и за укрепване на западния алианс. В Будапеща и в Братислава държавният секретар на САЩ ще обсъди засилването на сътрудничеството в сферата на сигурността с цел противопоставяне на руската агресия. На 12 февруари Помпейо ще има срещи с президента и премиера на Словакия, а след това във Варшава Помпейо ще разговаря с колегата си Яцек Чапутович. След Полша държавният секретар ще замине за Брюксел за среща с Федерика Могерини. Двамата ще обсъждат усилията за възстановяването на демокрацията във Венецуела и подкрепата за временния президент Хуан Гуайдо, както и укрепването на европейската сигурност и противопоставянето на заплахи, идващи от Русия и Иран, отбелязва БНР. Държавният секретар на САЩ Майк Помпейо ще използва визитата си в Унгария следващата седмица, за да призове премиера Виктор Орбан да се откаже от планираното включване на страната към газопровода \"Турски поток\", съобщи днес представител на американската администрация, цитиран от Ройтерс. Сподели:", "date": "2019.02.09", "title": "Помпейо ще отказва Орбан от \"Турски поток\""}
{"url": "https://pik.bg/%D0%B3%D1%83%D1%87%D0%B8-%D0%B8%D0%B7%D1%82%D0%B5%D0%B3%D0%BB%D0%B8-%D0%BE%D1%82-%D0%BF%D1%80%D0%BE%D0%B4%D0%B0%D0%B6%D0%B1%D0%B0-%D0%BF%D1%83%D0%BB%D0%BE%D0%B2%D0%B5%D1%80-%D0%B7%D0%B0%D1%80%D0%B0%D0%B4%D0%B8-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D0%B5-%D0%B2-%D1%80%D0%B0%D1%81%D0%B8%D0%B7%D1%8A%D0%BC-news818044.html", "text": "Модна къща „Гучи“ оттегли от продажба свой артикул, след като компанията получи обвинение, че е расистки. Дрехата е черен пуловер тип поло с висока почти до очите яка и процеп с червена уста, а според някои дрехата наподобява карикатура на афроамериканско лице. В изявлението на \"Гучи\", публикувано в социалната мрежа, се казва, че компанията се извинява за обидата, която е предизвикал техният артикул. Той спешно е бил изтеглен от продажба. Модната къща ще продължи да се придържа към многообразието \"основна ценност, която трябва да се съблюдава, да се уважава и да бъде водеща при вземането на всяко решения.\" Това е често срещан проблем в модните среди напоследък. Миналия декември \"Прада\" прекрати продажбите на серия с образ, който имаше кафява кожа и огромни червени устни, също поради оплаквания, че прилича на шарж на афроамериканско лице. Създателите на световноизвестният бранд \"Долче и Габана\" пък отмениха свое ревю в Шанхай и се извиниха, след като тяхна реклама - на която азиатка се опитва безуспешно да яде пица и спагети с пръчици за китайска храна, предизвика обвинения в расизъм и погазване на културни традиции. Сподели:", "date": "2019.02.09", "title": "\"Гучи\" изтегли от продажба пуловер заради обвинение в расизъм"}
{"url": "https://pik.bg/%D1%81%D0%BF%D0%B5%D1%88%D0%BD%D0%B8%D1%8F%D1%82-%D0%BC%D0%B5%D0%B4%D0%B8%D1%86%D0%B8%D0%BD%D1%81%D0%BA%D0%B8-%D0%B5%D0%BA%D0%B8%D0%BF-%D1%81-%D0%BF%D0%BE%D1%82%D1%80%D0%B5%D1%81%D0%B0%D0%B2%D0%B0%D1%89-%D1%80%D0%B0%D0%B7%D0%BA%D0%B0%D0%B7-%D0%B7%D0%B0-%D1%83%D0%B6%D0%B0%D1%81%D0%B0-%D0%BD%D0%B0-%D0%B0%D0%BC-%D1%81%D1%82%D1%80%D1%83%D0%BC%D0%B0-%D1%81%D0%BC%D0%B0%D1%87%D0%BA%D0%B0%D0%BD%D0%B8-%D0%BA%D0%BE%D0%BB%D0%B8-%D0%B7%D0%B0%D1%82%D0%B8%D1%81%D0%BD%D0%B0%D1%82%D0%B8-news818392.html", "text": "Верижният слъсък на повече от 20 автомобила стана на новия участък от магистралата в близост до Сандански. Един човек загина, а 10 бяха ранени. Д-р Агнеса Янева обясни, че всеки ден има обявени случаи за катастрофи, за пострадали хора и инвалидизирани, по думите ѝ Кресненското дефиле е рисков район. За тежката катастрофа лекарката казва, че в съзнанието ѝ остава картината на много ранени хора, с мъка в душата за себе си и своите близки. По думите ѝ най-доброто в този случай е това, че няма пострадали деца. \"Притесняваме се, че в такава катастрофа ще има много жертви, но гледаме да реагираме веднага по най-бързия начин\", посочи още д-р Агнеса Янева. Смачкани коли, затиснати хора – това е гледката, която е запомнила и медицинската сестра Ирина Руссо. \"В първия момент реагираме до най-близко пострадалия, в случая това беше една жена, няколко мъже  изтеглиха кола, за да я извадят. Другите бяха по-далече и достъпа до тях беше по-труден\", спомня си Ирина. \"Бих посъветвала хората да шофират внимателно и винаги да се съобразяват с пътната обстановка, защото в случая мъглата беше много гъста и явно скоростта е била висока\", отбеляза още Ирина Руссо. Доктор Агнеса Янева и медицинска сестра Ирина Руссо от Спешна помощ в града първи се отзовават на място на катастрофата на автомагистрала Струма в началото на седмицата, съобщава Би Ти Ви. Сподели:", "date": "2019.02.09", "title": "Спешният медицински екип с потресаващ разказ за ужаса на АМ \"Струма\": Смачкани коли, затиснати хора"}
{"url": "https://pik.bg/%D0%BA%D0%B5%D0%BD%D0%B3%D1%83%D1%80%D1%83-%D0%BF%D0%B0%D1%81%D0%B5-%D1%82%D0%BE%D0%B0%D0%BB%D0%B5%D1%82%D0%BD%D0%B0-%D1%85%D0%B0%D1%80%D1%82%D0%B8%D1%8F-%D0%B2-%D0%B0%D0%B2%D1%81%D1%82%D1%80%D0%B0%D0%BB%D0%B8%D0%B9%D1%81%D0%BA%D0%BE-wc-%D0%B2%D0%B8%D0%B4%D0%B5%D0%BE-news818152.html", "text": "Посетител на австралийска обществена тоалетна с изненада се натъкнал на кенгуру, което си похапвало от руло с тоалетна хартия, съобщава агенция ЮПИ. Дейвид Мъгълтън отишъл да се облекчи във WC-то на къмпинга \"Уилпена понд\" в южната част на Австралия. Но той така и не могъл да се добере до набелязаната от него кабинка, тъй като на пътя му се изпречило двуутробното. Мъгълтън набързо извадил смартфона си и започнал да снима необичайната сцена. В клипчето, качено в социалните мрежи, се чува как мъжът пита животното: \"Би ли все пак ме пуснал да мина? Мислиш ли, че е вкусно това, което си похапваш?\", информира БТА. Сподели:", "date": "2019.02.09", "title": "Кенгуру пасе тоалетна хартия в австралийско WC (ВИДЕО)"}
{"url": "https://pik.bg/%D1%80%D0%B0%D0%B9%D0%BD%D0%B0-%D0%B7%D0%B0%D0%B6%D0%B8%D0%B2%D1%8F-%D1%81-%D0%B3%D0%B0%D0%B4%D0%B6%D0%B5%D1%82%D0%BE-news818063.html", "text": "Певицата и ММА боецът свиват любовно гнездо в родния и за двамата Сандански. С това действие Райна показва, че в лицето на Валери намира правилния за нея човек. Райна изцяло пренася багажа си в дома на гаджето. Певицата, която е с 10 години по-голяма от възлюбения си, се държи като истински домакиня в дома на Тюлеков. Пилето на фолка се грижи апартаментът да е в приличен вид. Освен че чисти, Райна глези и гаджето с всякакви вкуснотии за вечеря, пише всекидневник. Самата певица се похвали какви гозби спретва на Валери. Всяка вечер Райна приготвя салата освен основно ястие. Тъй като и двамата спортуват, те залагат повече на здравословна храна. В менюто им присъстват най-вече риба и пилешко. Разбира се, певицата и ММА боецът не сядат на масата без чаша вино. Райна вече обсъжда идеята с любимия си да имат дете. Певицата е на 37 години и ако изчака още малко, може да изпусне последния влак да бъде майка. Двамата вече правят опити за бебе, разкриват близки до двойката. Райна и половинката й са заедно от миналата година. Любовта им пламва от пръв поглед. След няколко срещи Райна решава да запознае избраника си с родителите си. Валери допада на семейството на певицата още при първата им среща. Двойката са страстни почитатели на пътуванията. Всеки месец те отскачат до някое романтично място. Райна и Валери посрещнаха Нова година в Испания. Те решиха да се отдадат на истински любовен романс в Барселона и прекараха последните часове от старата година сами, не в шумни компании. Сериозна крачка в живота си предприе Райна. Пилето на фолка заживя с гаджето си Валери Тюлеков. Сподели:", "date": "2019.02.09", "title": "Райна заживя с гаджето"}
{"url": "https://pik.bg/%D0%BC%D0%B8%D1%81%D1%82%D0%B5%D1%80%D0%B8%D0%BE%D0%B7%D0%BD%D0%B0-%D0%B1%D0%BE%D0%BB%D0%B5%D1%81%D1%82-38-%D0%B3%D0%BE%D0%B4%D0%B8%D1%88%D0%BD%D0%B0-%D0%B6%D0%B5%D0%BD%D0%B0-%D0%BF%D1%80%D0%B5%D0%B7-%D0%B4%D0%B5%D0%BD%D1%8F-%D0%B5-%D0%B2-%D0%B8%D0%BD%D0%B2%D0%B0%D0%BB%D0%B8%D0%B4%D0%BD%D0%B0-%D0%BA%D0%BE%D0%BB%D0%B8%D1%87%D0%BA%D0%B0-%D0%B0-%D0%BF%D1%80%D0%B5%D0%B7-%D0%BD%D0%BE%D1%89%D1%82%D0%B0-%D1%85%D0%BE%D0%B4%D0%B8-news818083.html", "text": "Необичайно и непознато за медицинската наука заболяване разболяло 38-годишната Филипина Цонева от Велико Търново. Жената обиколила десетки лекари и специалисти, които оставали озадачени от състоянието й и не могли да кажат категорична диагноза. Странният случай според тях е медицински феномен. Филипина не може да ходи през деня и единственият й шанс за придвижване е инвалидната количка. Нощем обаче всичко се променя и тя използва краката си напълно пълноценно, пише \"Борба\". Заради болестта 38-годишната жена изцяло е преобърнала режима си на живот – в 02:00 часа се къпе, готви, върши домакинска работа и всякакви други дейности, но когато се покаже слънцето – краката й отново отказват и става инвалид. Филипина има три висши образования – по история и география, туризъм и право. Работила като учителка, но голямото й желание било да стане разследващ полицай. По стечение на обстоятелствата кандидатствала за военослужеща в химическото поделение в Горна Оряховица и в края на 2008 година била назначена. Кошмарът започнал в началото на 2017 година. Първоначално усещала, че нещо странно се случва с левия й крак. „Чувствах, че все едно кракът ми изпада в безтегловност, когато ходя известно време. След кратка почивна всичко се нормализираше. Не можех да оставя нещата така и отидох на преглед във Военно медицинска академия в София. Първоначално ми направиха ядрено магнитен резонанс на кръста, за да изключват възможността за дискова херния. Изследването потвърди, че няма проблем в тази област, а след това преминах скенер на главата, при който медиците забелязаха лезии“, обясни търновката. Професорът, който се заел със случая й, заключил, че става дума за множествена склероза. Тя обаче имала съмнения за диагнозата, тъй като нямала присъщите за болестта симптоми – проблем с очите, загуба на ориентация, световъртежи и слабост в ръцете. Въпреки това се доверила на екипа и останала за хоспитализация. „Започнаха да ми вливат кортикостероиди и да ми прилагат урбазон, слагаха ми системи в продължение на 5 дни, което ми оказа негативно въздействие. Аз спрях да ходя, докато останалите пациенти с тази диагноза се подобряваха при такова лечение. Отидох в болницата сама на крака, без да ме придружава никой, а с всеки изминал ден се влошавах и нещата се усложняваха. Накрая на престоя ми спрях да ходя нормално, но най-любопитното е че нощем се движех свободно. Медицинските сестри и лекарите бяха шокирани от състоянието ми. Не бяха виждали подобно нещо“, разказа Филипина. На 25 юни я изписали с уговорката да се върне на 20 август, за поддържаща терапия. В този един месец Филипина се придвижвала сама, макар да има затруднения, но шофирала и дори ходела без чужда помощ. Посетила няколко пъти минералния басейн в Полски Тръмбеш и това й повлияло положително, защото започнала да изкачва по-лесно стъпала пред жилищния й блок. Когато се върнала в болницата и приложили отново кортикостероиди и това категорично влошило състоянието й. От тогава загубила възможността денем да използва краката си. След това започнала да ходи на различни лекари и да се подлага на всевъзможни изследвания – кръвни, генетични, хормонални., но никой медик не можел да кажа какво й има. Ходила на иглотерапия, посещавала барокамера, подложила се на репетитивна транскраниална магнитна стимулация – нищо не дало резултат. Потърсила помощ и от лекар в Турция, който също вдигнал ръце. 38-годишната жена предполага, че странното заболяване се е отключило след поставени й ваксини за хепатит В и човешки папилома вирус. „Мисля, че тези ваксини може да са предизвикали болестта. Поставиха ми ги през 2013 година и вероятно бавно са започнали да действат отрицателно и да ме унищожават. Същото предположи и известният доц. д-р Димитър Чакъров в София. Той беше озадачен след като му споделих симптомите и каза, че макар да е на 80 години – подобно заболяване не е срещал“, заяви Филипина. Дългогодишният специалист й предписал имуноглуболини, които трябва да й се вливат всеки месец. Те струват по 700 лв. Тяхната цена е непосилна за жената и има нужда от финансова подкрепа, за да си ги позволи, защото не се полагат по здравна каса. Сподели:", "date": "2019.02.09", "title": "МИСТЕРИОЗНА БОЛЕСТ! 38-годишна жена през деня е в инвалидна количка, а през нощта ходи"}
{"url": "https://pik.bg/%D1%81%D0%B2%D1%8F%D1%82-%D0%B4%D0%B5%D0%BD-%D1%86%D1%8A%D1%80%D0%BA%D0%B2%D0%B0%D1%82%D0%B0-%D0%BF%D0%BE%D1%87%D0%B8%D1%82%D0%B0-%D1%80%D0%B0%D0%B7%D0%B4%D0%B5%D0%BB%D0%B5%D0%BD%D0%B8-%D0%BE%D1%82-%D0%B4%D1%83%D1%85%D0%B0-%D0%BD%D0%B0-%D0%B7%D0%BB%D0%BE%D1%82%D0%BE-%D0%BF%D1%80%D0%B8%D1%8F%D1%82%D0%B5%D0%BB%D0%B8-%D0%B0-%D0%B7%D0%B0%D1%80%D0%B0%D0%B4%D0%B8-%D1%82%D1%8F%D1%85-%D0%BF%D0%BE%D0%B2%D0%BE%D0%B4-%D0%B4%D0%B0-%D0%BF%D0%BE%D1%87%D0%B5%D1%80%D0%BF%D0%B8-news818268.html", "text": "- в град Антиохия един свещеник на име Саприкий и един християнин на име Никифор, били свързани помежду си с тясно приятелство. В такава дружба те проживели няколко години. Но духът на злобата смутил мира, който съществувал между тях; те се скарали и страшна вражда заменила предишното приятелство. След известно време обаче Никифор разбрал, колко грешни и неугодни Богу са чувствата на вражда и пожелал да се помири със Саприкия. Но Саприкий не искал и да чуе за това. Напразно Никифор прибягвал до посредничеството на общи приятели. Саприкий упорствувал в своята вражда, забравяйки, че Господ не приема молитвите на тия люде, които таят в ръцете си злоба против ближния. Той не искал и да чуе за Никифора. Когато тоя със сълзи падал при нозете му и го молил за примирение, Саприкий мълчаливо се отдалечавал и не искал дори да погледне предишния свой приятел. Това било около половината на третото столетие. Настанало тежко гонение против християните. Саприкий, като свещеник, бил хванат пръв и отведен на съд при управителя Той безстрашно изповядал пред него вярата си. – Нашита царе Валериан и Галиен – казал управителят –заповядват: всички, които се наричат християни, или да принесат жертва на боговете, или да бъдат предадени на мъчителна смърт. – Аз съм християнин – отговорил Саприкий. – Покланям се само на истинския Бог, Създателя на света, и не мога да се поклоня на идолите, които само са създания на човешки ръце. Управителят заповядал жестоко да мъчат Саприкия, който с необикновена твърдост претърпял ужасните страдания и казал на управителя: \"Ти имаш власт само над тялото ми, а душата ми Бог пази. Който я е създал!\" Като видял, че мъченията не могат да склонят Саприкия да се отрече от вярата, управителят го осъдил на смърт. Повели свещеника към лобното място. Изведнъж шествието било спряно от Никифора. Като паднал при нозете на Саприкия, той му казал: \"Мъчениче Христов, прости ми, ако съм виновен пред тебе!\" Но Саприкий с гняв се отвърнал от него. Никифор продължавал да го моли: \"Мъчениче Христов! – повтарял той – прости ми, ако аз, като човек, съм съгрешил пред тебе. Ти скоро ще получиш мъченически венец от Христа, понеже не си се отрекъл от Него и твърдо си изповядал Неговото свято име. Прости ми преди смъртта си!\" Саприкий не искал дори да отговори на Никифора. Толкова силна била враждата му. Войниците, които го отвеждали на смърт, се чудели как може един човек пред смъртта си да таи толкова злоба и омраза. Те казали на Никифор: \"Тоя човек отива на смърт. Той вече не може да ти вреди. Защо трябва толкова настоятелно да го молиш за прошка? – Вие не знаете, какво желая аз от изповедника Христов, – от говорил Никифор. – Но Бог знае това. Когато дошли на определеното място, Никифор трети път казал на Саприкий: \"Моля те, мъчениче Христов, прости ми, ако аз, като човек, съм съграшил пред тебе. Писано е: Искайте и ще ви се даде (Мат. 7:7), аз искам от тебе прощение\". Но и тук Саприкий останал неумолим, не приел молбата на брата, не смекчил гнева си, и Господ го наказал за неговото жестокосърдие. Господ, праведният Съдия, отнел от него благодатната сила, която го укрепявала сред мъченията и сърцето на Саприкий, немилосърдно и жестоко, се изпълнило веднага с малодушен страх от смъртта. Когато дошло времето да наведе глава под меча, той веднага се отрекъл от Христа и извикал с висок глас: \"Не ме убивайте! Ще направя всичко, каквото заповядват царете: ще се поклоня на боговете и ще им принеса жертва\". Тия думи ужасили Никифор. \"Какво правиш, възлюбени брате? – извикал му той. – Опомни се, не се отричай от Господа, не изгубвай небесния венец, който ти си сплел чрез много страдания! Ти вече стоиш пред вратата на чертога Христов, и Господ ще ти даде вечен живот за временната смърт, която ще приемеш за Неговото име!\" Но увещанията на Никифор останали безполезни. Саприкий затворил сърцето си за гласа на любовта и милосърдието, и то сега останало глухо и за спасителните съвети. Той повторил отречението си. Тогава Никифор, обръщайки се към войниците, извикал: \"Мене със смърт накажете! Аз съм християнин!\" Един от войниците се затекъл при управителя и му разказал, че Саприкий се отказал от Христа, но един друг, на име Никифор, се обявил за християнин и бил готов да умре за вярата си. Управителят заповядал да освободят Саприкий, а на Никифор да отсекат главата. Никифор радостно склонил глава под меча. Сподели:", "date": "2019.02.09", "title": "СВЯТ ДЕН: Църквата почита разделени от духа на злото приятели, а заради тях повод да почерпи има..."}
{"url": "https://pik.bg/%D1%82%D0%BE%D0%B2%D0%B0-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5-%D0%B2%D0%B8%D0%B4%D0%B8-%D1%81%D0%B0%D0%BC%D0%BE-%D0%B2-%D1%80%D1%83%D1%81%D0%B8%D1%8F-%D0%BA%D0%B0%D0%BC%D0%B8%D0%BB%D0%B0-%D0%B4%D1%8A%D1%80%D0%BF%D0%B0-%D0%BB%D0%B0%D0%B4%D0%B0-%D0%B2-%D1%81%D0%BD%D0%B5%D0%B3%D0%B0-%D0%B2%D0%B8%D0%B4%D0%B5%D0%BE-news818180.html", "text": "\"Лада Нива\" е придобила култов статут за феновете, благодарение на всъдеходните си способности. Дори този високопроходим автомобил обаче понякога се оказва безпомощен в големия руски сняг. И се налага да търси помощ, за да се измъкне. Видео, заснето в околностите на руския град Саратов, развесели много любителите на колите. Причината - странният помощник, който помогна на Нивата да се измъкне от снега - камила, предава \"Днес.бг\". Животното е част от цирка в Саратов и често е използвано за разходка на местните деца. Сега обаче то свърши друга работа - дресьорите на животното го докарват при затъналата кола и проблемът със затъването в снега бързо бе разрешен. Сподели:", "date": "2019.02.09", "title": "ТОВА МОЖЕ ДА СЕ ВИДИ САМО В РУСИЯ: Камила дърпа \"Лада\" в снега (ВИДЕО)"}
{"url": "https://pik.bg/%D1%87%D0%B5%D1%80%D0%BD%D0%BE-%D0%BC%D0%BE%D1%80%D0%B5-%D0%BF%D1%83%D1%81%D0%BD%D0%B0-%D0%B1%D0%B8%D0%BB%D0%B5%D1%82%D0%B8%D1%82%D0%B5-%D0%B7%D0%B0-%D1%86%D1%81%D0%BA%D0%B0-news818183.html", "text": "Поради очаквания голям интерес към срещата от първия пролетен кръг на Първа професионална лига между отборите на Черно море и ЦСКА, ръководството на варненския клуб пуска предварителна продажба на билети, съобщиха от клуба. От сряда, 13 февруари, до петък, 15 февруари, те ще се продават от 10 до 17 часа в офисите на администрацията на стадион \"Тича\". В деня на мача - 16 февруари, билети могат да бъдат закупени от 12 часа от касите на клубното съоръжение на варненци. Цената на билетите е шест лева. Срещата от 21-вия кръг между Черно море и ЦСКА е на 16 февруари, събота, от 15.00 часа във Варна. С него двата отбора подновяват участието си в Първа лига след зимната пауза. В класирането \"моряците\" заемат 6-то място с 31 точки, \"армейците\" са на 2-ра позиция с 45 т., на 6 пункта зад лидера Лудогорец. Срещата в морската столица ще бъде и официален дебют на Любо Пенев на ЦСКА. По-рано днес от \"Българска армия\" обявиха, че легендата сменя Нестор Ел Маестро на треньорския пост. Сподели:", "date": "2019.02.09", "title": "Черно море пусна билетите за ЦСКА"}
{"url": "https://pik.bg/%D0%BE%D1%82-%D0%BA%D0%B0%D0%BC%D0%BF-%D0%BD%D0%BE%D1%83-%D1%81-%D0%B8%D0%BD%D1%82%D0%B5%D1%80%D0%B5%D1%81-%D0%BA%D1%8A%D0%BC-%D0%B2%D1%83%D0%BD%D0%B4%D0%B5%D1%80%D0%BA%D0%B8%D0%BD%D0%B4%D0%B0-%D0%B6%D0%BE%D0%B0%D0%BE-%D1%84%D0%B5%D0%BB%D0%B8%D0%BA%D1%81-news818110.html", "text": "Барселона също се нареди на опашката за подписа на атакуващия халф на Бенфика Жоао Феликс твърди \"Ел Мундо Депортиво\". 19-годишният футболист ще бъде една от най-големите и апетитни летни трансферни хапки, след като не спира да впечатлява с изявите си за португалския клуб. Младокът има на сметката си 12 мача и 6 гола за тима от Лисабон в първенството и успя да привлече погледите на тимове като Реал (Мадрид), Челси и Манчестър Юнайтед. Изданието отбелязва, че от Барса от доста време насам следят развитието на младия състезател и планират да отправят оферта за привличането му през лятото. Към момента едно е сигурно - при всички положения Бенфика няма да се раздели никак евтино със своя суперталант, акцентира \"Гол\". Сподели:", "date": "2019.02.09", "title": "От \"Камп Ноу\" с интерес към вундеркинда Жоао Феликс"}
{"url": "https://pik.bg/18-%D0%B2-%D0%B1%D0%B8%D1%82%D0%BA%D0%B0-%D0%B7%D0%B0-100-%D0%B1%D0%BE%D0%BD%D0%B0-%D0%B3%D0%BE%D1%82%D0%B2%D0%B0%D1%87-%D0%BD%D0%B0-%D0%BF%D0%B5%D1%82%D1%80%D0%BE%D0%BB%D0%B5%D0%BD-%D0%BC%D0%B0%D0%B3%D0%BD%D0%B0%D1%82-%D0%B8-%D1%87%D0%BE%D0%B2%D0%B5%D0%BA-%D0%BD%D0%B0-%D0%B3%D0%BE%D1%80%D0%B4%D1%8A%D0%BD-%D1%80%D0%B0%D0%BC%D0%B7%D0%B8-%D0%B2%D0%BB%D0%B8%D0%B7%D0%B0%D1%82-%D0%B2-%D0%B0%D0%B4%D1%81%D0%BA%D0%B0%D1%82%D0%B0--news818224.html", "text": "Човек на един от най-известните кулинари в света - Гордън Рамзи и личен готвач на петролен магнат са сред \"най-цветните\" участаници в новия сезон на \"Hell’s Kitchen\". Те двамата, плюс още 16 майстори на кулинарното изкуство, селектирани след 1200 кандидати, ще прекрачат прага на Адската кухня на 26 февруари. Това, което обединява и 18-те избрани участници е, че освен професионалисти с опит в кухнята, са и изявени личности, с интересна биография и различни таланти. Мъжкият отбор явно ще бъде представен само от добре сложени готвачи, тъй като средният ръст на участниците е е 1.90 м. Средната възраст е Христовата - 33 години, като най-младият участник е на 23, а най-възрастният на 43 години. Сред мъжете има египтянин, баща на 5 деца, главен готвач на ресторант в Лондон, шеф на ресторант на 5-звезден круизен кораб, шеф на основния ресторант на 5-звездния хотел \"Мариот\" в САЩ и готвач в ресторант \"Петрус\", който принадлежи на Гордън Рамзи. Интересно е, че той не посочва Рамзи сред шефовете, на които се възхищава. Дамите по нищо няма да им отстъпват. Тяхната средна възраст е малко по-висока - 35 години, най-младата участничка също е на 23 години, а най-възрастната дама е на 53. Освен истински професионалисти в кулинарията, дамите имат и интересни странични хобита и умения - дизайнерка, спортистка, певица, художничка, собственик на три ресторанта в Испания, възпитаничка на престижната кулинарна академия в Истанбул, суши-шеф и собственик на сладкарница, пътешественик-авантюрист, оцелял в екстремни пътувания в Аляска и след обир в Москва ще мерят сили в кухнята на шеф Ангелов. 18-те участници влизат в Адската кухня на шеф Виктор Ангелов на 26 февруари, шоуто ще се излъчва по Нова тв. Сподели:", "date": "2019.02.09", "title": "18 В БИТКА ЗА 100 БОНА: Готвач на петролен магнат и човек на Гордън Рамзи влизат в Адската кухня на шеф Ангелов"}
{"url": "https://pik.bg/%D1%81%D0%B5%D0%BD%D0%B7%D0%B0%D1%86%D0%B8%D0%BE%D0%BD%D0%BD%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0-%D1%81%D0%BB%D0%B5%D0%B4%D0%B0-%D0%B2-%D1%81%D0%BB%D1%83%D1%87%D0%B0%D1%8F-%D1%81%D0%BA%D1%80%D0%B8%D0%BF%D0%B0%D0%BB-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8-%D1%81%D0%B0%D0%B9%D1%82-%D0%BE%D0%B1%D1%8F%D0%B2%D0%B8-%D0%B5%D0%B4%D0%B8%D0%BD-%D0%BE%D1%82-%D0%B0%D1%82%D0%B5%D0%BD%D1%82%D0%B0-news818136.html", "text": "За българска следа в случая \"Скрипал\" съобщи британският сайт за разследвания Bellingcat. Третият заподозрян за отравянето на бившия полковник от руското Главно разузнавателно управление (ГРУ) Сергей Скрипал и дъщеря му Юлия Скрипал, наречен Сергей Федотов, е пристигнал в Бургас на  24 април 2015 г. от Москва. Той е имал билет за полет от българската за руската столица за 30 април същата година, но неговото място е останало празно. Вместо това Федотов се е появил на международното летище \"Мустафа Кемал Ататюрк\" в Истанбул и е излетял от най-големия турски град за Москва на 28 април с билет, купен в последната минута. На същата дата българският бизнесмен и оръжеен бос Емилиан Гебрев припадна в софийски хотел след отравяне, изпадна в кома и остана в болница почти месец, пише изданието. Федотов е пристигнал отново в България на 24 май 2015 г., но отново не е използвал билета си за връщане от София. Вместо на 30 май да излети от българската столица, той е отпътувал за родината си от Белград два дни по-рано. Името на Федотов излезе вчера като третият човек, който е участвал в атентата срещу семейство Скрипал от началото на март 2018 г. в английския град Солсбъри. Преди това бяха обявени имената на други двама агенти на ГРУ - Анатолий Чепига, известен като Руслан Боширов, и Александър Мишкин, известен като Александър Петров. Британският вестник \"Дейли мейл\" днес съобщи, че в опита за убийство на Скрипал са участвали общо петима души. \"Имената на останалите замесени ще бъдат съобщени в рамките на седмици\", пише в обширен материал. Защо научаваме чак сега тези подробности, попита говорителят на руския президент Владимир Путин - Дмитрий Песков, написа газета.ру. С този въпрос прессекретарят на Кремъл реагира на публикацията, че третият заподозрян за атентата срещу бившия полковник от руското Главно разузнавателно управление (ГРУ) Сергей Скрипал и дъщеря му Юлия Скрипал, наричан Сергей Федотов, е бил замесен в отравянето на българския бизнесмен Емилиан Гебрев през 2015 г. \"Самата информация поражда въпроси. Как употребата на бойно отровно вещество на европейска територия е останала незабелязана? Защо научаваме тази информация с почти четиригодишно закъснение? Ние също не знаем доколко тази информация се достоверна и на какви източници се основава тя\", посочи още Песков. Сподели:", "date": "2019.02.09", "title": "СЕНЗАЦИОННИ РАЗКРИТИЯ: Българска следа в случая \"Скрипал\"! Британски сайт обяви един от атентаторите за замесен в отравянето на български оръжеен бос"}
{"url": "https://pik.bg/%D1%88%D1%83%D0%BC-%D0%BD%D0%B0-%D0%BF%D0%B0%D1%80%D0%B8-%D0%BF%D0%BB%D0%BE%D0%B2%D0%B4%D0%B8%D0%B2-%D1%81%D1%82%D0%B0%D0%B2%D0%B0-%D0%BC%D0%BE%D0%BD%D1%82%D0%B5-%D0%BA%D0%B0%D1%80%D0%BB%D0%BE-%D0%BD%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5-news818035.html", "text": "Пловдив и Пловдивска област са на път да се превърнат в рай за хазартния бизнес. Обектите, в които се организират различни залагания, вече са над 80. Игралните зали в Пловдив са 38 и вече могат да си съперничат по брой с аптеките. От тях казината са три - \"Тримонциум\", \"Риц\" и \"Ефбет\". Последното обаче навярно губи статута си на казино и става игрална зала, тъй като от първи януари тази година няма лиценз за жива игра. Така международният оператор ще спори на пазара с големите местни вериги като \"Лас Вегас\", \"Империя\", \"Сезам\" и \"Континентал\". В Асеновград 6 обекта предлагат адреналин на мераклиите комарджии. В Раковски и Карлово има по 5 игрални зали. Комарджийниците в Първомай и Стамболийски са по три, а обекти за хазарт има и в четири села в областта - Труд, Цалапица, Ягодово и Белозем, където те са две, пише още \"Марица\". За да заработи една игрална зала или казино е нужен лиценз от Държавната комисия по хазарта. Той се подновява всяка година, а таксата зависи от броя на игралните автомати и масите. Например за казино с пет маси и 15 игрални автомата се плащат 35 000 лв. Отделно от това се дължат по 2000 лв. за всяка допълнителна игрална маса и по 100 лв. за всеки допълнителен игрален автомат. Според анализаторите в този бизнес се въртят милиарди обороти, а печалбите са многомилионни. За последните три години приходите в държавния бюджет от хазартна дейност на територията на област Пловдив само от такси са около 16 милиона. Сподели:", "date": "2019.02.09", "title": "ШУМ НА ПАРИ: Пловдив става Монте Карло на Балканите"}
{"url": "https://pik.bg/%D0%B8%D1%81%D0%BA%D0%B0%D1%82%D0%B5-%D0%B4%D0%B0-%D0%B8%D0%BC%D0%B0%D1%82%D0%B5-%D0%B4%D0%BE%D0%B1%D1%80%D0%BE-%D0%BD%D0%B0%D1%81%D1%82%D1%80%D0%BE%D0%B5%D0%BD%D0%B8%D0%B5---%D0%B2%D0%B5%D0%B4%D0%BD%D0%B0%D0%B3%D0%B0-%D0%BC%D0%B0%D1%85%D0%BD%D0%B5%D1%82%D0%B5-%D1%82%D0%B5%D0%B7%D0%B8-%D0%BF%D0%B5%D1%82-%D1%85%D1%80%D0%B0%D0%BD%D0%B8-%D0%BE%D1%82-%D0%BC%D0%B5%D0%BD%D1%8E%D1%82%D0%BE-%D1%81%D0%B8-news818089.html", "text": "Хората са зависими от храната, за да съществуваме, за да са здрави и щастливи. Ето защо изразът \"Храната е лекарство и лекарството е храна“ е толкова верен. Често, когато човек изпадне в лошо настроение, прибягва до парченце шоколад, пише \"Розали\". Ето някои храни, които трябва да хапваме по-рядко, за да сме в добро благоразположение на духа и да се чувстваме щастливи. - те съдържат натрий, който води до депресии, умора, лошо настроение и главоболие – те съдържат рафинирана захар и наситени масла, които водят до апатия и променливо настроение - високото му съдържание на наситени с мазнини води до повишаване на килограмите и поява на целулит, което влияе лошо на настроението и самочувствието ни - освен високото съдържание на натрий, в тях има много сол и Е-та, които запушват артериите ни и изпращат негативни сигнали до мозъка ни - съдържа растително масло, което е с много Омега 6 мастни киселини, които разрушават Омега 3 към, които се стремим. Омега 6 киселините водят до възпаление и емоционални нестабилности Сподели:", "date": "2019.02.09", "title": "Искате да имате добро настроение - веднага махнете тези пет храни от менюто си"}
{"url": "https://pik.bg/%D0%B0%D0%B7%D0%B8%D1%81-%D0%BF%D0%B0%D0%B7%D0%B0%D1%80%D1%83%D0%B2%D0%B0-%D0%BD%D0%B0-%D0%BF%D1%80%D0%BE%D0%BC%D0%BE%D1%86%D0%B8%D1%8F-news818169.html", "text": "На промоция пазарува Азис. Ромският славей винаги се слави с марковите си дрехи, но се оказа, че ги купува само когато са намалени. Изпълнителят на \"Мотел\" пазарува онлайн в сайт, в който луксозните одежди са на половин цена. Азис е известен със своя огромен гардероб. В него има дрехи от всякакви световноизвестни марки, но се оказва, че и той гледа да ги купи изгодно. Сподели:", "date": "2019.02.09", "title": "Азис пазарува на промоция"}
{"url": "https://pik.bg/%D0%B4%D1%8A%D0%BB%D0%B3%D0%BE%D1%81%D1%80%D0%BE%D1%87%D0%BD%D0%BE-%D0%B4%D0%B0-%D0%BC%D0%B5%D0%B6%D0%B4%D1%83-%D0%BC%D0%B0%D0%BD-%D1%8E%D0%BD%D0%B0%D0%B9%D1%82%D0%B5%D0%B4-%D0%B8-%D0%B4%D0%B5-%D1%85%D0%B5%D0%B0-news818115.html", "text": "Вратарят на Манчестър Юнайтед Давид Де Хеа е много близо до подписването на нов петгодишен договор с отбора, твърди британското издание \"Метро\". Около бъдещето на стража имаше доста спекулации и по времето на Жозе Моуриньо се смяташе, че той при всички положения ще си тръгне от \"Олд Трафорд\", но с пристигането на Оле Гунар Солскяер ситуацията в тима се промени коренно и играчите си върнаха доброто настроение и желанието за игра. Договорът на Де Хеа изтичаше през лятото, но отборът се възползва от клаузата да го удължи за още година. Все пак обаче се смята, че той на практика се е разбрал със своите шефове да подпише контракт до лятото на 2024 година срещу седмична заплата в размер на 375 хиляди паунда. Де Хеа успя да се утвърди като жизненоважна част от титулярния състав на \"червените дяволи\" и в не един и два мача неговите фантастични изяви са спасявали отбора от лоши резултати, акцентира \"Гол\". Сподели:", "date": "2019.02.09", "title": "Дългосрочно \"ДА\" между Ман Юнайтед и Де Хеа?"}
{"url": "https://pik.bg/%D0%B1%D0%BE%D1%8F%D1%82-%D0%BD%D0%B0-%D0%BA%D0%BE%D0%B1%D1%80%D0%B0%D1%82%D0%B0-%D1%81-%D1%85%D0%B5%D0%BB%D0%B5%D0%BD%D0%B8%D1%83%D1%81-%D0%BF%D1%80%D0%BE%D0%BF%D0%B0%D0%B4%D0%BD%D0%B0-news818192.html", "text": "Боксовата среща между Кубрат Пулев и Робърт Хелениус, която трябваше да се проведе на 23 март, няма да се състои. Причината е, че финландецът с шведски паспорт е отказал да се качи на ринга в Лос Анджелис. Въпреки претенциите от щаба на Хелениус да няма реванш след изхода на двубоя, които също бяха уважени, след дълго обмисляне от щаба му отклониха предложението. Кубрат, който е интерконтинентален шампион на Световната боксова асоциация (WBA) и официален претендент за световната титла на Международната боксова федерация(IBF) продължава подготовката си на Белмекен в очакване на името на новия си съперник за боксовата гала на 23 март в 18-хилядната зала “Форум” в Лос Анджелис. На нея ще участва и Тервел Пулев, който от преди Нова година тренира в Лас Вегас. Сподели:", "date": "2019.02.09", "title": "Боят на Кобрата с Хелениус пропадна"}
{"url": "https://pik.bg/%D0%B8%D0%B2%D0%B0%D0%BD%D0%BA%D0%B0-%D1%82%D1%80%D1%8A%D0%BC%D0%BF-%D1%81-%D0%BD%D0%BE%D0%B2%D0%B0-%D0%B8%D0%BD%D0%B8%D1%86%D0%B8%D0%B0%D1%82%D0%B8%D0%B2%D0%B0-%D0%B7%D0%B0-%D0%BF%D0%BE%D0%BC%D0%BE%D1%89-%D0%BA%D1%8A%D0%BC-50-%D0%BC%D0%B8%D0%BB%D0%B8%D0%BE%D0%BD%D0%B0-%D0%B6%D0%B5%D0%BD%D0%B8-%D0%BF%D0%BE-%D1%81%D0%B2%D0%B5%D1%82%D0%B0-news818061.html", "text": "Дъщерята на американския президент Иванка Тръмп постави началото на нова инициатива на Белия дом, целяща да помогне на 50 милиона жени в развиващите се страни да напреднат в икономически план през идните 6 години, предаде БТА, като се позова на Асошиейтед прес. Инициативата е наречена \"Инициатива за глобално развитие и просперитет на жените\". Това е проект на Белия дом, оглавяван от високопоставения съветник и дъщеря на Тръмп - Иванка, поясни днес Белият дом. Президентът Доналд Тръмп нарече инициативата \"историческа стъпка\" и подписа меморандума за официален старт на програмата. В инициативата ще се включат Държавният департамент, Съветът по национална сигурност и други агенции. Тя цели координиране на настоящите програми и разработването на нови за подпомагане на жените в развиващите се страни в области като обучение за дадена професия, оказване на финансова подкрепа или осъществяване на законови реформи. В инициативата ще бъдат привлечени държавни и частни средства. Агенцията за международно развитие първоначално задели за нея 50 милиона евро. Иванка Тръмп ще представи инициативата на Конференцията по сигурността в Мюнхен. Част от поставянето на началото на инициативата бе обявеното партньорство между Агенцията за международно развитие и компанията Пепси за подпомагане на жените в Индия и споразумението между Агенцията за международно развитие и компанията за доставки Ю Пи Ес за подпомагане на жените предприемачи при износа на продукти. Същевременно американската първа дама Мелания произнесе реч на конференция за борба с наркотиците и зависимостите. Тя каза, че възстановяването след зависимост е възможно, предаде АП. На форума в Оксън хил в щата Мериленд първата дама разказа историята на Ашли Еванс, която е била зависима от опиоиди. Тя се е лекувала в продължение на година и сега се е възстановила. Именно Еванс беше сред гостите в Конгреса на първата дама по време на речта за Състоянието на Съюза, произнесена от Доналд Тръмп във вторник. Сподели:", "date": "2019.02.09", "title": "Иванка Тръмп с нова инициатива за помощ към 50 милиона жени по света"}
{"url": "https://pik.bg/%D1%83%D0%BD%D0%B8%D0%BA%D0%B0%D0%BB%D0%BD%D0%BE-%D0%B2%D1%80%D0%B5%D0%BC%D0%B5-%D1%81%D0%B8%D0%BD%D0%BE%D0%BF%D1%82%D0%B8%D1%86%D0%B8%D1%82%D0%B5-%D0%BE%D0%B1%D0%B5%D1%89%D0%B0%D0%B2%D0%B0%D1%82-%D1%81%D0%BB%D1%8A%D0%BD%D1%87%D0%B5%D0%B2%D0%B0-%D1%81%D1%8A%D0%B1%D0%BE%D1%82%D0%B0-%D0%B5%D1%82%D0%BE-%D0%BA%D1%8A%D0%B4%D0%B5-%D1%89%D0%B5-%D0%B1%D1%8A%D0%B4%D0%B5-%D0%BD%D0%B0%D0%B9-%D1%82%D0%BE%D0%BF%D0%BB%D0%BE-%D0%BA%D0%B0%D1%80%D1%82%D0%B0-news818292.html", "text": "През съботния ден облачността над страната ще продължи да се разкъсва и намалява и след обяд над повечето райони ще е предимно слънчево. В сутрешните часове на места в равнините и котловините видимостта ще е намалена. Това съобщават от от Националния институт по метеорология и хидрология (НИМХ). В Източна България ще духа слаб вятър от север-северозапад, в останалите райони ще остане почти тихо. Максималните температури ще са между 4° и 9°, в крайните югозападни райони - до 10°-12°. Атмосферното налягане е и ще бъде около средното за месеца. Над Черноморието преди обяд облачността ще е все още значителна, но по-късно през деня ще разкъсва и намалява. Преди обяд ще духа до умерен северен вятър, който след обяд ще отслабва. Максималните температури ще са 5°-6°. Температурата на морската вода е 6-7°. Вълнението на морето ще бъде 2 бала. Над планините сутринта облачността ще продължи да се разкъсва и намалява и през по-голямата част от деня ще е предимно слънчево. Вятърът ще се ориентира от северозапад и ще е умерен. Температурите ще се повишават и максималната на височина 1200 метра ще е около 4°, на 2000 метра - около минус 2°. Сподели:", "date": "2019.02.09", "title": "УНИКАЛНО ВРЕМЕ: Синоптиците обещават слънчева събота. Ето къде ще бъде най-топло (КАРТА)"}
{"url": "https://pik.bg/%D0%BC%D0%BE%D0%BD%D1%82%D0%B8%D1%80%D0%B0%D1%82-%D0%BD%D0%BE%D0%B2%D0%B8-%D1%82%D0%B0%D0%B1%D0%B5%D0%BB%D0%B8-%D0%BD%D0%B0-%D0%B0%D0%B2%D1%82%D0%BE%D0%B1%D1%83%D1%81%D0%BD%D0%B8%D1%82%D0%B5-%D1%81%D0%BF%D0%B8%D1%80%D0%BA%D0%B8-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-news818173.html", "text": "На всички автобусни спирки по централния пловдивски булeвард\" Цар Борис III Обединител“, вече са монтирани нови сини информационни табели. На тях има информация за преминаващите рейсове по линиите на масовия вътрешноградски градски транспорт. Работата се извършва от ОП \"Организация и контрол на транспорта“, като поетапно табели ще бъдат поставени на всички 500 спирки в града. Освен подобрения дизайн, актуализирана е и информацията в съответствие с настъпилите през последните години промени в маршрутите на градските автобуси, посочиха още от общинското предприятие. Сподели:", "date": "2019.02.09", "title": "Монтират нови табели на автобусните спирки в Пловдив"}
{"url": "https://pik.bg/%D0%BF%D0%BE-%D1%81%D1%82%D1%8A%D0%BF%D0%BA%D0%B8%D1%82%D0%B5-%D0%BD%D0%B0-%D1%82%D0%B0%D1%82%D0%BA%D0%BE-%D0%B8-%D0%B1%D0%B0%D1%82%D0%BA%D0%BE-%D0%BC%D0%B0%D0%BB%D0%BA%D0%B8%D1%8F%D1%82-%D1%81%D1%82%D0%BE%D1%80%D0%B0%D1%80%D0%BE-%D0%B7%D0%B0%D0%B1%D0%B8%D0%B2%D0%B0-%D0%BC%D0%B0%D1%86%D0%BA%D0%B8-%D0%BD%D0%B0-%D1%83%D1%87%D0%B0%D1%81%D1%82%D0%B8%D1%8F-%D0%BD%D0%B0-%D1%84%D0%B8%D0%BA%D0%B8---%D0%BF%D0%BE%D1%81%D0%BB%D0%B5%D0%B4%D0%BD%D0%B0%D1%82%D0%B0--news817205.html", "text": "Емрах Стораро се е отдал на обикаляне на клубове заедно с батко си Фики. Класната стая е заменена от задимените чалготеки, където се лее алкохол, а все още непълнолетният певец \"катери\" върхове, но не музикални, а сексуални… Вместо да заляга над уроците, младежът се е отдал на възможността да жъне успехи на любовния фронт, шанс който му се отдава благодарение на внезапно сполетялата го известност, превърнала го в желан обект за знайни и незнайни търсачки на слава. През уикенда 15 годишният ученик от 66-то СОУ \"Филип Станиславов\" е забърсал пет години по-голяма студентка по медицина в Стара Загора. Мийрем от Карлово и Емрах от Шумен се запознали на участието на баткото Фики. Както се знае Емрах не пропуска възможност да се мъкне на всяка негова клубна изява. 20-годишната кака пък моментално съзряла възможност да влезе в редиците на клана Стораро и се заседяла на масата на най-малкия член на фамилията, пише \"Lifeonline.bg\". Двамата си пийнали алкохолни напитки, което по принцип не би трябвало да се случва на ученик, правили си селфита, което не е незаконно. А Фики й пял на ушенце \"Пате, патенце\", както галено започнал да я нарича и Емрах след втората чаша уиски. Явно вечерния час не притеснявал Емрах, а 20 годишната кака Мими нямала проблем, че е толкова малък. След края на участието на Фики, красавицата била поканена в офиса на клуба, а от там всички се отправили към известен старозагорски хотел, където прекарали нощта с малкия Емрах. На сутринта с колата на Фики двамата братя оставили студентката от \"Тракийския университет\" в кв. \"Казански\" в Стара Загора. Въпреки че девойката се опитала да скрие нощните си похождения, тъй като семейството й е скромно и спазва каноните, цялата махала видяла лъскавата лимузина, от която слязла Мийрем, облечена с дискотечното си \"ансамбълче\" от предишната вечер. Сподели:", "date": "2019.02.09", "title": "ПО СТЪПКИТЕ НА ТАТКО И БАТКО: Малкият Стораро забива мацки на участия на Фики - последната му бройка е студентка по медицина (СНИМКИ)"}
{"url": "https://pik.bg/%D0%B4%D0%B5%D0%BC%D0%BE%D0%BD%D1%82%D0%B8%D1%80%D0%B0%D1%82-%D0%BC%D0%BE%D1%81%D1%82%D0%B0-%D1%83%D0%B1%D0%B8%D0%B5%D1%86-%D0%B2-%D0%B3%D0%B5%D0%BD%D1%83%D0%B0-%D0%BA%D1%8A%D0%B4%D0%B5%D1%82%D0%BE-%D0%B7%D0%B0%D0%B3%D0%B8%D0%BD%D0%B0%D1%85%D0%B0-43-%D0%BC%D0%B0-%D0%B4%D1%83%D1%88%D0%B8-news818084.html", "text": "Четири големи крика, разположени върху останките на моста от огромен кран, ще спуснат най-голямото парче бетон, което все още стои на мястото си. То е с размери 36 на 18 метра и тежи около 900 тона. Спускането от височина 48 метра ще отнеме около 8 часа. Криковете са същите, които бяха използвани за разчистването на останките след друга трагедия - катастрофата на кораба \"Коста Конкордия\". Освен големия брой жертви, срутването донесе и истински хаос в транспорта на Генуа. Градът вече строи нов мост, около който ще бъдат разположени точно 43 стълба с осветление, в памет на 43-та загинали. Новият мост ще струва 202 милиона евро, което го прави един от най-скъпите в Европа. Очаква се да бъде готов през пролетта на 2020 г., отбелязва БГНЕС. Започна цялостното демонтиране на моста \"Моранди\" в Генуа, който през август 2018 г. се срути и уби 43-ма души, пише АФП. Очаква се премиерът Джузепе Конте да присъства на началото на операцията. Сподели:", "date": "2019.02.09", "title": "Демонтират моста убиец в Генуа, където загинаха 43-ма души"}
{"url": "https://pik.bg/%D0%BF%D1%80%D0%B5%D0%B4%D0%B8%D0%B7%D0%B1%D0%BE%D1%80%D0%BD%D0%B8%D1%82%D0%B5-%D0%BC%D1%80%D1%8A%D1%81%D0%BD%D0%B8-%D1%82%D1%80%D0%B8%D0%BA%D0%BE%D0%B2%D0%B5-%D0%B2-%D1%83%D0%BA%D1%80%D0%B0%D0%B9%D0%BD%D0%B0-%D1%80%D0%B5%D0%B3%D0%B8%D1%81%D1%82%D1%80%D0%B8%D1%80%D0%B0%D1%85%D0%B0-%D0%BA%D0%B0%D0%BD%D0%B4%D0%B8%D0%B4%D0%B0%D1%82-%D0%B7%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D1%81-%D0%B8%D0%BC%D0%B5-%D1%8E%D1%80%D0%B8%D0%B9-%D1%82%D0%B8%D0%BC%D0%BE%D1%88-news818258.html", "text": "Кандидатът за президент на Украйна и бивш премиер на страната Юлия Тимошенко поиска да бъде оттеглена кандидатурата на съименика ѝ Юрий Тимошенко, предава РИА Новости, цитирана от Епицентър. Според нейните думи щабът на президента Петро Порошенко е извършил \"мръсна манипулация\" с регистрацията на Юрий Тимошенко, за да откъсне гласове от нея. Лидерката на партия \"Отечество\" смята, че двете еднакви фамилии с идентични инициали в бюлетините ще объркат избирателите. \"Те разчитат с този мошенически и унизителен способ да откраднат от мен някакви проценти и да ги дадат на човек, който няма нищо общо с президентството\", заяви Тимошенко. По-рано Централната избирателна комисия в Украйна регистрира още един кандидат за президент - изключения от партия \"Народен фронт\" депутат Юрий Тимошенко. За президентския пост в държавата претендират 42 души. Предизборната кампания започна на 31 декември, изборите ще се проведат на 31 март. Според социологическите допитвания засега в класирането води шоуменът Владимир Зеленски, Тимошенко е на второ място. Сподели:", "date": "2019.02.09", "title": "ПРЕДИЗБОРНИТЕ МРЪСНИ ТРИКОВЕ В УКРАЙНА: Регистрираха кандидат за президент с име Юрий Тимошенко"}
{"url": "https://pik.bg/%D1%85%D1%8A%D1%88%D0%BB%D0%B0%D0%BA-%D0%BE%D0%B1%D1%80%D0%B0-%D1%81%D0%B5%D0%BB%D1%81%D0%BA%D0%B0%D1%82%D0%B0-%D0%BA%D1%80%D1%8A%D1%87%D0%BC%D0%B0-%D0%B2-%D0%B1%D0%B0%D1%82%D0%B0-news818081.html", "text": "Хъшлак извърши немислимото - посегна върху селския храм на веселието и раздумката - кръчмата, като я ограби. Вчера около 10 часа сутринта в Районното управление в Поморие било получено съобщение за кражба от хоремага в село Бата. Тогава кръчмарят установил, че липсва сумата от 230 лв. В резултат на бързите полицейски действия е установен извършителят на деянието. Това е 19-годишен младеж от същото село, който направил пълни самопризнания и върнал откраднатите пари. Въпреки това по случая е образувано бързо полицейско производство. Сподели:", "date": "2019.02.09", "title": "Хъшлак обра селската кръчма в Бата"}
{"url": "https://pik.bg/%D1%8F%D0%BA-%D0%B2%D1%8A%D1%80%D0%B3%D0%B0%D0%BB-%D0%BC%D0%BC%D0%B0-%D1%82%D1%83%D1%80%D0%BD%D0%B8%D1%80-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B7%D0%B0%D0%B2%D1%8A%D1%80%D1%88%D0%B8-%D1%81-%D0%BC%D0%B0%D1%81%D0%BE%D0%B2-%D0%B1%D0%BE%D0%B9-news818310.html", "text": "ММА турнирът GMC 18, който се провежда в Германия, привлече неочаквано вниманието към себе си, но не със спортно постижение, а с масов бой. Въргалът започнал по време на едно от единоборствата. В битката за титлата турчинът Омер Солмаз започнал откровено да налага немеца Феликс Шифарт, който вече не можел да се защити. Треньорите му хвърлили кърпата, но съдията не прекратил борбата. Тогава момчетата от отбора на германеца прескочили загражденията и се хвърлили да бранят Феликс. От отбора на турчина също се намесили яки здравеняци. Въпреки въргала, съдиите отредили победа на Омер Солмаз. Сподели:", "date": "2019.02.09", "title": "ЯК ВЪРГАЛ: ММА турнир в Германия завърши с масов бой"}
{"url": "https://pik.bg/%D0%B8%D0%BD%D1%81%D1%83%D0%BB%D0%B8%D0%BD%D0%BE%D0%B2%D0%B0-%D1%82%D0%B5%D1%80%D0%B0%D0%BF%D0%B8%D1%8F-%D1%80%D0%B0%D0%B7%D1%80%D0%B0%D0%B1%D0%BE%D1%82%D0%B8%D1%85%D0%B0-%D1%85%D0%B0%D0%BF%D1%87%D0%B5-%D0%B8%D0%BD%D0%B6%D0%B5%D0%BA%D1%86%D0%B8%D1%8F-%D0%BA%D0%B0%D1%82%D0%BE-%D0%BE%D0%B1%D1%8A%D1%80%D0%BD%D0%B0%D1%82%D0%B0-%D0%BA%D0%BE%D1%81%D1%82%D0%B5%D0%BD%D1%83%D1%80%D0%BA%D0%B0-news818243.html", "text": "Американски учени разработиха хапче-инжекция с размерите на грах, което доставя инсулин през стомаха и чиято стоманена обвивка препятства стомашната киселина да разгради медикамента, предаде БТА. Учените от Масачузетския технологичен институт (МТИ) изобретили новото хапче, следвайки принципа, по който се изправя обърната по гръб костенурка. Това става благодарение на специфичната форма на нейната черупка. Новото устройство има същата форма и съдържа микроинжекция. Иглата е от сух инсулин и се задейства с миниатюрен захарен диск. Стомашната киселина разгражда захарта, инсулинът се усвоява през стените на стомаха, а обвивката от неръждаема стомана се изхвърля през червата. Десетилетия наред са правени опити да бъде разработен инсулин за орален прием, защото е известно, че той се понася по-добре, отколкото венозният. Но стомашната киселина разгражда много лекарства, включително и инсулина, преди организмът да ги усвои. „За секунди хапчето минава през хранопровода, а след няколко минути достига до стомаха и впоследствие организмът усвоява лекарството“, обясни д-р Джовани Траверсо, водещ автор на изобретението и гастроентеролог в болница \"Бригам\" в Бостън. Той е работил съвместно с медицинския технолог Робърт Лангър и с компанията производител на инсулин \"Ново Нордиск\". Досега изобретението е тествано само върху прасета и при тях намалява нивото на захарта, както това се постига с обикновена инжекция. Ако действа успешно, новият механизъм може да послужи за прием не само на инсулин, но и на други лекарства. Сподели:", "date": "2019.02.09", "title": "ИНСУЛИНОВА ТЕРАПИЯ: Разработиха хапче-инжекция като обърната костенурка"}
{"url": "https://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%B2-%D0%BD%D0%B5%D0%B1%D0%B5%D1%82%D0%BE-%D0%BF%D1%8A%D1%82%D0%BD%D0%B8%D0%BA-%D0%B8%D0%B7%D0%B4%D1%8A%D1%85%D0%BD%D0%B0-%D0%BD%D0%B0-%D0%B1%D0%BE%D1%80%D0%B4%D0%B0-%D0%BD%D0%B0-%D1%81%D0%B0%D0%BC%D0%BE%D0%BB%D0%B5%D1%82-news818311.html", "text": "Пътник издъхна на борда на самолет, извършващ полет по линията  Москва – Сочи. Инцидентът е станал на 8 февруари, съобщава \"Интерфакс\". \"На един от пътниците, 62-годишен мъж, му прилоша по време на полета. Стана му зле със сърцето, той изгуби съзнание и престана да реагира\", разказват очевидци на трагедията. Самолетът е бил приземен извънредно, но пристигналите спешни медици не успели да спасят мъжа. По предварителна информация, той е имал няколко операции на сърцето. Сподели:", "date": "2019.02.09", "title": "ТРАГЕДИЯ В НЕБЕТО: Пътник издъхна на борда на самолет"}
{"url": "https://pik.bg/%D1%80%D0%B8%D1%81%D0%BA%D0%BE%D0%B2%D0%B5%D1%82%D0%B5-%D0%BD%D0%B0-%D0%BF%D1%80%D0%BE%D1%84%D0%B5%D1%81%D0%B8%D1%8F%D1%82%D0%B0-%D1%84%D0%B8%D0%BB%D0%B8%D0%BF-%D0%BE%D1%82-%D1%85%D0%B5%D0%BB%D1%81-%D0%BA%D0%B8%D1%82%D1%87%D1%8A%D0%BD-%D1%84%D0%B0%D0%BB%D0%B8%D1%80%D0%B0---%D0%B3%D0%BE%D1%82%D0%B2%D0%B0%D1%87%D1%8A%D1%82-%D0%BD%D1%8F%D0%BC%D0%B0-%D0%BF%D0%B0%D1%80%D0%B8-%D0%B4%D0%B0-%D1%81%D0%B5-%D0%BE%D0%B6%D0%B5%D0%BD%D0%B8-%D1%81%D0%B5%D0%BC%D0%B5%D0%B9-news817195.html", "text": "Финалистът от първия сезон на кулинарната надпревара \"Хелс китчън\" Филип Спасов фалира. Талантливият готвач затваря семейния си ресторант за френска кухня във Варна и се мести заедно с половинката си в столицата, където ще заработва като хлебар. Участници от \"Хелс китчън\" потвърждават новината. Филип, който бе едно от най-ярките лица във формата, не успявал да поддържа високото ниво на семейния бистро. Преди да го наследи за работата и добрата продукция се грижели неговите родители. Според запознати Спасов и приятелката му до няколко месеца ще се установят в София. Бизнесът в морската столица не вървял, а двамата имали намерение да узаконят връзката си през топлите месеци това лято, разкрива \"Телеграф\". Самата идея да вдигнат сватба им се струвала почти невъзможна на този етап, тъй като всичките им пари били вложени в ресторанта с над 20-годишна история. Съперниците на Филип от шоуто са малко изненадани от развоя на събитията. Година след края на формата се оказва, че участникът с претенции за най-обширни знания в областта на кулинарията и възхитителни качества не е успял да привлече и провокира интереса на клиентите. Спасов работи над 15 години като готвач и се е докоснал до едни от най-престижните ресторанти, като тези с 2 и 3 звезди \"Мишлен\" - Ritz Paris като Demi chef de partie и Hotel de Luxe Palace 2*Michelin. И докато Филип не се радва на желания от него успех, Дани Спартак, който го измести от първото място, отваря собствен ресторант. Сподели:", "date": "2019.02.09", "title": "РИСКОВЕТЕ НА ПРОФЕСИЯТА: Филип от \"Хелс китчън\" фалира - готвачът няма пари да се ожени, семейният ресторант погълна спестяванията му"}
{"url": "https://pik.bg/%D0%BA%D0%BE%D0%BC%D1%88%D0%B8%D0%B8%D1%82%D0%B5-%D0%BE%D1%82-%D1%80%D0%B5%D0%BF%D1%83%D0%B1%D0%BB%D0%B8%D0%BA%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%B8%D0%B7%D0%B1%D0%B8%D1%80%D0%B0%D1%82-%D0%BD%D0%BE%D0%B2-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-21-%D0%B0%D0%BF%D1%80%D0%B8%D0%BB-news818308.html", "text": "На 21 април ще се проведе първият тур от редовните президентски избори в Република Македония . Ако на него нито един от кандидатите не спечели подкрепата на над 50 на сто от избирателите, тогава ще има втори кръг - 5 май. Председателят на парламента Талат Джафери подписа указа за провеждането на президентския вот . Сегашният държавен глава Георге Иванов няма право да участва в надпреварата, защото е втори мандат президент. Неговият мандат изтича на 12 май. Новият държавен глава на практика ще бъде и първият на Република Северна Македония . До момента нито една от големите партии не е обявила своите кандидати. Управляващият Социалдемократически съюз на премиера Зоран Заев ще вземе решение на конгреса си на 3-ти март. Опозиционната ВМРО-ДПМН Е обяви конкурс и ще вземе решение на партиен форум на 16 февруари. Успоредно с президентските избори в три общини ще се проведат и местни избори за кметове, в които понастоящем са назначени действащи длъжностни лица. Кметове ще се избират в Ново село, където предишният кмет подаде оставка, както и в Охрид и Дебър, чиито кметове са починали. Сподели:", "date": "2019.02.09", "title": "Комшиите от Република Северна Македония избират нов президент на 21 април"}
{"url": "https://pik.bg/%D0%BE%D1%82%D0%BD%D0%BE%D0%B2%D0%BE-%D0%BC%D0%B0%D1%81%D0%BE%D0%B2%D0%B8-%D0%B0%D0%BD%D1%82%D0%B8%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%B5%D0%BD%D0%B8-%D0%BF%D1%80%D0%BE%D1%82%D0%B5%D1%81%D1%82%D0%B8-%D0%B2-%D1%81%D1%8A%D1%80%D0%B1%D0%B8%D1%8F-news818344.html", "text": "Масови антиправителствени протести се проведоха снощи в 16 града на Сърбия, съобщи РТС, цитирана от Нова телевизия. Хората за пореден път поискаха оставката на действащата власт. Демонстрациите минаха под лозунга „Един от пет милиона”. Той се появи, след като президентът Александър Вучич заяви, че няма да допусне незаконно вземане на властта „дори протестиращите да са пет милиона”. Освен оставка на действащата власт, участниците носиха и транспаранти за създаване на свободна Сърбия, решаване на проблемите по места и други. Протестираха жителите на Ниш, Смедерево, Нови Сад, Суботица, Крушевац, Шапац, Панчево, Ужице, Кралево, Лозница, Кикинда, Валиева, Лесковац, Зайчар, Пожаревац, Чачак. В Нови Сад протестиращите искаха свобода на медиите. В Лесковац те настояха Вучич да бъде лишен от званието почетен гражданин на града, а кметът Горан Цветанович да подаде оставка. Аналогични изискванията предявиха и жителите на Чачак. За днес е планирана голяма демонстрация в Белград. Опозиционното обединение „Съюз заради Сърбия” и редица опозиционни движения ще представят на митинг списък с исканията и целите си, след които отказ от участие в евентуални парламентарни избори и бойкот на парламента и съветите на различни нива. По-рано документът бе подписан от 16 лидери на политически движения, включително от бившия президент Борис Тадич, бившия столичен кмет Драган Джилас, бившия вътрешен министър Вук Еремич и други. Протестните акции се провеждат десета седмица. Повод стана побоят над опозиционера Борко Стефанович в град Крушевац от група злосторници. По този повод опозицията обвини властта в създаване на атмосфера на насилие и призова привържениците да излязат на протести. Сподели:", "date": "2019.02.09", "title": "Отново масови антиправителствени протести в Сърбия"}
{"url": "https://pik.bg/%D1%82%D0%B5%D0%B6%D1%8A%D0%BA-%D0%B6%D0%BF-%D0%B8%D0%BD%D1%86%D0%B8%D0%B4%D0%B5%D0%BD%D1%82-%D0%B2-%D0%B8%D1%81%D0%BF%D0%B0%D0%BD%D0%B8%D1%8F-%D0%B5%D0%B4%D0%B8%D0%BD-%D0%B7%D0%B0%D0%B3%D0%B8%D0%BD%D0%B0%D0%BB-%D1%80%D0%B0%D0%BD%D0%B5%D0%BD%D0%B8%D1%82%D0%B5-%D1%81%D0%B0-95-%D0%B2%D0%B8%D0%B4%D0%B5%D0%BE-news818316.html", "text": "Един човек загина и 95 души бяха ранени при железопътен инцидент в Североизточна Испания недалеч от Барселона, предаде Франс прес, като се позова на бърза помощ. Пострадалите са откарани в болница. Трима от тях са в тежко състояние, 16 са със средна степен наранявания, 76 са с леки. Стана известно, че загиналият е машинистът на един от влаковете. Два регионални влака са се сблъскали между Сан Висенте де Кастелет и Манреса. Инцидентът е станал в Каталуния, на около 50 километра северозападно от регионалната столица Барселона. Причините за инцидента се изясняват. Сподели:", "date": "2019.02.09", "title": "Тежък жп инцидент в Испания. Един загинал, ранените са... 95 (ВИДЕО)"}
{"url": "https://pik.bg/%D0%B4-%D1%80-%D1%81%D1%82%D0%BE%D0%B9%D1%87%D0%BE-%D0%BA%D0%B0%D1%86%D0%B0%D1%80%D0%BE%D0%B2-%D1%85%D0%B2%D1%8A%D1%80%D0%BB%D0%B8-%D0%B1%D0%BE%D0%BC%D0%B1%D0%B0-%D1%82%D0%B5%D0%BB%D0%BA-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B1%D1%8A%D0%B4%D0%B5-%D0%B7%D0%B0%D0%BA%D1%80%D0%B8%D1%82-news818275.html", "text": "„Единственият отговор на това как да се спрат злоупотребите е просто ТЕЛК да бъде закрит. Това не означава, че някой ще вземе помощите на хората. Би могло да означава само нещо друго – че те биха могли да получават много по-адекватна помощ спрямо състоянието си”, заяви журналистът Мария Чернева. „ТЕЛК сам по себе си е абсурдна система, не почива на никаква логика и само създава пороци и не ги решава. Сега с приемането на Закона за личната помощ и Закона за хората с увреждания този порок още повече се задълбочава”, допълни журналистът. Стойчо Кацаров отбеляза, че пенсията за инвалидност е обезщетение за осигурителен риск. „Ние сме задължени всеки месец върху нашите доходи осигуровка, която покрива и риска да изпаднем в състояние на трайна неработоспособност. И когато изпаднем в такова състояние, НОИ изплаща пенсия за инвалидност. Аз казвам, че първо, това може да не е задължително, и второ, не е задължително да бъде в НОИ”, допълни той. „Други осигурители или застрахователи вероятно също биха могли да предложат подобен пакет от услуги всеки гражданин сам да прецени дали да се осигурява за този риск, дали това да е за всички състояние или само за някои от тях – например за зрението или за слуха”, подчерта Кацаров. По думите му по-либерален подход ще даде много повече възможности и ще има по-малко основание за търкания и конфликти между хората и институциите. Според Мария Чернева корупционният натиск ще се увеличи още повече. „Първо, ТЕЛК вече е бетониран и двата закона – и за личната помощ, и за хората с увреждания. Там хапката, която идва с едно решение на ТЕЛК, става много по-голяма. Ако досега някакви месечни обезщетения бяха обвързани с гарантиран доход, то сега се обвързват с линията на бедност, която е в пъти по-голяма. Плащанията вече стават много повече, тоест сега много повече хората ще имат интерес да си платят, за да получат по-висок процент и да получават повече пари”, подчерта тя. ТЕЛК трябва да бъде закрит. Това заяви д-р Стойчо Кацаров, председател на Центъра за защита на правата в здравеопазването, в ефира на Би Ти Ви. Сподели:", "date": "2019.02.09", "title": "Д-р Стойчо Кацаров хвърли бомба: ТЕЛК трябва да бъде закрит"}
{"url": "https://pik.bg/%D0%B2%D0%B5%D1%82%D0%BE-%D1%81%D0%BF%D0%B8%D1%80%D0%B0%D1%82-%D1%81%D1%82%D1%80%D0%BE%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%B2-%D0%BE%D0%B1%D1%89%D0%B8%D0%BD%D0%B0-%D0%BA%D0%B0%D0%B2%D0%B0%D1%80%D0%BD%D0%B0-%D0%BE%D1%82-30-%D1%8E%D0%BD%D0%B8-news818087.html", "text": "В община Каварна строителните работи ще бъдат забранени от 30 юни в курортните зони, курортните комплекси и ваканционните селища, след като общинският съвет вече реши да определи срока за мярката по Закона за устройство на Черноморското крайбрежие. Забраната ще важи през целия туристически сезон, т.е. до 1-ви октомври. Строителните и монтажните дейности ще бъдат спрени, за да се осигури спокоен отдих за летовниците. В курортните зони ще бъдат възможни само неотложни аварийно-ремонтни работи и предприемане на геозащитни мерки, ако възникне необходимост. Забраната няма да важи за строителството на обекти с национално и регионално значение, както и на обекти, финансирани по оперативни програми на Европейския съюз. Сподели:", "date": "2019.02.09", "title": "ВЕТО: Спират строителството в община Каварна от 30 юни"}
{"url": "https://pik.bg/%D0%BB%D0%B5%D0%BA%D0%B0%D1%80%D1%8F%D1%82-%D0%BD%D0%B0-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%BE%D0%B1%D1%8F%D0%B2%D0%B8-%D0%BF%D1%80%D0%B5%D0%B4-%D1%81%D0%B2%D0%B5%D1%82%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%B5-%D0%B2-%D0%BC%D0%BD%D0%BE%D0%B3%D0%BE-%D0%B4%D0%BE%D0%B1%D1%80%D0%BE-%D0%B7%D0%B4%D1%80%D0%B0%D0%B2%D0%B5-news818343.html", "text": "\"Щастлив съм да обявя, че президентът на САЩ е в много добро здраве и очаквам това да бъде така през цялото му президентско управление, а и след него\", каза лекарят на Белия дом Шон Конли, цитиран от Франс прес, след годишния медицински преглед на Тръмп във военна болница \"Уолтър Рийд\", продължил около четири часа. В изявлението не се посочват подробности за теглото, равнищата на холестерола или кръвното налягане на президента след извършените от Конли и още 11 специалисти поредица изследвания. Конли каза, че Тръмп не е преминал процедури, за които са нужни успокоителни или анестезия, което значи, че не му е била правена колоноскопия. Преди малко повече от година тогавашният лекар на Тръмп Рони Джаксън обяви, че президентът е в \"отлично здраве\" и е показал много добри резултати на когнитивния тест, но му препоръча да се опита да свали няколко килограма, като се храни по-здравословно и се опита да прави физически упражнения. Няма видими признаци Тръмп - известен любител на бързото хранене - да е отслабнал съществено оттогава. Помощниците му казват, че сега той яде повече риба от преди, но продължава да си похапва и добре изпечени стекове с кечуп и пържени картофи, приготвени от главните готвачи в Белия дом и в неговият \"Тръмп интернешънъл хотел\" във Вашингтон. Лекарят на 72-годишния Донлд Тръмп съобщи, че американският президент е \"в много добро здраве\", предаде Ройтерс, като се позова на негово изявление. Сподели:", "date": "2019.02.09", "title": "Лекарят на Доналд Тръмп обяви пред света: Президентът е в много добро здраве"}
{"url": "https://pik.bg/%D0%BA%D0%B0%D1%80%D0%B0%D1%8F%D0%BD%D1%87%D0%B5%D0%B2%D0%B0-%D1%89%D0%B5-%D1%83%D1%87%D0%B0%D1%81%D1%82%D0%B2%D0%B0-%D0%B2-%D0%BA%D0%BE%D0%BD%D1%84%D0%B5%D1%80%D0%B5%D0%BD%D1%86%D0%B8%D1%8F-%D0%B7%D0%B0-%D1%82%D1%83%D1%80%D0%B8%D0%B7%D0%BC%D0%B0-news818245.html", "text": "Форумът, организиран от Министерството на туризма, ще бъде открит на 9 февруари в НДК, се посочва в съобщението. Целта на конференцията е да бъдат набелязани мерки и инициативи за насърчаване на пътуванията във вътрешността на страната и споделяне на добри практики за популяризиране на по-малко известни туристически обекти в България. Председателят на Народното събрание Цвета Караянчева ще поздрави участниците в конференцията \"Естествено в България - 2019 година на вътрешния туризъм\", съобщиха от пресцентъра на парламента. Сподели:", "date": "2019.02.09", "title": "Караянчева ще участва в конференция за туризма"}
{"url": "https://pik.bg/%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%8F%D1%82-%D0%B1%D0%B5%D0%BB%D0%B3%D0%B8%D0%B9%D1%81%D0%BA%D0%B8-%D0%B0%D0%B2%D0%B8%D0%BE%D0%BF%D1%80%D0%B5%D0%B2%D0%BE%D0%B7%D0%B2%D0%B0%D1%87-%D0%BE%D1%82%D0%BC%D0%B5%D0%BD%D0%B8-%D0%B2%D1%81%D0%B8%D1%87%D0%BA%D0%B8%D1%82%D0%B5-%D1%81%D0%B8-%D0%BF%D0%BE%D0%BB%D0%B5%D1%82%D0%B8-news818241.html", "text": "AFP, цитирана от \"Фокус\". Най-големият белгийски авиопревозвач – „Брюкселски авиолинии“, отмени всички полети от столицата за следващата сряда, 13 февруари, заради национална стачка, предава Превозвачът „елиминира целия си 222-полетен график. Пътуванията на повече от 16 000 пасажери са засегнати\", се казва в изявление на авиокомпанията. Сподели:", "date": "2019.02.09", "title": "Най-големият белгийски авиопревозвач отмени всичките си полети"}
{"url": "https://pik.bg/%D0%BF%D1%80%D0%B8%D0%BD%D1%86%D0%BE%D0%B2%D0%B5%D1%82%D0%B5-%D0%B3%D0%BE%D1%82%D0%B2%D1%8F%D1%82-%D0%B3%D1%80%D0%B0%D0%BD%D0%B4%D0%B8%D0%BE%D0%B7%D0%B5%D0%BD-%D1%82%D1%80%D0%B0%D0%BD%D1%81%D1%84%D0%B5%D1%80%D0%B5%D0%BD-%D1%83%D0%B4%D0%B0%D1%80-news818098.html", "text": "ПСЖ има намерение да се пробва да привлече една от звездите на Челси Н'Голо Канте през лятото, твърди Le10Sport. Халфът от доста време насам е апетитна хапка за парижани, но той няма никакво намерение да напуска \"Стамфорд Бридж\", акцентира \"Гол\" по темата. При всички положения \"принцовете\" осъзнават, че едва ли ще изкушат с пари френския национал, тъй като Канте е известен освен със страхотните си изяви на терена и със скромност в държанието си. Той наскоро подписа нов договор с тима от Висшата лига и е любимец на феновете на Челси, но парижани все още вярват, че големите амбиции на отбора могат да убедят работливия халф да предпочете да премине в тима от френската столица. Изданието пише също, че Канте не е в особено добри отношения със своя наставник в Челси Маурицио Сари, макар че по-интересното е, че няма такава информация в английската преса. Сподели:", "date": "2019.02.09", "title": "\"Принцовете\" готвят грандиозен трансферен удар?"}
{"url": "https://pik.bg/%D0%BD%D0%B0%D0%B3%D0%BB%D0%BE%D1%81%D1%82-%D1%81%D0%B5%D1%80%D0%B8%D0%B5%D0%BD-%D0%BA%D1%80%D0%B0%D0%B4%D0%B5%D1%86-%D0%BD%D0%B0-%D0%BC%D0%BE%D0%B1%D0%B8%D0%BB%D0%BD%D0%B8-%D1%82%D0%B5%D0%BB%D0%B5%D1%84%D0%BE%D0%BD%D0%B8-%D0%B2%D1%8A%D1%80%D1%88%D0%B5%D0%B5-%D0%B8%D0%B7-%D1%84%D1%80%D0%B8%D0%B7%D1%8C%D0%BE%D1%80%D1%81%D0%BA%D0%B8-%D1%81%D0%B0%D0%BB%D0%BE%D0%BD-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%BD%D0%B5-%D0%B3%D0%BE-%D0%B7%D0%B0%D0%B4%D1%8A%D1%80-news818347.html", "text": "Сериен крадец на мобилни телефони направи пореден удар в столичен фризьорски салон. За случката пред сутрешния блок на Нова телевизия разказаха собственичката на салона Емилия и потърпевшата Ева. Абсурдното е, че за апаша това не е първи подобен удар, като той е добре познат на полицията, но все още не е задържан. „Обичайно влезе като клиент, който иска да си запише час – разказва случката собственичката на салона Емилия. - Той обаче бе доста нервен, влезе сякаш набързо. Докато го записвах за части от секундата открадна телефона. Притесненията ми около поведението му се потвърдиха, след като изгледахме видеозаписа от случката. Сигнализирахме на полицията, като те ни казаха да прегледаме видеокамерите. Интересното е, че стана ясно, че той е дошъл с такси, влиза бързо, след което си тръгва пак с таксито. От полицията отговориха, че знаят кой е извършителят, но той не е задържан все още, тъй като се събират доказателства. От полицията не са длъжтни да ни дават сведения. Това, което зависеше от нас го направихме – подадохме сигнал, за да може органите да тръгнат по следите му”. „Бях в другата стая на салона за малко и като се върнах ми нямаше телефона – коментира жертвата на престъпленето Ева. – Надявам се да си получи заслуженото”. Сподели:", "date": "2019.02.09", "title": "НАГЛОСТ: Сериен крадец на мобилни телефони вършее из фризьорски салон, полицията не го задържа, нямала доказателства"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B3%D0%B5%D0%BE%D1%80%D0%B3%D0%B8-%D1%85%D0%B0%D1%80%D0%B8%D0%B7%D0%B0%D0%BD%D0%BE%D0%B2-%D0%B8%D0%B7%D1%80%D0%B8%D0%B3%D0%BD%D0%B0-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D0%B5-%D0%BC%D0%B0%D1%82%D1%80%D1%8C%D0%BE%D1%88%D0%BA%D0%B0-%D0%BD%D0%B0-%D1%80%D0%B5%D1%88%D0%B5%D1%82%D0%BD%D0%B8%D0%BA%D0%BE%D0%B2-news818350.html", "text": "критикуваше договора за добросъседство с Македония, който договор беше първа стъпка към членството й в НАТО\". Доказателство за твърдението му били думите на  официалния представител на руското външното министерство Мария Захарова, че Македония ще плати висока цена за членството си в НАТО. Румен Радев е матрьошка Леонид Решетников, изригна в профила си във \"Фейсук\" анализаторът  Георги Харизанов, видя ПИК. Той приложи \"напомняне\" как президентът \" Захарова отрече представяната от нея страна да представлява опасност за мира на Балканите. \"Най-голямата заплаха за стабилността в региона са въоръжените сили на т.нар. Република Косово, защото в техните редици има терористи\", заяви още тя. Парламентът в Прищина реши за създаването на редовна армия на 14 декември. Гласуването бе посрещнато остро от местните сърби и Белград. Москва не признава независимостта на най-младата балканска държава. Сподели:", "date": "2019.02.09", "title": "ПЪРВО В ПИК! Георги Харизанов изригна: Румен Радев е матрьошка на Решетников"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D1%82%D0%B5%D0%B6%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BD%D0%B0-%D0%B0%D1%81%D0%BF%D0%B0%D1%80%D1%83%D1%85%D0%BE%D0%B2%D0%B8%D1%8F-%D0%BC%D0%BE%D1%81%D1%82-%D0%B2%D1%8A%D0%B2-%D0%B2%D0%B0%D1%80%D0%BD%D0%B0-%D0%B1%D0%BB%D0%BE%D0%BA%D0%B8%D1%80%D0%B0-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%BA%D1%8A%D0%BC-%D0%B1%D1%83%D1%80%D0%B3%D0%B0%D1%81-%D0%BE%D0%B1-news818345.html", "text": "Радио „Фокус“ в посока Бургас и движението бе спряно. Пострадал е един лек автомобил, който поради несъобразена скорост се е завъртял на „Аспаруховия мост“ и се е ударил в крайпътната мантинелата на съоръжението. Частично е охлузена мантинелата, пострадал е и авариралият автомобил. Няма данни за пострадали граждани, увериха от полицията. Сигнал за инцидента е получен около 07.30 часа. Според информация на полицията, леко задръстването се е получило в платното в посока Бургас, но екипи на КАТ регулират движението, за да осигурят спокойното преминаване на водачите. Няма данни за броя на пътниците в пострадалия автомобил, констатирани са материални щети, съобщиха от полицията. Детайлите около катастрофата тепърва ще се изясняват. Движението е възстановено. Тежка катастрофа в станала на „Аспаруховият мост“ във Варна, съобщи . Заради произшествието се получи задръстване Сподели:", "date": "2019.02.09", "title": "ИЗВЪНРЕДНО: Тежка катастрофа на Аспаруховия мост във Варна блокира движението към Бургас (ОБНОВЕНА)"}
{"url": "https://pik.bg/%D1%82%D0%B5%D0%BB%D0%BA-%D1%89%D0%B5-%D0%B3%D0%BB%D0%B5%D0%B4%D0%B0%D1%82-%D1%86%D1%8F%D0%BB%D0%B0%D1%82%D0%B0-%D0%B8%D1%81%D1%82%D0%BE%D1%80%D0%B8%D1%8F-%D0%BD%D0%B0-%D0%BF%D0%B0%D1%86%D0%B8%D0%B5%D0%BD%D1%82%D0%B0-news818370.html", "text": "При освидетелстването на човек в трудово-експертните лекарски комисии (ТЕЛК) занапред ще се гледа цялата история на пациента и неговото заболяване, а не както е сега – само информацията от последния лекар и лечебно заведение. Това обяви зам.-министърът на здравеопазването Жени Начева. Министерството на здравеопазването ще оповести на 4 февруари допълнителни мерки, с които да бъдат прекратени злоупотребите при издаването на ТЕЛК решенията. Проблемите в системата, чиято реформа се отлага от години, отново са във фокуса на общественото внимание, след като миналата седмица прокуратурата обяви, че разследва издаването на фалшиви експертни решения. Сподели:", "date": "2019.02.09", "title": "ТЕЛК ще гледат цялата история на пациента"}
{"url": "https://pik.bg/%D0%B1%D1%80%D1%83%D1%82%D0%B0%D0%BB%D0%BD%D0%BE-%D1%81%D0%B5%D0%BA%D1%81%D1%83%D0%B0%D0%BB%D0%B5%D0%BD-%D1%80%D0%B5%D1%86%D0%B8%D0%B4%D0%B8%D0%B2%D0%B8%D1%81%D1%82-%D0%BD%D0%B0%D1%81%D0%B8%D0%BB%D0%B8-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B0%D1%82%D0%B0-%D1%81%D0%B8-%D0%BC%D0%B0%D0%B9%D0%BA%D0%B0-news818223.html", "text": "Мъж от Каспичан е задържан по подозрения в опит за изнасилване на собствената си майка. Инцидентът е станал на 6 февруари вечерта в семейната къща в града. Синът влязъл в стаята на 67-годишната жена и се опитал да я придърпа към себе си. Тя успяла да се отскубне и със скъсани дрехи избягала. На сутринта съобщила за нападението. Синът ѝ бил задържан от полицията и се очаква от Районна прокуратура - Нови пазар, да поискат постоянен арест. Срещу него е повдигнато обвинение в опит за изнасилване. Мъжът и преди е съден за изнасилване. Сподели:", "date": "2019.02.09", "title": "БРУТАЛНО: Сексуален рецидивист насили собствената си майка"}
{"url": "https://pik.bg/%D1%81%D1%8A%D0%B2%D0%B5%D1%82%D1%8A%D1%82-%D0%B7%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%BD%D0%B0-%D0%BE%D0%BE%D0%BD-%D0%BD%D0%B0%D0%BC%D0%B0%D0%BB%D1%8F%D0%B2%D0%B0-%D0%B1%D1%80%D0%BE%D1%8F-%D0%BD%D0%B0-%D0%B7%D0%B0%D1%81%D0%B5%D0%B4%D0%B0%D0%BD%D0%B8%D1%8F%D1%82%D0%B0-%D0%B7%D0%B0-%D0%BA%D0%BE%D1%81%D0%BE%D0%B2%D0%BE-news818271.html", "text": "Радио „Свободна Европа“ Страните-членки на Съвета за сигурност на ООН постигнаха споразумение за намаляване на броя на заседанията, посветени на Косово, предава в македонската си редакция, пише \"Фокус\". Досега органът веднъж на три месеца се събираше на открити заседания, посветени на докладите на генералния секретар на международната организация за работата на Временната администрация на ООН в Косово. За текущата година обаче вместо четири са насрочени три заседания. През 2020 г. са планирани само две заседания. Сподели:", "date": "2019.02.09", "title": "Съветът за сигурност на ООН намалява броя на заседанията за Косово"}
{"url": "https://pik.bg/%D1%85%D0%B2%D0%B0%D0%BD%D0%B0-%D0%BB%D0%BE%D0%BF%D0%B0%D1%82%D0%B0%D1%82%D0%B0-%D0%BA%D1%80%D0%B8%D1%81%D1%82%D0%B0%D0%BB%D0%B8%D0%BD%D0%B0-%D0%B3%D0%B5%D0%BE%D1%80%D0%B3%D0%B8%D0%B5%D0%B2%D0%B0-%D1%80%D0%B8%D0%BD%D0%B5-%D1%81%D0%BD%D1%8F%D0%B3-%D0%B2%D1%8A%D0%B2-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD-news818367.html", "text": "Настоящата шефка на Световната банка Кристалина Георгиева показа, че не се плаши от тежкия физически труд, като грабна лопата и сама изчисти натрупалия пред дома ѝ във Вашингтон сняг, пише \"Ретро\". „Както винаги на работа в понеделник“, написа бившият ни еврокомисар под фотото. Очевидно Кристалина няма домашна прислужница, иконом или градинар, които да свършат трудоемката задача, и явно често ѝ се налага да чисти затрупания със сняг двор, защото предвидливо се е екипирала с топли дрехи, които да я пазят от ледения зимен вятър. Макар да пести от домашни помощници, Кристалина все пак поддържа изключително висок стандарт на живот, като това си личи по мащабите на имението, което обитава, както и по най-новата ѝ придобивка – лъскава червена „Тесла“. Супермодерният автомобил се оценява на 250 хиляди лева, а подобни притежават някои от най-известните личности в цял свят, като руския президент Владимир Путин и звездата от „Отчаяни съпруги“ Ева Лонгория. Сподели:", "date": "2019.02.09", "title": "ХВАНА ЛОПАТАТА: Кристалина Георгиева рине сняг във Вашингтон"}
{"url": "https://pik.bg/%D1%86%D0%B2%D0%B5%D1%82%D0%B0%D0%BD%D0%BE%D0%B2-%D1%89%D0%B5-%D0%B7%D0%B0%D1%80%D1%8F%D0%B7%D0%B2%D0%B0-%D0%BB%D0%BE%D0%B7%D1%8F-%D0%B2-%D1%85%D0%B0%D1%80%D0%BC%D0%B0%D0%BD%D0%BB%D0%B8-news818338.html", "text": "Церемонията ще започне в 12.30 ч. в местността Конлука. Водосвет ще отслужи Старозагорският митрополит Киприян. Председателят на ПГ на ГЕРБ и зам.-шеф на партиятаЦветан Цветанов ще участва в традиционното зарязване на лозовите масиви на изба \"Тера Тангра\" в Харманли на 9 февруари 2019 г. (събота), съобщиха от пресцентъра на ГЕРБ. Сподели:", "date": "2019.02.09", "title": "Цветанов ще зарязва лозя в Харманли"}
{"url": "https://pik.bg/%D1%86%D0%B2%D0%B5%D1%82%D0%B0-%D0%BA%D0%B0%D1%80%D0%B0%D1%8F%D0%BD%D1%87%D0%B5%D0%B2%D0%B0-%D0%B4%D0%B0-%D0%B2%D1%8A%D0%B7%D0%BF%D0%B8%D1%82%D0%B0%D0%B2%D0%B0%D0%BC%D0%B5-%D1%82%D0%B0%D0%BA%D0%B0-%D0%B4%D0%B5%D1%86%D0%B0%D1%82%D0%B0-%D1%81%D0%B8-%D1%87%D0%B5-%D0%BA%D0%B0%D1%82%D0%BE-%D0%B3%D0%B8-%D0%BF%D0%B8%D1%82%D0%B0%D0%BC%D0%B5-%D0%B2-%D0%BA%D0%BE%D1%8F-%D1%81%D1%82%D1%80%D0%B0%D0%BD%D0%B0-%D0%B8%D1%81%D0%BA%D0%B0%D1%82-%D0%B4%D0%B0-%D0%B6%D0%B8%D0%B2-news818401.html", "text": "Да възпитаваме така децата си, че като ги питаме в коя страна искат да живеят, работят и почиват, да казват – „Естествено, България“. Това каза председателят на 44-тото Народно събрание Цвета Караянчева на конференцията \"Естествено в България - 2019 година на вътрешния туризъм\" . „Поздравявам ви за това, че насочвате вниманието на българските граждани и си поставяте амбициозната цел 2019 г. да бъде година на вътрешния туризъм. През последните година българинът се отвори към света. Хиляди наши съграждани пътуват по съседните страни и по далечни дестинации, за да видят забележителности и да опознаят други обичаи, култури, да се забавляват. В същото време българинът трябва да преоткрие живописната родна природа, да се вгледа в очарованието на всяко кътче, да види разнообразието и богатството на България. Той трябва да се убеди, че и тук може да получи качествено обслужване, да се радва на пълноценен отдих, да посети културни обекти и природни феномени. Да знае, че си заслужава да прекара ваканцията у дома“, каза Караянчева и припомни думите на Иван Вазов в стихотворението „Отечество, любезно“: „У нас погледът открива все по-нови и по-нови красоти. Тук весели долини, там планини гиганти“. По думите ѝ запознаването с красотата на Родината е особено не само за развитието на този сектор от икономиката на страната, но и за възпитанието на младите хора. Тя припомни, че когато попитали създателя на организирания туризъм в България Алеко Константинов в коя страна би предпочел да живее, той отговорил: „България“. Сподели:", "date": "2019.02.09", "title": "Цвета Караянчева: Да възпитаваме така децата си, че като ги питаме в коя страна искат да живеят, да казват: \"Естествено, България\""}
{"url": "https://pik.bg/%D0%B3%D0%BE%D1%80%D0%B5%D1%89%D0%B0-%D1%82%D0%B5%D0%BC%D0%B0-%D0%B0%D0%BD%D0%B3%D0%B5%D0%BB-%D0%B4%D0%B6%D0%B0%D0%BC%D0%B0%D0%B1%D0%B0%D0%B7%D0%BA%D0%B8-%D0%B3%D0%BD%D0%B5%D0%B2%D0%B5%D0%BD-%D0%B7%D0%B0%D1%80%D0%B0%D0%B4%D0%B8-%D0%B8%D0%BD%D1%82%D0%B5%D0%B3%D1%80%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D1%80%D0%BE%D0%BC%D0%B8%D1%82%D0%B5-%D1%80%D0%B5%D0%B4-%D0%B8-%D0%BF%D1%80%D0%B0%D0%B2%D0%B5%D0%BD-%D0%BF%D0%BE%D1%80%D1%8F%D0%B4%D1%8A%D0%BA-%D0%BE%D0%B1%D1%80-news818378.html", "text": "Евродепутатът и заместник-председател на ВМРО Ангел Джамбазки и доцент Алексей Пампоров, социолог от Института за изследване на общественото знание към БАН влюзоха в лют спор в ефира на Нова телевизия заради предложенията на ВМРО за интеграцята на ромите. „Категорично предложенията за интергацията на ромите на ВМРО не са в конфликт с конституцията – категоричен бе Ангел Джамбазки. - Предложенията, които правим са именно в този дух и посока. Не може някой да черпи привилегии защото се е родил циганин. Трябва да се уточни, че част от циганите са вписани в обществото. Говорим за тези, които отказват да се впишат.  Миналата година битовата престъпност се промени, като започнаха да нападат и униформени служители, които са били повикани да възстановят реда. Кажете на някой в Норвегия ,че ще родите десет деца, като не може да броите до пет. Веднага ще ви вземат родителските права и ще ви осъдят. Няма присъди, защото наказателните институции са благосклонни към такива хора. Години наред има неправителствени организации, които опитват да ни обяснят, че да раждат малки момиченца е традиция. Това е педофилия а не традиция. Казвате, че има стратегия, но се вижда, че тя не работи. Не забелязваме, че хората, които живеят в гетата опитват да паразитират върху системата ни. Жените, оставили десет деца, са циганки. Не може да искаш отговорност от човек, който е толкова безотговорен да създава десет деца, които не може да храни. Нужна е наказателна отговорност срещу такива хора, тъй като иначе десет деца отиват в кофите. В тези общности на хората трябва да се разкаже, че има набор от средства за превенция за да не забраменяват. Трябва да се запознават тези хора с тези неща. Трябва този, който е направил дете на едно 14-годишно момиче, направо да ходи да чука камъни. Няма спор, че има гета, с които трябва да се справим. Във Филиповци има трима барони, които чупят водомерите и тази вода не се плаща. Милиони левове са фактурирани и никой не плаща. Те си говорят с декларации. Заплашват, че за пет минути щели да ни направят на лютеница. Няма как да стане това. Това, което уе нужно е налагане на ред и правен порядък, образование и здравеопазване”. „Предпоставката на документа ,предлаган от ВМРО е лъжа – заяви доцент Алексей Пампоров, социолог от Института за изследване на общественото знание към БАН. - Концепицята се прави, сякаш стартираме от ниво нула, а не така. България има стратегия, разписани мерки. Тази стратегия е  расизъм, защото в гетата живеят не само цигани, но и българи и бездомни. Защо се нападат само ромите? Ясно е, че това са зони на ниска неграмотност и необразованост”. „Самият доцент Пампоров сам признава, че има гета, така че позицията му се проваля”, реагира Ангел Джамбазки. „Приветствам всички усилия за справяне с проблемите, които държавата е допуснала в гетата – добави доцент Пампоров. – Там е нужно образование, за да се случат нещата”. Сподели:", "date": "2019.02.09", "title": "ГОРЕЩА ТЕМА! Ангел Джамабазки гневен заради интеграцията на ромите: Ред и правен порядък, образование и здравеопазване в гетата!"}
{"url": "https://pik.bg/%D0%BD%D0%BE%D0%B2%D0%B0%D1%82%D0%B0-%D1%81%D0%B8%D1%81%D1%82%D0%B5%D0%BC%D0%B0-%D0%B7%D0%B0-%D0%BE%D1%82%D0%BA%D1%80%D0%B8%D0%B2%D0%B0%D0%BD%D0%B5-%D0%BD%D0%B0-%D1%84%D0%B0%D0%BB%D1%88%D0%B8%D0%B2%D0%B8-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%B0-%D1%81%D1%82%D0%B0%D1%80%D1%82%D0%B8%D1%80%D0%B0-%D1%80%D0%B0%D0%B1%D0%BE%D1%82%D0%B0-news818339.html", "text": "Новата система за откриване на фалшиви лекарства стартира работи от днес, съобщава Нова телевизия. Тя се въвежда заради изисквания на европейските контролни органи. Предвижда се върху опаковките на медикаментите по лекарско предписание да има уникален индентификационен код за защита от фалшификации. Заради новите изисквания, обаче, аптеките трябва да направят допълнителни инвестиции – за софтуер и електронни четци. Това предизвика недоволство сред голяма част от фармацевтите и доведе до конфликти в съсловието. Във вторник аптекари облякоха жълти жилетки в знак на протест и предупредиха, че може да се стигне до фалити на търговци на лекарства. Сподели:", "date": "2019.02.09", "title": "Новата система за откриване на фалшиви лекарства стартира работа"}
{"url": "https://pik.bg/%D1%87%D1%83%D0%B4%D0%BE-%D1%81%D1%8A%D0%B6%D0%B8%D0%B2%D0%B8%D1%85%D0%B0-%D0%B7%D0%B0%D0%BC%D1%80%D1%8A%D0%B7%D0%BD%D0%B0%D0%BB%D0%B0-%D0%BA%D0%BE%D1%82%D0%BA%D0%B0-news818314.html", "text": "Котката Флъфи не реагирала, когато стопаните я донесли в клиниката преди седмица. Термометърът не отчел никаква температура. Специалистите първо стоплили Флъфи с одеала, прелели интравенозно разтвори. Когато тя започнала да ръмжи, разбрали, че ще се оправи. Фълфи живее на открито. Вероятно нещо я е уплашило и те се е свила навън, вместо да се скрие от студа в обичайните си убежища. Ветеринари в американския щат Монтана съживиха котка, донесена в клиниката цялата покрита с лед и сняг, съобщава БТА. ѝ ѝ Сподели:", "date": "2019.02.09", "title": "ЧУДО: Съживиха замръзнала котка"}
{"url": "https://pik.bg/%D0%B4%D0%B5%D0%BF%D1%83%D1%82%D0%B0%D1%82%D1%8A%D1%82-%D0%B1%D0%BE%D1%80%D0%B8%D1%81-%D1%8F%D1%87%D0%B5%D0%B2-%D0%BD%D0%B0%D1%80%D0%B3%D0%B8%D0%BB%D0%B5%D1%82%D0%B0%D1%82%D0%B0-%D0%BE%D1%82%D0%B3%D0%BB%D0%B5%D0%B6%D0%B4%D0%B0%D1%82-%D0%B1%D1%8A%D0%B4%D0%B5%D1%89%D0%B8-%D0%BF%D1%83%D1%88%D0%B0%D1%87%D0%B8-news818259.html", "text": "Въвеждаме регулация за наргилета, такава каквато е за останалите тютюневи изделия. Има забрана в Закона и това е поправка в Закона за закрила на детето, в която е записано, че е забранена продажбата и употребата на наргиле от непълнолетни. По думите му много изследвания показват, че наргилетата не са безвредни.  Наргилетата сами по себе си възпитават и отглеждат едни бъдещи пушачи. Това е факт, беше категоричен Ячев. Собственикът на ресторант Ричард Алибегов беше категоричен, че бизнесът не иска да се върне старото положение в Закона за здравето, касаещо тютюнопушенето в заведения. Ние сме внесли промени към здравната комисия за сегашното положение. В момента имаме закон, който не работи в нито една посока. Ние сме съгласни да не се пуши на затворени пространства, но да се направят зони за пушачи, изнесени извън търговските обекти, поясни той. Според него, наргилетата, които не съдържат тютюн, и бездимните цигари не би трябвало да подлежат на рестрикциите. Бизнесът се опитва да създаде някакъв комфорт и на пушачите. Трябва да има избор, уточни той. Въвеждаме регулация при използването на наргилетата, не става въпрос за забрана. Това каза депутатът от НФСБ Борис Ячев в предаването \"Плюс-минус\" по Нова телевизия. Сподели:", "date": "2019.02.09", "title": "Депутатът Борис Ячев: Наргилетата отглеждат бъдещи пушачи"}
{"url": "https://pik.bg/%D0%B0%D0%BD%D0%B0%D0%BB%D0%B8%D0%B7%D0%B0%D1%82%D0%BE%D1%80%D0%B8-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0%D1%82-%D0%B2%D0%BE%D0%B5%D0%BD%D0%BD%D0%B0-%D0%B8%D0%BD%D1%82%D0%B5%D1%80%D0%B2%D0%B5%D0%BD%D1%86%D0%B8%D1%8F-%D0%B2%D1%8A%D0%B2-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%BC%D0%BE%D0%B6%D0%B5-%D0%B4%D0%B0-%D1%80%D0%B0%D0%B7%D1%80%D1%83%D1%88%D0%B8-%D0%BF%D0%BE%D0%B4%D0%BA%D1%80%D0%B5%D0%BF%D0%B0%D1%82%D0%B0-%D0%BE%D1%82--news818342.html", "text": "The Voice of America, цитирано от \"Фокус\". Американска военна операция във Венецуела може да се превърне в дълга непопулярна война, коментира на своята страница радио Поддръжниците на военния вариант цитират предполагаемото участие на правителството на Мадуро в незаконния трафик на наркотици, както и нарастващия поток от венецуелски икономически бежанци в региона като оправдание. Някои критици на Мадуро казват, че венецуелският народ би приветствал усилията на САЩ, за да свалят добре укрепилия се лидер от власт. \"Това изглежда е нарастващо обществено мнение на много венецуелци, те считат, че единственият начин да се изгони това престъпно правителство от власт е чрез използване на сила\", казва Ана Кинтана, анализатор на политиката за Латинска Америка в The Heritage Foundation във Вашингтон. Противниците на военната интервенция заявяват, че хуманитарната криза във Венецуела не представлява пряка заплаха за сигурността на САЩ. Те се притесняват, че ястребите в администрацията на Тръмп могат да се застъпват за военни решения, за да се опитат да решат сложни дипломатически, икономически и политически проблеми. \"Мисля, че е много опасно, защото това означава, че действията, които те предлагат, са далеч от това, което е необходимо, за да се запазят интересите ми за сигурността,\" каза Александър Майн, политически анализатор и директор за Латинска Америка в Центъра за икономически и политически изследвания във Вашингтон. Канада и групата на Лима, представляващи повечето латиноамерикански нации, също предупредиха срещу използването на сила във Венецуела. Наскоро Гуайдо омаловажи нуждата от американска намеса във Венецуела по време на интервю за радиото, в което той каза: \"Ние като суверенен венецуелски народ ще направим необходимото, за да постигнем стабилност в страната ни.\" Мадуро критикува Тръмп за заплахата от използване на военна сила в страната и заяви, че венецуелците ще се противопоставят на американската агресия. Джон Болтън, съветник по въпросите на националната сигурност в Белия дом, за пръв път предизвика тревога с идеята за разполагането на американски сили в региона, когато е забелязан със собственоръчно написана бележка “5000 войници в Колумбия” по време на брифинг за венецуелските петролни санкции. Но американска военна интервенция във Венецуела може да разруши подкрепата от страните от Латинска Америка, които са критикували миналите интервенции на САЩ в региона и биха могли да усилят имиджа на Мадуро във Венецуела като симпатичен и антиимпериалистически лидер. \"Ако целта на Белия дом е смяна на режима във Венецуела, което изглежда е така, тогава те трябва да бъдат обезпокоени, че действията им предизвикват реакция срещу САЩ във Венецуела и в региона\", каза Майн. Съединените щати нахлуват в Гренада през 1983 г. и Панама през 1989 г., две малки латиноамерикански държави, с ограничени военни операции. Но анализаторите предупреждават, че американската намеса във Венецуела, която е два пъти по-голяма от Ирак и гъсто населена, може да изисква значителен и устойчив американски военен ангажимент за постигане на успех. Сподели:", "date": "2019.02.09", "title": "Анализатори предупреждават: Военна интервенция във Венецуела може да разруши подкрепата от страните от Латинска Америка"}
{"url": "https://pik.bg/%D1%81%D0%BB%D0%B5%D0%B4-%D0%BE%D0%B3%D0%BD%D0%B5%D0%BD%D0%B8%D1%8F-%D0%B0%D0%B4-%D0%BD%D0%B0-%D0%B1%D0%B0%D0%B7%D0%B0%D1%82%D0%B0-%D0%BD%D0%B0-%E2%80%9E%D1%84%D0%BB%D0%B0%D0%BC%D0%B5%D0%BD%D0%B3%D0%BE%E2%80%9D-%D0%B2%D1%81%D0%B8%D1%87%D0%BA%D0%B8-%D0%B6%D0%B5%D1%80%D1%82%D0%B2%D0%B8-%D0%BD%D0%B0-%D0%BF%D0%BE%D0%B6%D0%B0%D1%80%D0%B0-%D1%81%D0%B0-%D0%B4%D0%B5%D1%86%D0%B0-news818403.html", "text": "Всички загинали в големия пожар в Рио де Жанейро са деца. Това потвърдиха властите, ден след трагедията в юношеската школа на футболен клуб \"Фламенго\", съобщават световните агенции, цитирани от Нова телевизия Десетте жертви са футболисти от юношеските формации на клуба, на възраст между 14 и 16 години. Други три деца са ранени, като състоянието на едното  е тежко. 15-годишният Райън е един от оцелелите. Майка му го повикала да спи у дома същата вечер и така детето по случайност не било в изгорелите общежитията. \"Сутрешната тренировка беше отменена и майка ми каза да отида у нас. Трябваше да спя тук и да обядвам, преди да отида вкъщи, но тя настоя\", разказва Райън Матеус, съотборник на загиналите. Това вероятно е спасило живота на момчето. Пожарникарите казват, че живи са били намерени само деца, които сами са излезли от сградата. Всички вътре са загинали. Според местни медии, огънят е започнал в стари постройки, които са били предвидени за разрушаване. Подозират се и нарушения, след като градската управа каза, че на това място е трябвало да има паркинг, а не общежитие. „Фламенго” е клуб, който много се гордее и рекламира детската си школа, което прави трагедията още по-голяма. Днес младежкия отбор на клуба трябваше да играе в голямото дерби срещу градския съперник „Флуминензе”. Сподели:", "date": "2019.02.09", "title": "След огнения ад на базата на „Фламенго”: Всички жертви на пожара са деца"}
{"url": "https://pik.bg/%D1%85%D0%B0%D1%80%D1%87%D0%B8%D0%BC-67-%D0%BC%D0%BB%D0%BD-%D0%BB%D0%B2-%D0%B7%D0%B0-%D1%82%D1%80%D0%B8%D1%84%D0%BE%D0%BD-%D0%B7%D0%B0%D1%80%D0%B5%D0%B7%D0%B0%D0%BD-%D0%B8-%D1%81%D0%B2%D0%B5%D1%82%D0%B8-%D0%B2%D0%B0%D0%BB%D0%B5%D0%BD%D1%82%D0%B8%D0%BD-news818358.html", "text": "Около 67 млн. лв. ще пръснат българите, решили да празнуват Трифон Зарезан и Свети Валентин на 14 февруари, пресмятат експерти. Общо 280 000 са сънародниците, които ще уважат двата празника. Хората се обръщат към туроператори и хотелиери, които имат специални програми. Офертите за България обикновено включват две нощувки в хотел с празнична вечеря, украса в стаята, бутилка вино. Цените в повечето хотели се движат от 140 лв. до 340 лв. За тези, които предпочитат Трифон Зарезан, са организирани специални екскурзии до Мелник, където ще дадем 98 лв. на човек. Цената включва закуска, празнична вечеря, фолклорна програма по зарязване на лозята. Най-предпочитани за Свети Валентин са спа хотелите във Велинград, Хисаря, Вършец, Чифлика, с. Баня. Сподели:", "date": "2019.02.09", "title": "Харчим 67 млн. лв. за Трифон Зарезан и Свети Валентин"}
{"url": "https://pik.bg/%D0%BF%D0%B5%D0%BD%D1%81%D0%B8%D0%BE%D0%BD%D0%B5%D1%80-%D1%81%D1%8A%D0%B4%D0%B8-%D0%B3%D1%83%D0%B8%D0%BD%D0%B5%D1%82-%D0%BF%D0%BE%D0%BB%D1%82%D1%80%D0%BE%D1%83-news818357.html", "text": "Актрисата Гуинет Полтроу ще се изправи пред Темида. Срещу нея е заведено съдебно дело по обвинение, че счупила ребрата на мъж, след като го блъснала в гръб, докато карала ски в курорт в щата Юта през 2016 г. 72-годишният пенсиониран специалист по оптометрия Тери Сандерсън заяви на пресконференция в Солт Лейк Сити, че чул истеричен писък и след това бил блъснат в гръб в курорта Диър Вали на 26 февруари 2016 г. Той си спомня, че полетял напред и паднал на земята, преди да загуби съзнание. Свидетел на случката потвърдил, че видял Полтроу да блъска в гръб мъжа. Звездата от „Железният човек“ отхвърли обвиненията чрез говорителката си Хедър Уилсън, която в свой имейл отбеляза, че те са неоснователни. Сандерсън твърди още, че 46-годишната актриса го оставила контузен в планината и не потърсила помощ за него. Сподели:", "date": "2019.02.09", "title": "Пенсионер съди Гуинет Полтроу"}
{"url": "https://pik.bg/%D0%BF%D0%BE-20-%D0%B1%D1%8A%D0%BB%D0%B3%D0%B0%D1%80%D0%B8-%D1%81%D0%B5-%D0%B1%D0%BE%D1%80%D1%8F%D1%82-%D0%B7%D0%B0-%D0%B5%D0%B4%D0%BD%D0%BE-%D1%80%D0%B0%D0%B1%D0%BE%D1%82%D0%BD%D0%BE-%D0%BC%D1%8F%D1%81%D1%82%D0%BE-news818351.html", "text": "Средно по 20 българи се борят за едно работно място в бюрата по труда. При 214 266 нашенци, записани на борсата, обявените позиции са малко над 10 000, става ясно от данните на eлeĸтpoнния пopтaл нa Aгeнцията пo зaeтocттa - е-тpyдoвa бopca. Това означава, че за едно място потенциално се съревновават по 20 безработни, като на областно ниво те варират - под 10 души в София и над 37 в Благоевград. Всеки втори българин, който е на борсата, пък е между 30 и 49 г., а всеки четвърти е над 55 г. Готвачът в столицата е по-добре платен, отколкото в провинцията, става ясно още от портала. Месечната ставка в София е над 1000 лв., докато в Несебър, Велинград и Рила например е по 560 лв., в Стара Загора пък достига до 750 лв. Единствено Пловдив успява да догони столицата, където заплатата на готвач със стаж от 2 години достига хилядарка. Сподели:", "date": "2019.02.09", "title": "По 20 българи се борят за едно работно място"}
{"url": "https://pik.bg/%D0%B0%D0%BB%D0%BA%D0%BE%D1%85%D0%BE%D0%BB-%D0%B7%D0%B0-400-%D0%BB%D0%B5%D0%B2%D0%B0-%D0%B8%D0%B7%D0%BF%D0%B8%D0%B2%D0%B0%D0%BC%D0%B5-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0-news818355.html", "text": "Българите са изразходвали 1,7% от общите си разходи за алкохол през 2017 г., показва статистиката на Евростат. Средният показател за ЕС е бил 1,6 на сто, като анализът изрично отчита, че в тези сметки не се включват разходите за спиртни напитки, заплащани в ресторанти и хотели. Най-много средства за алкохол са отделили жителите на Естония, Латвия и Литва, а най-малко - в Испания, Италия и Гърция. Данните на националната статистика показват, че през 2017 г. домакинствата у нас са похарчили средно по 400 лева за алкохол. 15 на сто от българите консумират спиртни напитки ежедневно. Всеки трети обаче заявява, че не е пил алкохол в рамките на година. Сподели:", "date": "2019.02.09", "title": "Алкохол за 400 лева изпиваме на година"}
{"url": "https://pik.bg/%D1%83%D1%81%D0%BF%D0%BE%D0%BA%D0%BE%D0%B8%D1%85%D0%B0-%D0%B2%D0%BE%D0%B9%D0%B2%D0%BE%D0%B4%D0%B8%D0%BD%D0%BE%D0%B2%D0%BE-%D0%B6%D0%B0%D0%BD%D0%B4%D0%B0%D1%80%D0%BC%D0%B5%D1%80%D0%B8%D1%8F-%D1%80%D0%B5%D1%81%D0%BF%D0%B5%D0%BA%D1%82%D0%B8%D1%80%D0%B0-%D1%86%D0%B8%D0%B3%D0%B0%D0%BD%D0%B8%D1%82%D0%B5-news818484.html", "text": "Обстановката в село Войводиново вече е спокойна. Това съобщи говорителят на Областната дирекция на МВР. Около 11,00 часа е получен сигнал за завърнали се обитатели на част от къщите в циганската махала на селото. Натам са насочени екипи на Районното полицейско управление в Труд, Специализирани полицейски сили и работещите в региона служители на жандармерията. Не е допуснато нарушение на обществения ред. Циганите вече са си тръгнали, разотишли са се и местните жители, които се бяха събрали край църквата, за да изразят недоволството си. В селото е осигурено полицейско присъствие. Сподели:", "date": "2019.02.09", "title": "Успокоиха Войводиново, жандармерия респектира циганите"}
{"url": "https://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-tv-%D1%86%D0%B5%D1%86%D0%B8-%D0%BA%D1%80%D0%B0%D1%81%D0%B8%D0%BC%D0%B8%D1%80%D0%BE%D0%B2%D0%B0-%D1%81%D0%B5-%D0%BE%D0%BC%D1%8A%D0%B6%D0%B2%D0%B0-%D0%B7%D0%B0-%D0%BC%D1%83%D0%BB%D1%82%D0%B8%D0%BC%D0%B8%D0%BB%D0%B8%D0%BE%D0%BD%D0%B5%D1%80%D0%B0-%D1%81%D1%82%D1%80%D1%83%D0%BC%D0%B5%D0%B9%D1%82%D0%B8%D1%81-%D0%B2-%D0%B1%D0%B0%D1%80%D1%81%D0%B5%D0%BB%D0%BE%D0%BD%D0%B0---news818471.html", "text": "Съпруга на мултимилионера Майкъл Струмейтис ще стане до броени седмици една от най-красивите българки Цеци Красимирова, съобщава ексклузивно светското предаване на ПИК TV. Топмоделът е в треската подготовка на своята приказна сватба. Неслучайно тя ще бъде приказна, защото събитието ще се състои в истински замък в столицата на испанската автономна област Каталуния - Барселона. Зрителите на \"Жълтите новини\" първи научиха за връзката между Красимирова и Струмейтис в предаването ни от 1 декември миналата година. Само няколко дни по-късно самата тя призна, че е получила диамантен годежен пръстен. Ето, че и новината за сватбата им не закъсня. Церемонията ще се състои през най-красивия месец на годината - май. Кой ще бъдат щастливците, които ще се уредят с покани за милионерската сватба, кои ще бъдат шаферите и шаферките, на каква бизнес империя слага ръка Красимирова - тези и още подробности за сватбата на годината, плюс още звездни клюки, гледайте сега: Сподели:", "date": "2019.02.09", "title": "ЕКСКЛУЗИВНО В ПИК TV! Цеци Красимирова се омъжва за мултимилионера Струмейтис в Барселона - първи подробности за сватбата само в \"Жълтите новини\""}
{"url": "https://pik.bg/%D1%83%D0%B6%D0%B0%D1%81%D1%8F%D0%B2%D0%B0%D1%89%D0%BE-%D0%B3%D1%80%D0%B0%D0%BD%D0%B0%D1%82%D0%B0-%D0%BE%D1%82%D0%BA%D1%8A%D1%81%D0%BD%D0%B0-%D1%80%D1%8A%D0%BA%D0%B0%D1%82%D0%B0-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%89-%D0%B2-%D0%BF%D0%B0%D1%80%D0%B8%D0%B6-%D0%B2%D0%B8%D0%B4%D0%B5%D0%BE-news818479.html", "text": "Сблъсъци избухнаха днес между демонстранти от движението на \"жълтите жилетки\" и полицията в Париж, предадоха Асошиейтед прес и ТАСС. Органите на реда използваха сълзотворен газ срещу протестиращите близо до булевард \"Шан-з-Елизе\" и край сградата на Националното събрание на Франция. Полицаите трябваше да се защитават от агресивно настроени демонстранти, които ги замерваха с камъни и бутилки. Има информация, че при сблъсъците са пострадали двама демонстранти и двама полицаи. Участник в протестите е бил тежко ранен, след като при избухване на граната със сълзотворен газ е била откъсната ръката му. Няколко протестиращи се опитаха да прескочат загражденията и да проникнат на територията на Националното събрание, но служителите по сигурността им попречиха. Френските \"жълти жилетки\" излязоха на протести за 13-и пореден уикенд. По данни на властите десет демонстранти са задържани за нарушения на реда. Основната колона протестиращи, наброяваща над 1000 души, се движеше от \"Шан-з-Елизе\" към река Сена. По-нататък се предвиждаше демонстрантите да преминат край вътрешното министерство, Националното събрание и Сената. Протестната акция трябва да завърши близо до Айфеловата кула. Сподели:", "date": "2019.02.09", "title": "УЖАСЯВАЩО: Граната откъсна ръката на протестиращ в Париж (ВИДЕО)"}
{"url": "https://pik.bg/%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%E2%80%93-%D0%B4%D0%B2%D0%B5-%D0%B3%D0%BE%D0%B4%D0%B8%D0%BD%D0%B8-%D0%B2%D0%BE%D0%B9%D0%BD%D0%B0-%D1%81-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-news818359.html", "text": "Две години са достатъчно дълго време, за да се очертае публичният образ на един политик. Още повече, когато този политик е президент на страната. Нещо повече, този период заковава публичния образ в общественото съзнание така, че той трудно би могъл да се променя радикално след това. Ситуацията на Румен Радев със сигурност е нестандартна за българския политически живот. Той беше избран на най-политическия пост в държавата, без да има политически опит. В рамките на кандидатпрезидентската му кампания това беше и един от най-големите му плюсове. След нея липсата на политически опит и реални познания за същността на политическата професия се превърнаха в най-голямото предизвикателство пред него. В началото надеждата беше, че Радев е самороден талант и е способен да се учи в движение. По принцип в политиката това е възможен вариант, защото немалко политически лидери са влизали в нея, на пръв поглед, случайно, но са успявали да развият качества, които да ги превърнат в символи на тяхното време. В по-голямата част от случаите обаче хората, заемали високи позиции, са извървявали дълъг път на политически провали, обрати, сътресения и от тази позиция са постигали резултати, които са ги оставяли в историята. Най-общото, което може да се каже за Румен Радев, е, че в първите две години от работата си като президент той не постигна нито един конкретен резултат. Такъв щеше да бъде решението на Консултативния съвет за национална сигурност при президента от 2017 г., по време на който се взе решение за модернизация на българската армия. Това важно решение беше взето с почти пълен консенсус и Румен Радев можеше спокойно да се гордее, че е лидирал този процес. Само че в началото на 2019 г. той атакува решението на парламента България да започне преговори със САЩ за закупуване на нови бойни самолети. Увлечен от войната, която води вече втора година с правителството, а и по всичко личи - ангажиран с офертата на Швеция, той заяви, че процедурата е опорочена и че решението на правителството е триумф на лобизма. Какво трябва да се направи, Радев не каза и остави съмнението, че патосът му за модернизация на армията е бил свързан единствено с ангажимент към шведската оферта. Впрочем този тип говорене стана типично за Радев през последните две години. Изстрелването на силната фраза винаги бива последвано или от мълчание, или от замазване на самата фраза. Така се случи и когато президентът попита премиера дали има общи интереси с депутата от ДПС Делян Пеевски. Този въпрос беше последван от категоричен отговор на Борисов и мълчание от страна на Радев, което продължава и до днес. Фразата „триумф на лобизма” вероятно ще има подобна съдба, защото Радев не посочи нито кой е лобистът, нито за коя страна лобира. Тази недоизказаност обрича президента на безрезултатност, защото единственото, което създава, е медиен шум. Ако Радев твърди, че има лобизъм от страна на държавата САЩ, която ще произвежда самолетите, за които преговаряме, то би трябвало да излезе и да го каже ясно. Разбира се, от позицията си на президент е длъжен да предостави и необходимите доказателства за това. Подобен подход в стил „исках да гласувам, ама нямах желание” води до обезценяване на ролята на президентската институция. Тя би трябвало да се ползва с необходимата тежест, за да може да бъде включена истински в политическите и обществените процеси в страната. Сякаш Радев интуитивно бяга от тази тежест и предпочита лековатия подход на заядливостта и злободневието. А президентът не би трябвало да бъде злободневен. Неговата функция е много повече стратегическа, отколкото тактическа. Впрочем колкото и да са били критикувани българските президенти, всеки един от тях до днес е поемал определени тежести в рамките на мандата си. При Желев това бяха „Боянските ливади”, които взривиха отношенията със собствената му партия. Грешно или не, решението на Желев да посочи дефектите на управлението на Филип Димитров, беше проява на политическа смелост и поемане на ясна отговорност от страна на президента. В началото на мандата си Петър Стоянов беше поставен пред ситуацията сам да решава политическа, икономическа, финансова и социална криза. Страната беше изправена на ръба на гражданската война и всяка неподходяща дума или метафора в една или друга посока от страна на новоизбрания президент можеше да взриви гражданския мир. С всичките си недостатъци, Стоянов носеше сам тази отговорност и трябва да признаем - успя да разреши политическата криза по най-добрия  възможен начин. Президентът Първанов трябваше да продължи политиката за интеграция на България в НАТО и ЕС въпреки съпротивата на немалки групи в собствената си партия. В крайна сметка в рамките на двата му мандата България беше приета и в двата съюза, което днес се приема като безспорен успех. С всички критики към президента Плевнелиев, трябва да му се признае, че той поемаше сам тежестта на позициите си по отношение на Русия и плати висока политическа цена за това. При Радев ясното поемане на отговорност за определено решение се размива в недоизказаност, метафори и мълчание. Той подписа споразумението СЕТА, срещу което се обявяваше по време на кампанията си, и след това сезира Конституционния съд срещу това решение. Препотвърди санкциите срещу Русия, против които се бореше, докато беше кандидат, но не обяви обрат на позицията си и изобщо не обяви позиция по въпроса. Рекламираше се като извънсистемен кандидат, но се превърна в част от системата до степен, че автомобилните произшествия на съпругата му се превърнаха в основна негова характеристика. Затова днес въпросът, какво свърши Румен Радев през последните две години като държавен глава, е с повишена трудност. Обедини нацията около себе си? Намери пресечните точки в българското общество? Посочи решение на един единствен проблем? Днес Румен Радев прилича на лекар, който обяснява на болния колко е зле, но така и не му предписва подходящото лекарство. А един президент би трябвало да прави точно обратното. Той би трябвало да посочва решението и да вдъхва сила на народа си да откликне на предизвикателствата, пред които е изправен. Не да следва последователите си във „Фейсбук“, а да лидира общественото мнение. Само че всичко това няма как да се случи от позицията на опозиционер. В края на втората година на президентския си мандат Радев прилича повече на лидер на опозицията, отколкото на държавен глава. А това е една от най-лошите оценки, които може да получи един президент. Сподели:", "date": "2019.02.09", "title": "Румен Радев – две години война с правителството"}
{"url": "https://pik.bg/%D0%BA%D0%B0%D0%BC%D0%BF%D0%B0%D0%BD%D0%B8%D1%8F-%D0%B7%D0%BE%D0%B2%D0%B5-%D1%81%D0%BF%D0%B0%D1%81%D0%B5%D1%82%D0%B5-%D0%B7%D0%B8%D0%BC%D0%BD%D0%B8%D1%82%D0%B5-%D1%81%D0%BF%D0%BE%D1%80%D1%82%D0%BE%D0%B2%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2%D0%B8%D0%B4%D0%B5%D0%BE-news818409.html", "text": "Противно на зелените рекетьори, които съсипват десетилетия наред зимните ни курорти, за да взимат грантове от чужди държави, тръгна кампания на българи и чужденци, които спасение на зимните спортове в България. Стотици българи вече се отказва от родните курорти, защото им омръзна да висят с часове, за да чакат на единствения лифт на Банско, или пък да нямат никакъв шанс за спортуват на другите ни курорти поради липката на каквито и да е съоръжения, тъй като „зелените“ и разни „еко защитници“ умишлено не позволяват развиването на зимните спортове у нас. Ето и видеото към кампанията, която набира все повече привърженици: Сподели:", "date": "2019.02.09", "title": "Кампания зове \"Спасете зимните спортове в България\" (ВИДЕО)"}
{"url": "https://pik.bg/%D0%BF%D1%80%D0%BE%D1%84%D0%B5%D1%81%D0%BE%D1%80-%D0%BE%D1%82-%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82%D0%B0-%D0%B2-%D0%B5%D1%81%D0%B5%D0%BA%D1%81-%D1%81-%D0%BE%D0%BF%D1%82%D0%B8%D0%BC%D0%B8%D1%81%D1%82%D0%B8%D1%87%D0%BD%D0%B0-%D0%BF%D1%80%D0%BE%D0%B3%D0%BD%D0%BE%D0%B7%D0%B0-%D0%B8%D0%B7%D0%BD%D0%BE%D1%81%D1%8A%D1%82-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D1%85%D1%80%D0%B0%D0%BD%D0%B8-%D0%B8-%D0%BD%D0%B0%D0%BF%D0%B8-news818428.html", "text": "Износът на български храни и напитки към Япония може да се увеличи след споразумението за свободна търговия между Европейския съюз и Токио. Това прогнозира пред БНР професор Емил Кирхнер от университета в Есекс. Споразумението влезе в сила от 1 февруари и с него се премахват почти всички търговски мита върху вноса в Япония на европейски земеделски продукти. „За държави като България би трябвало да има ползи в сектора на земеделието. Японският пазар ще се отвори за продукти като вино например\", коментира проф. Емил Кирхнер. Със споразумението Европейският съюз премахва 99% от митата си за вносни стоки от Япония, а след преходен период - ще бъдат отменени и търговските тарифи за автомобили, камиони и битова електроника. В замяна - Япония ще се откаже от митата върху 94% от европейския внос. От гледна точка на Брюксел - най-важно е премахването на търговските тарифи за 84% от европейските селскостопански и рибни продукти. Проф. Найджъл Дрифийлд от университета \"Уоруик\"  определи споразумението за свободна търговия като \"изключителен успех\". Той смята, че е напълно възможно да се стигне и до увеличаване на японските инвестиции в Източна Европа. „И двете страни от споразумението – ЕС и Япония, ще спечелят много. Бих се насочил към източноевропейските държави, каквато е и вашата, където цената на труда все още е предимство при привличането на инвеститори“, заяви проф.Дрифийлд. Това отваря изключително големи възможности за бизнес, категорична е и д-р Мередит Кроули, която преподава в Кеймбридж. \"Някои от най-големите позитиви от споразумението за свободна търговия между Европейския съюз и Япония ще бъдат усетени в автомобилната индустрия – анализира доктор Кроули. - Това е сектор, в който Европейският съюз има сравнително високи мита. В същото време Япония има интерес към него. Също така споразумението ще допринесе положително за земеделските продукти. Япония, която е островна държава, е малко по-чувствителна, когато става дума за хранителни продукти. Те искат да защитят производството на локални продукти и в същото време са наложили доста високи мита за вносните храни и напитки. Сега европейските компании ще могат да изнасят хранителни продукти за Япония много по-евтино, защото няма да се налага да плащат търговски тарифи\". \"Това включва вино, свинско месо, сирене и други продукти, което ще донесе изключително голям позитив за европейските земеделски производители коментира проф.. Кирхнер. - Разбира се, не може да гледаме на споразумението като на земеделски продукти срещу автомобили, но със сигурност търговията между Европейския съюз и Япония ще отбележи ръст от 30%\". Д-р Мередит Кроули коментира възможните варианти след Брекзит. \"Японските производители са инвестирали изключително много в изграждането на автомобилни заводи в Обединеното кралство – отчита тя. - Ако обаче се стигне до Брекзит без сделка, високите тарифи на Европейския съюз ще влязат в сила, защото вече ще говорим за трета страна. Само че във Великобритания се произвеждат и японски автомобили, използват се и вносни компоненти за сглобяването им. Това обобщено означава, че не британските компании, а японските ще трябва да платят високите тарифи, за да продават автомобилите си, произведени във Великобритания, на европейския пазар. Това просто означава, че те ще заобиколят Великобритания и ще изнесат производството си другаде\". \"При ситуация на излизане на Великобритания без сделка, бизнес моделът в автомобилната индустритрия, разработен в последните 30 години, вече няма да работи\", коментира Найджъл Дрифийлд, който е убеден, че сътресение в автомобилната индустрия може да създаде доста проблеми и на британската, и на германската икономика. Това ще бъде пореден удар, след като така или иначе автоиндустрията търпи загуби заради скандалите около дизеловите двигатели и пренастройването на бизнес моделите си. Въпреки това Дрифийлд е убеден, че част от японските инвестици в автомобилната индустрия могат да се пренасочат към континентална Европа и отново печелившите ще бъдат повече. Сподели:", "date": "2019.02.09", "title": "Професор от университета в Есекс с оптимистична прогноза: Износът на български храни и напитки към Япония може да се увеличи"}
{"url": "https://pik.bg/%D0%BE%D0%B1%D1%89%D0%B8%D0%BD%D0%B0%D1%80%D0%B8-%D0%B2-%D0%B1%D0%BE%D1%81%D0%BD%D0%B5%D0%BD%D1%81%D0%BA%D0%B8-%D0%B3%D1%80%D0%B0%D0%B4-%D1%81%D0%BF%D1%80%D1%8F%D1%85%D0%B0-%D1%84%D0%B8%D0%BD%D0%B0%D0%BD%D1%81%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8%D1%82%D0%B5-%D0%BF%D0%B0%D1%80%D1%82%D0%B8%D0%B8-%D0%B8-%D0%BF%D1%80%D0%B5%D0%BD%D0%B0%D1%81%D0%BE%D1%87%D0%B8%D1%85%D0%B0-%D1%81%D1%80%D0%B5%D0%B4%D1%81-news818431.html", "text": "Общинското събрание на боснeнското градче Долни Вакъф, разположено на 85 км северозападно от Сараево,  реши да спре финансирането на политическите партии от бюджета и да пренасочи средствата за студентски стипендии, предава македонската агенция „Макфакс“, цитирана от „Фокус”. Медията се позовава на публикация в сараевското издание „Освобождение“. Решението е взето единодушно на заседание, проведено преди няколко дни, а, както предава вестникът, става въпрос за около 12 500 евро месечно. Както е известно, на редица места в Босна и Херцеговина все още не са формирали парламенти на всички нива на управлението заради резултатите от проведените на 7 октомври 2018 година общи избори в страната. В единия от ентитетите – Република Сръбска, решаваща победа постигна „Съюза на независимите социалдемократи“, оглавяван от Милорад Додик, който след два мандата начело на РС бе избран да представлява босненските сърби в тристранния президиум. По-заплетена е ситуацията в другия ентитет – „Федерация Босна и Херцеговина“, където, както твърдят хърватите, включително и от Хърватия, за техния представител в президентството са гласували хиляди бошняци, в резултат на което за представител на босненския народ в президиума бе излъчен социалдемократът Желко Комшич, склонен към съюз с мюсюлманите, а не председателят на „Хърватския демократически съюз“ (ХДС) Драган Чович, който е склонен към ситуационен съюз със сърбите за промяна на някои от положенията на Дейтънския договор, което да доведе до подобряване на положението на хърватите в страната. Сподели:", "date": "2019.02.09", "title": "Общинари в босненски град спряха финансирането на политическите партии и пренасочиха средствата за ..."}
{"url": "https://pik.bg/%D0%BD%D0%BE%D0%B2%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B7%D0%B0-%D0%B3%D0%BE%D1%81%D0%BF%D0%BE%D0%B4%D0%B0%D1%80%D0%B8%D1%82%D0%B5-%D0%BC%D0%B0%D0%B3%D1%8A%D1%80%D0%B4%D0%B8%D1%87-%D1%85%D0%B0%D0%BB%D0%B2%D0%B0%D0%B4%D0%B6%D0%B8%D1%8F%D0%BD-%D0%BE%D1%82%D1%81%D0%B2%D0%B8%D1%80%D0%B8-%D0%B1%D0%BD%D1%82---%D0%B8%D0%B7%D0%BF%D0%BB%D0%B0%D1%88%D0%B8-%D1%81%D0%B5-%D0%BE%D1%82-%D1%86%D0%B5%D0%BD%D0%B7%D1%83%D1%80%D0%B0-%D0%BE%D1%82-%D0%B2-news818205.html", "text": "БНТ изобщо не фигурира като опция пред \"Господари на ефира\" - предаването, което от началото на годината е без дом заради изтеклия договор на Нова телевизия с братя Халваджиян и заради чутовния гаф на \"бития\" репортер Митко Върбанов. От 1 януари актьорите бяха разпуснати в неплатен отпуск. Пред ПИК Джуди Халваджиян обяви, че с брат му Магърдич водят преговори с няколко телевизии, като се спекулираше, че една от тях е ръководената от Коко Каменаров БНТ. С телевизията-майка обаче изобщо не е имало преговори поради една много простичка причина - начина й на финансиране и статута й на държавна медия. \"БНТ е обществена телевизия и се финансира от държавата. \"Господарите\" са доста критични в много отношения към хората, които управляват страната, независимо от коя партия са\", заяви Магърдич в интервю пред столичен седмичник и допълни, че няма шанс с брат му да правят \"Господарите\" в студиата на \"Сан Стефано\", тъй като всеки с по-големи правомощия в държавата би могъл да им оказва цензура. От признанията на Халваджиян става още ясно, че шоуто за гафове няма да се завърне в ефира на Нова телевизия, докато медията е в продецура на подмяна на собственика си. В началото на месеца Комисията за защита на конкуренцията спря сделката за продажбата на акциите на MTG в Нова Броукастинг Груп на шведския милиардер Петер Келнер. Очертава се сделката да се проточи, което от своя страна означава, че \"Господари на ефира\" няма да се излъчва и от март с 3, вместо с 5 предавания седмично, каквито слухове имаше. \"Във варианта с 3 предавания няма икономическа логика и той не е съществувал нито за нас, нито за телевизията. Това е абсурдно като хипотеза\", заяви Магърдич. На този етап тази година най-вероятно ще бъде нулева за \"Господарите\". За подобен развод вече са подготвени и актьорите и репортерите на предаването, които си търсят нова работа им други електронни медии. Като Боби Ваклинов, например, който вече се е предложил на няколко телевизии . Сподели:", "date": "2019.02.09", "title": "НОВИ РАЗКРИТИЯ ЗА \"ГОСПОДАРИТЕ\": Магърдич Халваджиян отсвири БНТ - изплаши се от цензура от властта"}
{"url": "https://pik.bg/%D0%B2%D0%BE%D0%BB%D0%B5%D0%BD-%D1%81%D0%B8%D0%B4%D0%B5%D1%80%D0%BE%D0%B2-%D0%BF%D0%B0%D1%80%D1%82%D0%B8%D0%B8%D1%82%D0%B5-%D0%BE%D1%82-%D0%BA%D0%BE%D0%B0%D0%BB%D0%B8%D1%86%D0%B8%D1%8F%D1%82%D0%B0-%D0%BE%D0%B1%D0%B5%D0%B4%D0%B8%D0%BD%D0%B5%D0%BD%D0%B8-%D0%BF%D0%B0%D1%82%D1%80%D0%B8%D0%BE%D1%82%D0%B8-%D1%89%D0%B5-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D1%82-%D0%B4%D0%B0-%D1%80%D0%B0%D0%B1%D0%BE%D1%82%D1%8F%D1%82-%D0%B7%D0%B0%D0%B5%D0%B4%D0%BD%D0%BE-news818404.html", "text": "Радио „Фокус“ Независимо как ще се явят на евроизборите, партиите от коалицията „Обединени патриоти“ ще продължат да работят заедно, за да запазят мандата си. Това каза в ефира на председателят на ПГ на „Обединени патриоти“ и лидер на „Атака“ Волен Сидеров. Според него с колегите му трябва да успеят да съобщят това на обществото убедително. Вътрешните противоречия могат да бъдат изгладени, каза още той. „ Ако се разберем за това, то ще има сигнал, че явяването ни на евроизборите няма връзка с довършването на мандата. Има много критики към управлението, но се вижда, че в момента алтернативно управление не може да бъде формирано. Има неща, които са положителни, но изискват повече време и процес. Нека премиерът Бойко Борисов да завърши поне един мандат“, каза той. Според Волен Сидеров именно неяснотата как ще се явят на евро изборите през май водят до съмненията за разпад на коалицията. Сподели:", "date": "2019.02.09", "title": "Волен Сидеров: Партиите от коалицията \"Обединени патриоти\" ще продължат да работят заедно"}
{"url": "https://pik.bg/%D0%B0%D1%80%D0%BC%D0%B5%D0%B9%D1%86%D0%B8%D1%82%D0%B5-%D0%BD%D0%B0-%D0%BB%D1%8E%D0%B1%D0%BE-%D0%BF%D0%B5%D0%BD%D0%B5%D0%B2-%D1%81-%D0%BF%D0%BE%D1%80%D0%B0%D0%B6%D0%B5%D0%BD%D0%B8%D0%B5-news818485.html", "text": "ЦСКА загуби от Етър с 0:1 в повторния дебют на Любослав Пенев начело на \"червените\". Привържениците на ЦСКА изпълниха сектор \"А\" на стадион \"Българска армия\" и демонстрираха подкрепа за един от безспорните си любимци, който изненадващо замени Нестор Ел Маестро като старши треньор на отбора. ЦСКА обаче не впечатли с играта си в последната контрола преди подновяването на първенството и остави сериозни съмнения дали отборът е готов да се бори с Лудогорец за първото място, акцентира \"Гол\". \"Червените\" в големи периоди от мача бяха надигравани от великотърновци, а в предни позиции не създадоха почти нищо интересно. Етър може да съжалява, че не постигна по-изразителна победа на \"Българска армия\", като гостите пропуснаха няколко чисти положения. Флорент Боджадж отбеляза единствения гол в 34-ата минута. Крум Стоянов проби отляво и намери непокрития Боджадж, който с удар в долния ляв ъгъл реализира попадението за Етър. Малко по-късно Велко Батрович можеше да вкара втори гол за Етър, но Черниаускас спаси. Веднага след почивката нападателят на Етър Милчо Ангелов можеше да накаже бившия си отбор, но Черниаускас отново спаси удара отблизо. Ангелов имаше ново чисто положение в средата на полувремето, което пропусна, а минута преди края Етър направи нов пропуск от добра позиция. Витаутас Черниаускас, Стойчо Атанасов, Николай Бодуров, Стивън Перейра, Ангел Лясков, Жанио Бикел, Тиаго Родригес, Рубен Пинто, Едвин Джеси, Енрике Рафаел, Али Соу Христо Иванов, Даниел Младенов, Румен Руменов, Велко Батрович, Здравко Илиев, Крум Стоянов, Венцислав Василев, Аласана Мане, Георги Сърмов, Пламен Гълъбов, Флорент Боджадж Сподели:", "date": "2019.02.09", "title": "\"Армейците\" на Любо Пенев с поражение"}
{"url": "https://pik.bg/%D0%BC%D0%BE%D1%81%D0%BA%D0%B2%D0%B0-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B4%D0%B8-%D0%B7%D0%B0-%D0%BD%D0%B5%D0%B2%D1%8A%D0%B7%D0%BC%D0%BE%D0%B6%D0%B5%D0%BD-%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2-%D0%BF%D1%80%D0%B5%D0%B7-%D1%83%D0%BA%D1%80%D0%B0%D0%B9%D0%BD%D0%B0-news818494.html", "text": "Москва предупреди днес за нови пречки пред изграждането на руско-германския проект за газопровод \"Северен поток-2\", след като Берлин се съгласи на компромис с Франция и други страни членки на ЕС за по-строга регулация, предаде ДПА. Ако се подготвят пречки пред проекта, за да бъде принудена Русия да транспортира газ през Украйна - по техните условия, техните тарифи и с несигурността по юридическите въпроси, тогава е малко вероятно нещата да се случат, каза пред агенция РИА Новости заместник-външният министър на Русия Александър Панкин. Не е ясно чии условия и мита има предвид той, отбелязва ДПА. Проектът \"Северен поток 2\" предвижда да се изградят две линии от газопровода с обща мощност 55 милиарда кубични метра годишно от крайбрежието на Русия през Балтийско море до Германия. Съоръжението ще заобикаля транзитните страни Украйна, Беларус, Полша и другите източноевропейски и балтийски страни през изключителните икономически зони и териториални води на пет държави - Русия, Финландия, Швеция, Дания и Германия. Общата стойност на проекта се оценява на 9,5 милиарда евро. Единствен акционер в оператора по проекта Норд стрийм 2 (Nord Stream 2 AG) е руският газов холдинг Газпром. Партньори по него са френската Анжи (Engie), австрийската О Ем Ви (OMV), англо-холандската Шел (Shell), германските Унипер (Uniper) и Винтерсхал (Wintershall), които ще осигурят 50 процента от финансирането. Според критиците на проекта той ще засили европейската зависимост от Русия. Поддръжниците му подчертават необходимостта да се осигурят енергийните доставки на континента, тъй като добивът на газ в ЕС спада. Панкин потвърди отново, че Русия ще продължи да доставя газ през Украйна. Да, готови сме да продължим да използваме украинския транзит, но при условията, които са ни необходими, каза той. Украйна и Полша са сред страните, които печелят от таксите за транзит на газ през тяхна територия. Вчера страните от ЕС се съгласиха с френско-германски компромис по регулацията на \"Северен поток -2\" , без да бъде излаган на опасност проектът. Компромисът предвижда промяна на европейска директива, с което да се позволи на Европейската комисия да наложи по-голям надзор върху газопроводите, включително германско-руския проект. Освен това ЕС ще прилага по-последователно вътрешните си правила за газовия пазар във връзка с газопроводи от и към страни извън ЕС. Страните членки ще трябва да искат одобрението на Евросъюза, когато договарят промени по газовите споразумения със страни извън блока, ако се засягат европейските разпоредби. Сподели:", "date": "2019.02.09", "title": "Москва предупреди за невъзможен \"Северен поток 2\" през Украйна"}
{"url": "https://pik.bg/%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0-%D1%81%D0%B0%D0%B3%D0%B0-%D0%BF%D1%8A%D1%80%D0%B2%D0%B0%D0%BD-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D1%81-%D1%82%D0%B5%D0%B6%D0%BA%D0%B0-%D0%BF%D1%80%D0%BE%D0%B3%D0%BD%D0%BE%D0%B7%D0%B0-%D0%B7%D0%B0-%D0%BE%D0%B1%D0%B5%D0%B4%D0%B8%D0%BD%D0%B5%D0%BD%D0%B8-%D0%BF%D0%B0%D1%82%D1%80%D0%B8%D0%BE%D1%82%D0%B8---%D0%BC%D0%B0%D0%BB%D0%BA%D0%B0%D1%82%D0%B0-%D0%BA%D0%BE%D0%B0%D0%BB%D0%B8%D1%86%D0%B8%D1%8F-news818466.html", "text": "Изненадващ анализ за кондицята и вътрешните движения при малкия коалиционен партньор на управляващата партия ГЕРБ - „Обединени патриоти“, и възможен техен провал по модела на Реформаторския блок, ако не се прегрупират, направи социологът Първан Симеонов В коалицията „Обединени патриоти“ предстои прегрупиране, което скоро ще наблюдаваме. Това каза за „Фокус“ Симеонов, който е изпълнителен директор на Агенция „Галъп интернешънъл“. Обединените патриоти направиха доста трудни неща. Удивително е да се наблюдава как са на път да се провалят в по-лесните. Имат пред себе си нагледния пример на Реформаторския блок - имат собствения си опит и грешките на другите, от които да се учат, заяви той. „Там ми се струва, че ще спечелят онези, които успеят да покажат тяга в някаква посока, защото в момента част от Обединените патриоти говори на себе си, говорят един на друг, а не на публиката. Онези, които по-успешно говорят на публиката, ще успяват да дърпат напред и може да увлекат след себе си електората, докато другите си говорят един на друг. Там шансовете са сравнително добри, но ако продължават в този дух, може да се окаже, че ще се окажат вкупом зад борда“, заяви Първан Симеонов. Социологът каза още, че това се разбира от всички в коалицията, част от която се опитва да „вдига цената си“ във вътрешнокоалиционния микс, но вдигайки цената, накрая може да се окаже, че се обезценяват вкупом. Сподели:", "date": "2019.02.09", "title": "ПОЛИТИЧЕСКА САГА: Първан Симеонов с тежка прогноза за \"Обединени патриоти\" - малката коалиция със само един вариант, за да се спаси от провал"}
