{"url": "https://pik.bg/%D0%B7%D0%B2%D0%B5%D0%B7%D0%B4%D0%B0%D1%82%D0%B0-%D0%BC%D0%B5%D1%81%D0%B8-%D1%81-%D1%82%D1%80%D0%B0%D0%B2%D0%BC%D0%B0-news828661.html", "text": "Голямата звезда Лионел Меси няма да вземе участие в предстоящата контрола на Аржентина срещу Мароко, която ще се играе във вторник в Танжер, акцентира \"Гол\". 31-годишният лидер на Барселона се завърна в игра за \"гаучосите\" при загубата с 1:3 от Венецуела вчера. Той обаче е получи контузия в слабините, обявиха от Аржентинската футболна асоциация. За момента няма яснота колко време Лео Меси ще бъде извън игра и дали ще пропусне някои от предстоящите мачове на Барса. Сподели:", "date": "2019.03.23", "title": "Звездата Меси с травма"}
{"url": "https://pik.bg/%D0%BC%D0%B0%D1%81%D0%BE%D0%B2%D0%B8-%D0%B0%D1%80%D0%B5%D1%81%D1%82%D0%B8-%D0%BD%D0%B0-%D0%B6%D1%8A%D0%BB%D1%82%D0%B8-%D0%B6%D0%B8%D0%BB%D0%B5%D1%82%D0%BA%D0%B8-%D0%B2-%D0%BF%D0%B0%D1%80%D0%B8%D0%B6-news828696.html", "text": "Повече от 30 души са арестувани в Париж при проверки на полицията. Не закъсняха и първите глоби във връзка със забраната на демонстрации на необявени места. Сред глобените е един от водачите на движението на жълтите жилетки – Ерик Друе. Засега участниците в шествието са малко. Повече напрежение има в Ница, където полицията евакуира струпалите се хора на площад в центъра на града въпреки забраната на митинга. Днешният протест е тест както за движението, чиито надежди за нов подем се провалиха с безредиците миналата събота, така и за силите на реда, които предприеха нови мерки, за да избегнат разрушенията и насилието. Повече от 6000 полицаи, подпомагани от военни патрули, бдят за сигурността в Париж. Те са оборудвани с два дрона и нов вид газови гранати с оцветяващи вещества. По-рано френската полиция забрани достъпа на протестиращите от движението „жълти жилетки“ до емблематичния булевард „Шанз Елизе“ след бунтовете от миналата седмица, при които бяха нанесени огромни щети. Правителството предупреди, че възнамерява да предприеме сериозни действия срещу всеки опит за насилие от страна на протестиращите. Бяха обявени четири пункта за митинг в различни части на столицата, но бул. „Шанз Елизе\" остава недостъпен за протеста след опустошенията миналата седмица. Миналата събота протестът на „жълтите жилетки“ потъна в хаос, след като в него се врязаха около 1500 крайни активисти, пострадаха магазини и банков офис, емблематичният ресторант „Фукетс“ беше подпален и опустошен. По случая вече е задържана двойка, участвала в протеста и разграбила предмети от имуществото на заведението. Сподели:", "date": "2019.03.23", "title": "Масови арести на жълти жилетки в Париж"}
{"url": "https://pik.bg/%D1%81%D0%B2%D0%BB%D0%B0%D1%87%D0%B8%D1%89%D0%B5-%D0%B1%D0%BB%D0%BE%D0%BA%D0%B8%D1%80%D0%B0-%D0%BF%D1%8A%D1%82-news828716.html", "text": "Поради свличане на земна маса е въведена временна организация на движението в участък от пътя Бобов дол – Жедна. Това съобщи дежурният в Областно пътно управление – Кюстендил, цитиран от \"Фокус\". Преминаването при 15 км от пътя трябва да се извършва само в една лента. Мястото е сигнализирано с пътни знаци. Движението между село Пастра и Рилски манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, сигнализиран с пътни знаци. Движението по третокласен път-6222 Смоличано – Пелатиково от км 10+000 до км 14+000 продължава да е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Въведен е обходен маршрут, който преминава през Згурово – Неделкова Гращица – Невестино – Друмохар – Ваксево и обратно. Движението по автомагистрала „Струма“, път Е-79 и пътя Радомир – Кюстендил – ГКПП „Гюешево” се осъществява без проблеми. Сподели:", "date": "2019.03.23", "title": "Свлачище блокира път"}
{"url": "https://pik.bg/%D0%B4%D0%B2%D0%B0%D0%BC%D0%B0-%D0%BC%D0%B8%D0%BD%D1%8C%D0%BE%D1%80%D0%B8-%D1%81%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%B2-%D0%BC%D0%B8%D0%BD%D0%B0-%D0%B2-%D0%B1%D0%BE%D1%81%D0%BD%D0%B0-news828666.html", "text": "Двама миньори са загинали в мина в босненския град Сребреница, съобщава македонският телевизионен канал “Сител“, цитиран от „Фокус”. Според информацията, те са били затиснати от над 50 кубически метра земя и скали. Според предварителните информации, загиналите са опитни и квалифицирани миньори. Инцидентът е станал около 10:00 часа местно време (б.р. 11 часа българско време), когато покривната част на подготвителния коридор се е срутила върху миньорите. Веднага след инцидента са пристигнали минно-геоложки инспектори, които се очаква да дадат съответните изявления, а по-нататъшно разследване ще покаже дали има някои пропуски в работата, допринесли за произшествието. Сподели:", "date": "2019.03.23", "title": "Двама миньори са загинали в мина в Босна"}
{"url": "https://pik.bg/630-%D1%86%D0%B8%D0%B2%D0%B8%D0%BB%D0%BD%D0%B8-%D1%83%D0%B1%D0%B8%D1%82%D0%B8-%D0%B7%D0%B0-%D1%88%D0%B5%D1%81%D1%82%D0%BC%D0%B5%D1%81%D0%B5%D1%87%D0%BD%D0%B0%D1%82%D0%B0-%D0%BE%D0%BF%D0%B5%D1%80%D0%B0%D1%86%D0%B8%D1%8F-%D1%81%D1%80%D0%B5%D1%89%D1%83-%E2%80%9E%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0%E2%80%9C-news828701.html", "text": "Повече от 630 цивилни са били убити по време на шестмесечната операция срещу „Ислямска държава“, която завърши с поражението й от подкрепените от САЩ сирийски сили в събота, предава AFP. Загиналите цивилни - сред тях роднини на бойци от „Ислямска държава“ - включват 209 деца и 157 жени, съобщиха от Сирийската обсерватория за наблюдение на човешките права, базирана в Лондон. Водените от кюрдите Сирийски демократични сили (СДС) започнаха офанзивата си срещу последните бастиони на джихадистите в долината на Ефрат на 10 септември. Британската обсерватория заяви, че операцията е струвала живота на 730 бойци от кюрдските сили, както и 1600 джихадисти. Сподели:", "date": "2019.03.23", "title": "630 цивилни убити за шестмесечната операция срещу „Ислямска държава“"}
{"url": "https://pik.bg/%D1%80%D0%BE%D1%81%D0%B5%D0%BD-%D0%B6%D0%B5%D0%BB%D1%8F%D0%B7%D0%BA%D0%BE%D0%B2-%D0%BE%D0%B1%D1%8F%D0%B2%D0%B8-%D1%87%D0%B5-%D0%B1%D0%B8%D1%82%D0%BA%D0%B0%D1%82%D0%B0-%D0%B7%D0%B0-%D0%BF%D0%B0%D0%BA%D0%B5%D1%82%D0%B0-%E2%80%9E%D0%BC%D0%BE%D0%B1%D0%B8%D0%BB%D0%BD%D0%BE%D1%81%D1%82%E2%80%9C-%D1%89%D0%B5-%D0%B5-%D0%B6%D0%B5%D1%81%D1%82%D0%BE%D0%BA%D0%B0-news828721.html", "text": "Битката за пакета „Мобилност“ ще е много тежка – не може да има щипка „катран“ в моменти, в които трябва да сме най-обединени. Това каза министърът на транспорта, информационните технологии и съобщения Росен Желязков по повод пакета „Мобилност“ и във връзка с твърденията, че страната ни не е направила достатъчно по време на европредседателството в защита на превозвачите. Според него това е българска черта - посочваме някой за виновен, за да ставаме симпатични на аудиторията. „Тази теза, че не е защитен националният интерес, се прокрадва от време на време. Понеже е толкова несъстоятелна, затова никой не намира в нея чисто политическо основание да я вади аргументирано“, коментира Желязков, цитиран от \"Фокус\". „Пакетът „Мобилност“ е съвкупност от няколко законодателни предложения. Те са свързани с достъпа до пазара и професията, с командироването на шофьорите, тема, свързана с каботаж, с почивката и времето за управление на превозното средство и тахографи“, посочи транспортният министър и уточни, че понеже те са разписани с различни законодателни актове, затова техните изменения условно се наричат пакет. Тъй като измененията станаха известни и като пакета „Макрон“, Росен Желязков поясни, че само една от темите в исторически план е защитавана от Макрон като негова линия, още когато е бил министър във Франция, а именно командироването на работниците. „Всички други теми са инициални теми по принцип на европейската комисия. Мисля, че само у нас този пакет получи името на „Макрон“. Това е някакъв никнейм, който в Европа не се припознава като такъв, затова се нарича Пакет за мобилност 1“, каза още министър Желязков. Сподели:", "date": "2019.03.23", "title": "Росен Желязков обяви, че битката за пакета „Мобилност“ ще е жестока"}
{"url": "https://pik.bg/%D0%BC%D0%B8%D1%81%D1%82%D0%B5%D1%80%D0%B8%D1%8F-%D0%BE%D1%82%D0%BA%D1%80%D0%B8%D1%85%D0%B0-%D1%82%D1%80%D1%83%D0%BF-%D0%BD%D0%B0-%D0%BC%D1%8A%D0%B6-%D0%B2-%D1%80%D0%B5%D0%BA%D0%B0-%D0%B2-%D1%8F%D0%BC%D0%B1%D0%BE%D0%BB---%D0%BE%D0%BA%D0%B0%D0%B7%D0%B0-%D1%81%D0%B5-%D0%B8%D0%B7%D0%B2%D0%B5%D1%81%D1%82%D0%B5%D0%BD-%D0%BC%D1%83%D0%B7%D0%B8%D0%BA%D0%B0%D0%BD%D1%82-%D0%BE%D1%82-%D0%B1%D0%BB%D0%B8%D0%B7%D0%BA%D0%BE%D1%82%D0%BE-%D0%BC%D0%B8%D0%BD%D0%B0%D0%BB-news828748.html", "text": "Басистът на българската група \"Анимационерите\" Марин Петров е починал в Ямбол. Тъжната вест беше съобщена във Фейсбук страницата на групата. \"Нашият обичан Марин, както сам наричаше себе си Ултра Съб Марин - баскитарист, артист, танцьор - неподражаем ъндърграунд философ, вече не e жив. Няма да скрием, че всички сме много разстроени\", пише в публикацията на страницата на \"Анимационерите\" 44-годишният басист е сред съоснователите на групата през 1997 и свири в нея до 2002 г. Включва се и в еднократното й събиране през 2011 г., след което се мести да живее извън София. Марин Петров не се е прибрал цяла нощ, след като излязъл да пазарува. Тялото му е било намерено в река като се предполага, че е починал при нещастен случай, съобщава Радио \"Тангра Мега Рок\". Сподели:", "date": "2019.03.23", "title": "МИСТЕРИЯ: Откриха труп на мъж в река в Ямбол - оказа се известен музикант от близкото минало"}
{"url": "https://pik.bg/%D0%BB%D0%B5%D0%B4%D0%B5%D0%BD-%D0%B4%D1%83%D1%88-%D0%B7%D0%B0-%D0%B4%D0%BE%D0%BC%D0%B8%D0%BD%D0%B0%D1%82%D0%BE%D1%80%D0%B0-news828652.html", "text": "Само ден след като заяви, че никога не се е чувствал толкова щастлив в кариерата си, Доминик Тийм трябваше да преглътне сериозно разочарование. Австриецът, който преди дни триумфира с титлата от Индиън Уелс, отпадна още на старта на \"Мастърс\" турнира в Маями след поражение с 4:6, 4:6 от Хуберт Хуркаш. 21-годишният поляк реализира 4 от достигнатите 10 точки за пробив в мача и се наложи за около 80 минути над световния №4. Това беше първа победа за него над представител на Топ 5, акцентира \"Тенис 24\". \"Страхотно е. Просто се опитвам да се насладя на всеки един миг. Възможността да играя този мач срещу Доминик беше специална за мен. Той е невероятен играч. Много съм щастлив, че победих\", коментира полякът. Преди седмица той успя да достигне до четвъртфиналите в Индиън Уелс, където беше спрян от финалиста Роджър Федерер. В момента той се намира под №54 в света, но уверено се е устремил към Топ 50. Хуркаш вече има 3 загуби и 3 победи над играчи от Топ 10 - рекорд, който включва два успеха над Кей Нишикори през този сезон (в Дубай и Индиън Уелс). \"Той игра наистина много добре, освен се намира в добра форма, която показа в Дубай и Индиън Уелс. Аз не играх лошо, но направих някои неща зле. Той ми даде ранен брейк и трябваше да се възползвам по-добре, отколкото го направих. Но като цяло просто беше по-добър, а аз не бях на нивото си от миналата седмица\", призна Доминик Тийм. Хуберт Хуркаш ще се изправи в следващия кръг срещу младия канадски талант Феликс Оже-Алиасим. 18-годишният тенисист се справи с Мартон Фучович след 6:4, 4:6, 6:0. Сподели:", "date": "2019.03.23", "title": "Леден душ за Доминатора"}
{"url": "https://pik.bg/%D0%B1%D0%B7%D0%BD%D1%81-%D1%89%D0%B5-%D0%BF%D0%BE%D0%B4%D0%BA%D1%80%D0%B5%D0%BF%D0%B8-%D0%BD%D0%B8%D0%BA%D0%BE%D0%BB%D0%B0%D0%B9-%D0%BD%D0%B5%D0%BD%D1%87%D0%B5%D0%B2-%D0%BA%D0%B0%D1%82%D0%BE-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC-%D0%BA%D0%B0%D0%BD%D0%B4%D0%B8%D0%B4%D0%B0%D1%82-%D0%B7%D0%B0-%D0%B5%D0%B2%D1%80%D0%BE%D0%B4%D0%B5%D0%BF%D1%83%D1%82%D0%B0%D1%82-news828709.html", "text": "БЗНС проведе разширено заседание на Управителния съвет, на което се взе окончателно решение за формата и начина за участие на БЗНС в предстоящите избори за Европейски парламент на 26 май 2019 г., съобщиха от пресцентъра на БЗНС. Управителният съвет на БЗНС единодушно е решил да подкрепи предложението на Инициативния комитет за издигане кандидатурата на Николай Ненчев като независим кандидат и е призовал широката българска общественост, симпатизантите и членовете на БЗНС да подкрепят независимата кандидатура. В залата са присъствали над 300 граждани и общественици от цялата страна и общинските и областните председатели на БЗНС. Обръщение към всички тях е отправил д-р Боризанова, председател на Инициативния комитет: \"Всеки ден гледам в очите и живота, и смъртта. Но днес съм тук заради живота и бъдещето на България... Като инициатор на този комитет, аз съм тук, за да дам смисъл на една обща кауза, която ни обединява\". Николай Ненчев се е обърнал към всички свои съмишленици и приятели и им благодари с думите: \"Живеем в сложно време и следващият Европейски парламент ще бъде вододел за европейското единство, за крехките ценности, които всеки ден се заглушават от глашатаи, които искат да разединят народите ни, да ни върнат във времената на омраза и на икономически протекционизъм, да ни направят зависими от страни, които години наред са потъпквали българската свобода и европейско развитие... Аз ще се боря за утвърждаване на европейската идентичност, за налагане на норми, които да ни развиват като народ, да вървим напред с най-технологично развитите страни\". Сподели:", "date": "2019.03.23", "title": "БЗНС ще подкрепи Николай Ненчев като независим кандидат за евродепутат"}
{"url": "https://pik.bg/%D0%B3%D0%BE%D1%80%D0%B5%D1%89%D0%B0-%D1%82%D0%B5%D0%BC%D0%B0-%D1%81%D0%BE%D1%86%D0%B8%D0%BE%D0%BB%D0%BE%D0%B3-%D1%80%D0%B0%D0%B7%D0%BA%D1%80%D0%B8-%D0%BA%D0%BE%D0%B9-%D1%89%D0%B5-%D0%B2%D0%BB%D0%B5%D0%B7%D0%B5-%D0%B2-%D0%B5%D0%B2%D1%80%D0%BE%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-%D0%B8-%D0%BA%D0%BE%D0%B9-%D1%89%D0%B5-%D0%B2%D0%B7%D0%B5%D0%BC%D0%B5-%D0%BD%D0%B0%D0%B9-%D0%BC%D0%BD%D0%BE%D0%B3%D0%BE-%D0%B3%D0%BB%D0%B0%D1%81%D0%BE%D0%B2%D0%B5-news828602.html", "text": "Какви са нагласите сред обществото към момента преди изборите за европарламент и кой ще влезе в него. Това коментира пред сутрешния блок на Нова телевизия социологът от „Тренд” Евелина Славкова на базата на последно социологическо проучване. „Започваме периода на предизборна кампания и това трябва да се отчете – заяви Славкова. -  Нормално е да очакваме и промени. Много са важни казусите и решенията, които ще вземат ГЕРБ, които към момента водят в проучването. Важно е и кой ще бъде водач на листата на ГЕРБ. Много зависи и какви коалиции ще има. Към момента, трите политически партии, които имат  шанс за изпращане на евродепутати са ГЕРБ,  БСП и ДПС. Трябва да направим и уточнението, че сега започва кампанията и е важно малките партии ка ще се разгърнат. Трудно е като социолози да прогнозираме колко хора ще отидат да гласуват. Това също трябва да се вземе под внимание. На последните европейски избори е имало над 2 млн. души гласували. Прогнозата ни е за по-ниска мобилизация сега. Ако „Обединени патриоти” са заедно, вероятността да изпратят един евродепутат е много по-сериозна, отколкото ако са поотделно. Трябва да се види обаче кой каква кампания ще направи и как малките партии ще отидат на избори. Много са важни и посланията. В контекста на събитията, които се случват и кризата, в която изпадат и правителство и опозиция, много зависи как те ще се представят тепърва. Напълно възможно е по отношение на електората на СДС да има отдръпване на част от подкрепящите след съюза с ГЕРБ. ГЕРБ умеят да се възползват от символиката, каквато сега е и присъединяването на СДС. Това е положителен ход на ГЕРБ, според мен. Не мисля обаче че това ще увеличи драстично подкрепата за ГЕРБ, но има положително значение като символика”. Сподели:", "date": "2019.03.23", "title": "ГОРЕЩА ТЕМА: Социолог разкри кой ще влезе в европарламента и кой ще вземе най-много гласове"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B3%D1%80%D0%B8%D1%88%D0%BE-%D0%BB%D0%B5%D1%82%D0%B8-%D0%B2-%D0%BC%D0%B0%D1%8F%D0%BC%D0%B8---%D0%B5%D0%BA%D1%81%D0%BF%D1%80%D0%B5%D1%81%D0%BD%D0%B0-%D0%BF%D0%BE%D0%B1%D0%B5%D0%B4%D0%B0-%D0%B7%D0%B0-%D0%B4%D0%B8%D0%BC%D0%B8%D1%82%D1%80%D0%BE%D0%B2-%D1%81%D1%80%D0%B5%D1%89%D1%83-%D0%BA%D0%BE%D1%80%D0%B0%D0%B2-%D1%81%D1%8A%D0%BF%D0%B5%D1%80%D0%BD%D0%B8%D0%BA-%D0%BE%D0%B1%D0%BD%D0%BE%D0%B2%D0%B5%D0%BD%D0%B0-news828738.html", "text": "Григор Димитров се завърна ударно на корта след почти два месеца отсъствие. Първата ни ракета победи в дебютния си мач на тазгодишния Маями Оупън Фелисиано Лопес с 6:1, 6:3. Срещата продължи само 1 час. Двубоят започна с лесно спечелен сервис-гейм от страна на Димитров, а веднага след това българинът имаше три поредни брейкпойнта при 0:40 в откриващото подаване на испанеца. Левичарят първоначално се измъкна, изравнявайки за 40:40, после заличи още една точка за пробив, но в крайна сметка Димитров се възползва от петия си шанс - 2:0. Григор поведе с 3:0, след което Лопес спечели първия си гейм в мача, но хасковлията сервираше стабилно и не след дълго резултатът стана 4:1. В шестия гейм Лопес загуби първите три точки на свой сервис, испанецът съкрати изоставането си на 30:40, но после допусна лека грешка от форхенд и вторият пробив бе факт - 5:1. С гейм на 30 Григор сложи край на гейма, а с това и на първата част. В третия гейм на втория сет Димитров имаше точка за пробив, но не успя да я реализира и Лопес спаси подаването си. В петия гейм Григор пак си извоюва точка за пробив - при 30:40, но този път испанецът не съумя да се измъкне и брейкът бе осъществен. С лекота Димитров затвърди пробива за аванс от 4:2, а Лопес след това намали без особени трудности изоставането си на 3:4. Последва безпроблемен гейм на Димитров, а след това и нов пробив, с който най-добрата ни ракета затвори мача с 6:1, 6:3 след само един час игра. След тази победа най-добрата ни ракета в следващия кръг ще срещне австралиеца Джордан Томпсън. Томпсън елиминира по-рано днес с 6:2, 6:3 №10 в схемата Карен Хачанов (Русия). Хасковлията до момента не е играл срещу 24-годишния австралиец, който е №77 в световната ранглиста. Сподели:", "date": "2019.03.23", "title": "ИЗВЪНРЕДНО: Гришо лети в Маями - експресна победа за Димитров срещу корав съперник (ОБНОВЕНА)"}
{"url": "https://pik.bg/%D1%80%D1%83%D1%81%D0%BD%D0%B0%D0%BA-%D0%BF%D1%80%D0%BE%D0%B1%D0%B2%D0%B0-%D0%B4%D0%B0-%D0%BF%D1%80%D0%B5%D0%BD%D0%B5%D1%81%D0%B5-%D0%BE%D1%80%D0%B0%D0%BD%D0%B3%D1%83%D1%82%D0%B0%D0%BD-%D0%B2-%D0%BA%D1%83%D1%84%D0%B0%D1%80-%D0%BE%D1%82-%D0%B1%D0%B0%D0%BB%D0%B8-%D1%81%D0%BD%D0%B8%D0%BC%D0%BA%D0%B0-news828711.html", "text": "Руски турист беше арестуван на летището в Денпасар на индонезийския остров Бали, след като се опита да изнесе от страната упоен орангутан в куфар, съобщава АДП. Задържан е 27-годишният Андрей Жестков, който пренасял 2-годишния примат от мъжки пол в багажа си. Освен орангутана митничарите открили в принадлежностите на руснака още седем живи гущера, сред които имало и два гекона. Туристът се подготвил така, сякаш ще пренася бебе, за да заблуди контролните органи. Той носел със себе си мляко за кърмачета и завивки. Нарушителят може да бъде осъден на 5 години затвор и на глоба от 7000 долара за трафик на защитени видове. Жестков обяснил при ареста, че орангутанът му бил подарен от приятел руснак, който го бил купил за 3000 долара от пазар на остров Ява. Сподели:", "date": "2019.03.23", "title": "Руснак пробва да пренесе орангутан в куфар от Бали (СНИМКА)"}
{"url": "https://pik.bg/%D0%BF%D1%80%D0%BE%D0%BB%D0%B5%D1%82%D0%BD%D0%B8-%D0%BD%D0%B5%D0%B2%D0%BE%D0%BB%D0%B8-%D1%81%D0%BF%D0%B5%D1%86%D0%B8%D0%B0%D0%BB%D0%B8%D1%81%D1%82%D0%B8-%D1%80%D0%B0%D0%B7%D0%BA%D1%80%D0%B8%D0%B2%D0%B0%D1%82-%D0%BA%D0%B0-%D1%81%D0%B5-%D0%BE%D1%82%D1%80%D0%B0%D0%B7%D1%8F%D0%B2%D0%B0-%D1%81%D0%BC%D1%8F%D0%BD%D0%B0%D1%82%D0%B0-%D0%BD%D0%B0-%D1%81%D0%B5%D0%B7%D0%BE%D0%BD%D0%B8%D1%82%D0%B5-%D0%B8-%D0%BA%D0%B0%D0%BA-%D0%B4%D0%B0-%D1%81%D0%B5-%D1%81%D0%BF%D1%80%D0%B0%D0%B2-news828605.html", "text": "Как се отразява смяната на сезона и преминаването към по-топлото време на хората? Председателят на Oбщопрактикуващите лекари в София д-р Георги Миндов коментира пред сутрешния блок на Нова телевизия, че с настъпването на пролетта неговите пациенти по-често се оплакват от болки в ставите. „Съветвам всички да избягват твърде ранните култури, които са оранжерийни, да се използват сезонните, да не се прекалява с ранните плодове и зеленчуци – посъветва доктор Миндов. - Причината е, че обработката им не е достатъчно качествена и се получават чревни проблеми”. Лекарят съветва да се ядат повече пресни плодове и зеленчуци като ряпа и моркови и да се избягват ранните плодове – ягоди, грозде. Диетологът д-р Мария Русинова препоръча прием на плодове и зеленчуци, но като междинна закуска в 10:00 и 16:00 часа. „Могат да се използват за сутрешна закуска, ако им добавим ядки и семена – каза Русинова. - В този сезон трябва да намалим тестените храни, обработените храни, въглехидратите и захарите”. Председателят на Сдружението на нутриционистите в България  Яна Данаилова смята, че храната трябва да бъде с минимална обработка, свежа и сезонна. „През пролетния сезон чувстваме лек дискомфорт, който се дължи на липсата на витамини и и минерали от дългата зима, от липсата а слънчева светлина”, поясни специалистът. Сподели:", "date": "2019.03.23", "title": "ПРОЛЕТНИ НЕВОЛИ: Специалисти разкриват ка се отразява смяната на сезоните и как да се справим по-лесно"}
{"url": "https://pik.bg/%D1%83%D1%87%D0%B5%D0%BD%D0%B8-%D1%83%D1%81%D1%82%D0%B0%D0%BD%D0%BE%D0%B2%D0%B8%D1%85%D0%B0-%D0%BD%D0%BE%D1%81%D1%8F%D1%82-%D0%BB%D0%B8-%D1%89%D0%B0%D1%81%D1%82%D0%B8%D0%B5-%D0%BF%D0%B0%D1%80%D0%B8%D1%82%D0%B5-news828571.html", "text": "Много мислители и знаменитости - от Аристотел до Бийтълс - поддържат тезата, че парите не могат да купят щастие. Но статистиката сочи, че понякога все пак помагат, пише The Economist. От 2005 г. насам компанията за социологически проучвания Gallup публикува т. нар. \"Индекс на щастието\", който измерва удовлетвореността от живота в над 150 държави по света. Оценката се базира на 7 фактора, степенувани по десетобалната система, а резултатите през годините показват, че обикновено по-богатите държави се класират на по-предни позиции. Простата корелация сочи, че удвояването на БВП на човек от населението води до нарастване на индекса на щастието с 0.7 процентни пункта. Но въпреки това тезата, че вдигането на доходите в дадена държава автоматично ще направи нейните жители по-щастливи, изглежда съмнителна. През 1974 г. икономистът Ричард Истърлин открил любопитна зависимост - в периода от 1946 до 1970 г. степента да удовлетвореност сред американците (измерена според субективната им преценка) не отчита почти никакво изменение, въпреки че за същия период от време брутният вътрешен продукт на страната нараства с 65%. Той открива подобна връзка и в други държави. Оказва се, че въпреки очевидната връзка между равнището на доходите и степента на удовлетвореност от живота в отделните държави и въпреки доказателствата, че икономическите сътресения водят до увеличаване на недоволството, в дългосрочен план икономическият прогрес невинаги е достатъчен, за да \"купи\" щастие. \"Парадоксът на Истърлин\" е обект на задълбочени спорове и коментари. Някои икономисти твърдят, че връзка между богатството и щастието все пак има, но за да бъде измерена, трябва да се използват по-прецизни индикатори, които не зависят изцяло от субективната преценка на анкетираните. Последното проучване на Gallup бе публикувано по-рано тази седмица и показа, че въпросният парадокс все още е валиден и то на доста места по света. Но примерите са разнообразни. Има държави, в които ръстът на националния доход върви \"ръка за ръка\" с подобряване на измерителите на щастието. Тази тенденция е най-видима в Китай, където БВП на глава от населението се е удвоил за последното десетилетие. Средният индекс на щастието в Поднебесната империя отчита ръст от 0.43 процентни пункта за същия период от време. Германия също се радва на по-висок жизнен стандарт и по-висока степен на удовлетвореност. Венецуела обаче, която само допреди няколко години бе една от \"най-щастливите\" нации в света, днес се намира в дъното на класацията, като основната причина за това е икономическата катастрофа в страната. Най-общо казано, сравнението между отделните държави показва, че все пак има известна зависимост между парите и щастието. Проблемът е, че корелацията между тях е сравнително слаба. От общо 125 държави, за които има подробни данни, в 43 се наблюдава разнопосочно движение на БВП и индекса на щастието. Индия, например, подобно на Китай, е многолюдна държава, чиято икономика се развива с бурни темпове през последните години. Но в същото време измерителят на щастието там намалява с 1.2 процентни пункта през последното десетилетие. САЩ, които са обект на първоначалното изследване на Ричард Истърлин, отново потвърждават неговите подозрения - индексът на щастието там се понижава, въпреки увеличаващите се доходи на американците. В общи линии населението на Земята изглежда равномерно разпределено между местата, в които доходите и щастието се движат в една и съща посока и тези, в които има разминаване. А това означава, че парите може и да могат да купуват щастие, но може и да не могат. От какво зависи крайният успех засега остава мистерия. Сподели:", "date": "2019.03.23", "title": "УЧЕНИ УСТАНОВИХА: Носят ли щастие парите?"}
{"url": "https://pik.bg/%D0%B2%D0%B0%D0%B6%D0%BD%D0%BE-%D0%B5%D1%82%D0%BE-%D0%BA%D0%BE%D0%B3%D0%B0-%D1%82%D0%BE%D1%87%D0%BD%D0%BE-%D0%B7%D0%B0%D0%BF%D0%BE%D1%87%D0%B2%D0%B0%D1%82-%D0%BC%D0%B0%D1%87%D0%BE%D0%B2%D0%B5%D1%82%D0%B5-%D0%BD%D0%B0-%D0%BA%D1%83%D0%B1%D1%80%D0%B0%D1%82-%D0%B8-%D1%82%D0%B5%D1%80%D0%B2%D0%B5%D0%BB-%D0%BF%D1%83%D0%BB%D0%B5%D0%B2%D0%B8-news828758.html", "text": "Мачът на Тервел Пулев срещу Мич Уилямс се очаква да започне около 02:00 часа българско време в неделя в зала “Хангара”, Коста Меса, щата Калифорния. Пак там, но около 05:00 часа българско време, на ринга ще се качи и Кубрат Пулев за битката си срещу Богдан Дину (Румъния). Това уточни Кубрат Пулев чрез профила си във Фейсбук. Сподели:", "date": "2019.03.23", "title": "ВАЖНО: Ето кога точно започват мачовете на Кубрат и Тервел Пулеви"}
{"url": "https://pik.bg/%D0%B7%D0%B2%D0%B5%D0%B7%D0%B4%D0%B8%D1%82%D0%B5-%D0%B2%D0%B5%D1%89%D0%B0%D1%8F%D1%82-%D0%BD%D0%B5-%D0%B2%D0%B7%D0%B8%D0%BC%D0%B0%D0%B9%D1%82%D0%B5-%D0%BF%D1%80%D0%B8%D0%B1%D1%8A%D1%80%D0%B7%D0%B0%D0%BD%D0%B8-%D1%80%D0%B5%D1%88%D0%B5%D0%BD%D0%B8%D1%8F-%D0%BE%D1%82%D0%B4%D0%B0%D0%B9%D1%82%D0%B5-%D1%81%D0%B5-%D0%BD%D0%B0-%D0%BB%D0%B5%D0%BA-%D1%84%D0%BB%D0%B8%D1%80%D1%82-news828569.html", "text": "Времето се характеризира с нарастващо напрежение, усилва емоционалната възбудимост. Може да възникне желание за драстични промени в живота. Не трябва да се вземат бързи решения, тъй като те изхождат от депресивни мотиви и печални мисли. Бъдете във всичко благоразумни. Настройвайте се към положителното мислене. Лекият флирт по това време повдига настроението. Уязвими са половите органи и дебелото черво. Пазете се от контакти с малко познати партньори. Нараства вероятността от венерически заболявания. Бременните жени да се пазят от помятане. Един от най-веселите и щастливи дни на лунния календар. На този ден в древна Гърция са устройвали свещените вакханалии и е бил посветен на бог Дионисий. Ден за разкрепостяване, захвърляне на задръжките и вътрешна свобода. Луната освобождава хората от стеснения и комплекси. Този ден е свързан със Слънцето. Позитивната енергия на деня разкрива най-добрите качества в човека. Енергията трябва да се направлява в творческото русло, да се разкрива душата в творчеството или любовта. Ден, в който трябва да бъдете щедри, да доставяте радост и да не отказвате нищо на децата. Увеличава се вероятността да срещнете вашата половинка, ако още не сте я намерили. Жените в този ден са най-привлекателни и женствени, и могат да се възползват от това. Свързан е с интуитивното познание, екстаза, преображението. Не бива да се напрягате, да нервничите. Всяка работа трябва да носи удоволствие. Не живейте по план, защото всичко може да се получи не така, както сте го планирали. Сега може да се яде и пие всичко, но по-добре избягвайте това, от което ще ви стане тежко. В този лунен ден е хубаво да се пие вино - най-добре червено. Болестите на деня имат ярко изявени симптоми, остра и дълга продължителност. Подходящо време да се съберете цялото семейство и дори без повод да си устроите малък семеен празник, за да се насладите на общуването. Приветства се събирането на весели компании, посещение на дискотеки, нощни клубове. Денят е предназначен от самите небеса за съдбоносни срещи, признание в любов. Прекрасен ден за любов и секс. Отпуснете се, отдайте се на желанието си, няма нужда да сдържате своите еротични фантазии, но все пак не забравяйте да бъдете умерени, тъй като половите органи както казахме са уязвими. ще ви донесе полза, ако не планирате големи промени. В противен случай се въздържайте. Удачен ден за всякакви покупки. Главното условие е да изпитвате радост и да сте в приповдигнато настроение, когато придобивате закупеното. Ако сте сънували кошмари, то значи, че отдавна не можете да изпитате радост от живота. Не си позволявате да се отпуснете. Необходимо е да се освободите от собствения си затвор, в който сами сте се поставили. - Повече време прекарайте у дома си. Хубаво е да се посвети денят на близките, семейството, на занимания с домашните дела. Благоприятно е за съпружески отношения. Силата на словото достига своя пик. Най-мощният по отношение на думите слънчев ден. Всичко, което произнесете на глас може да се сбъдне, дори най-незначителната фраза. Луната е в знак Скорпион от 04:17ч до 08:07ч на 25 март. Доминиращ 17 лунен ден от 20:27ч на 22 март до 21:39 ч на 23 март Подстрижката Следва 18 лунен ден от 21:39 ч на 23 март до 22:49ч на 24 март Днес е 3 слънчев ден Сподели:", "date": "2019.03.23", "title": "ЗВЕЗДИТЕ ВЕЩАЯТ: Не взимайте прибързани решения, отдайте се на лек флирт"}
{"url": "https://pik.bg/%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%BE%D1%82%D0%BA%D1%80%D0%B8-%D0%B8%D0%B7%D0%B3%D1%83%D0%B1%D0%B5%D0%BD%D0%BE-%D0%B2-%D0%B3%D0%BE%D1%80%D0%B0-%D0%BA%D1%80%D0%B0%D0%B9-%D1%81%D0%BB%D0%B8%D0%B2%D0%B5%D0%BD-%D0%B4%D0%B5%D1%82%D0%B5-news828742.html", "text": "Мащабна акция по издирване на загубило се в гората край Сливен дете бе увенчана с успех този следобед. Ръководството на МВР-Сливен организира незабавна спасителна операция след получаване на сигнал за 9-годишно дете в неизвестност. Днес в 13,51 ч. в дежурната част на РУ-Сливен е получено съобщение от телефон 112 за изчезнало момченце, което било на пикник в гората с родителите си. Детето се е загубило в гориста местност на около 10 км в посока от Сливен към село Бяла. В спасителните действия, организирани от ръководството на МВР-Сливен, са били включени служители на Областната дирекция, Районна служба \"Пожарна безопасност и защита на населението\" - Сливен, Регионална дирекция на горите и Горско стопанство, Регионална служба - Военна полиция, Планинска спасителна служба и доброволци. Създадена е била организация за нощно издирване с техника, осигурена от Министерство на отбраната. Със съдействието на зам.-министъра на МВР Стефан Балабанов е получено разрешение от министъра на отбраната за използване на хеликоптер, оборудван с технически средства за издирване на лица. Операцията е продължила 4 часа. Детето е намерено в 17,00 ч. от служители на МВР-Сливен и предадено на родителите. Момченцето е намерено в добро здравословно състояние. Сподели:", "date": "2019.03.23", "title": "Полицията откри изгубено в гора край Сливен дете"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-tv-%D0%B0%D0%BD%D0%B4%D1%80%D0%B5%D0%B9-%D0%B0%D1%80%D0%BD%D0%B0%D1%83%D0%B4%D0%BE%D0%B2-%D1%81%D1%82%D0%B0%D1%80%D1%82%D0%B8%D1%80%D0%B0-%D0%B1%D0%B5%D0%B9%D0%B1%D0%B8-%D0%B1%D1%83%D0%BC---%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D1%80%D0%B0%D0%B7%D0%BA%D1%80%D0%B8-%D0%BF%D1%80%D0%B5%D0%B4-%D0%BC%D0%B5%D0%B4%D0%B8%D1%8F%D1%82%D0%B0-%D0%BD%D0%B8-news828249.html", "text": "От три години продуцентът Андрей Арнаудов се посвети на важна кауза. Основа ъй като не е тайна, че обезлюдяването в последните 30 години се дължи на емиграцията. \"Това е изцяло нова посока в нашето развитие. Ще насочим вниманието към диаспората към Молдова, Македония, Сърбия, Румъния и Украйна. Ще работим сънародниците ни да се върнат в България, където има доста работни места, но няма достатъчно качествени хора. Това ще е добре не само за икономическия ръст, но и за бъдещето на страната. Ще бъдем един мост между бизнеса и емиграцията и ще предлагаме конкретни възможности за връщане в България\", заяви пред ПИК TV Арнаудов. Зад него застана екип от светски личности, но и новосформиран сдружението Движение за национална кауза - ДНК, с която се опитва да пребори демографската криза в България. Сега той и хората му са си поставили нова цел - освен да насърчават сред младите раждаемостта, да се опитат да направят страната ни привлекателно място за живот, работа и създаването на семейство сред българите, отишли да търсят късмета си в чужбина. Т Обществен съвет от родолюбиви и успешни българи - предприемачи и крупни бизнесмени, които ще подсигуряват работни места за завърналите се у нас българи. Пред екипа на светското предаване на ПИК TV, Андрей Арнаудов издава в аванс също и детайли за турнето \"One Love Tour\", споделя как го е променило бащинството и дали с половинката му Емануела имат планове за втори наследник, гледайте сега в \"Жълтите новини\": Сподели:", "date": "2019.03.23", "title": "САМО В ПИК TV: Андрей Арнаудов стартира бейби бум - ето какво разкри пред медията ни"}
{"url": "https://pik.bg/%D0%BA%D0%BE%D0%BC%D0%B0%D0%BD%D0%B4%D0%BE%D1%81%D0%B8-%D0%B8-%D1%83%D1%87%D0%B5%D0%BD%D0%B8%D1%86%D0%B8-%D1%81%D0%B5-%D0%BD%D0%B0%D0%B4%D1%81%D1%82%D1%80%D0%B5%D0%BB%D0%B2%D0%B0%D1%85%D0%B0-%D0%BF%D0%BE%D0%B4-%D0%B1%D0%B0%D0%BB%D0%BA%D0%B0%D0%BD%D0%B0-news828693.html", "text": "На полигоните на 61-ва Стрямска механизирана бригада се проведоха занятия с учениците от Клуб „Приятели на армията“. Това съобщиха от бригадата, цитирани от \"Фокус\". В районите на учебните центрове „Тюлбето” и „Анево” на 19 и 20 март се проведоха учебни занятия, в които участваха ученици от клуба от средните училища в градовете Карлово, Казанлък, Сопот и Хисаря. Занятията бяха организирани от главните сержанти на военните формирования на 61-ва Стрямска механизирана бригада в район Карлово и Казанлък под ръководството на старшина Дамян Пеневски – главен сержант на бригадата. В проявата се включиха над 110 ученици от Карлово, Сопот и Хисаря и над 100 – от Казанлък. Учениците участваха в занятия по оцеляване в екстремни условия и по военна топография и имаха възможност да стрелят с пистолет, автомат и картечница. Кулминацията бяха стрелбите, с които те се справиха отлично. Учениците се убедиха, че личностните качества, които трябва да притежават – физическа издръжливост, психическа устойчивост, дисциплинираност, умения за работа в екип, патриотизъм и обичта към Родината, са неразделна част от воинската професия. Сподели:", "date": "2019.03.23", "title": "Командоси и ученици се надстрелваха под Балкана"}
{"url": "https://pik.bg/%D0%B3%D0%BE%D1%80%D0%B5%D1%89%D0%B0-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F-%D0%B7%D0%B0-%D1%82%D1%80%D0%B0%D0%BD%D1%81%D1%84%D0%B5%D1%80%D0%BD%D0%B8%D1%82%D0%B5-%D0%BF%D0%BB%D0%B0%D0%BD%D0%BE%D0%B2%D0%B5-%D0%BD%D0%B0-%D0%B3%D1%80%D0%B0%D0%B6%D0%B4%D0%B0%D0%BD%D0%B8%D1%82%D0%B5-news828615.html", "text": "Един от шефовете на Манчестър Сити Феран Сориано намекна, че клубът смята да бъде активен на трансферния пазар през лятото. \"Гражданите\" традиционно са доста потайни при преговорите с новите си покупки. По-често се случва мениджъри да пускат слухове по медиите, с които да привлекат интерес към своите играчи. Сега обаче Манчестър Сити ще подпише многомилионен договор с концерна Puma през лятото и междувременно подготвя и привличането на един или двама класни играчи, които да помогнат за промотирането на марката, акцентира \"Спортал\". \"Знаете, че имаме много добър състав. Трябват ни само малки подобрения, а не революция. Убеден съм, че в клуба ще дойдат някои много вълнуващи футболисти\", заяви по този повод Сориано. Сподели:", "date": "2019.03.23", "title": "Гореща информация за трансферните планове на \"гражданите\""}
{"url": "https://pik.bg/%D1%81%D0%B4%D1%81-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D0%B2-%D1%87%D0%B5%D1%82%D0%B2%D1%8A%D1%80%D1%82%D1%8A%D0%BA-%D0%B8%D0%BC%D0%B5%D0%BD%D0%B0%D1%82%D0%B0-%D0%B7%D0%B0-%D0%BB%D0%B8%D1%81%D1%82%D0%B0%D1%82%D0%B0-%D1%81-%D0%B3%D0%B5%D1%80%D0%B1-news828744.html", "text": "Националният съвет на СДС дава мандат на председателя на партията да финализира преговорите с ГЕРБ и да подпише политическо споразумение за съвместно явяване на предстоящите европейски избори на 26 май. Това реши в Ловеч Националният съвет на СДС, съобщи председателят му Румен Христов. Решено е било и да се съкрати срокът за постъпване на номинации, гласуван на предишния НС на 15 март. Номинации за кандидати на СДС за европейските избори ще се приемат в централата на партията до вторник, 26 март /11.00 ч./, за да може в четвъртък, при финалните преговори с ГЕРБ, да бъдат предложени окончателните имена. \"Аз мисля, че направихме една стъпка в правилна посока от гледна точка на това, че желанието на Съюза на демократичните сили, а и на ГЕРБ, е да обединим десния вот, който е около Европейската народна партия. За нас тя е изключително стабилизиращ фактор в Европейския съюз. Ние сме най-старата партия, член на ЕНП, и няма нищо по-логично с най-голямата партия, член на ЕНП, да бъдем заедно на евроизборите\", каза пред журналисти Румен Христов. Той уточни, че споразумението е само за европейските избори. Целта, която си поставят с ГЕРБ, е да постигнат осем депутатски места. По думите на Христов в листата ще има двама кандидати от СДС, като единият ще е на избираема позиция. Председателят на СДС каза още, че Владимир Кисьов е заявил, че няма да участва в надпреварата на евроизборите. Сподели:", "date": "2019.03.23", "title": "СДС предлага в четвъртък имената за листата с ГЕРБ"}
{"url": "https://pik.bg/%D1%80%D0%BE%D0%BD%D0%B0%D0%BB%D0%B4%D0%BE-%D1%81%D1%82%D1%80%D0%B5%D1%81%D0%BD%D0%B0-%D1%8E%D0%B2%D0%B5-news828643.html", "text": "Голямата звезда на Ювентус Кристиано Роналдо стана причина клубната управа да се притеснява, след като нападателят получи травма при нулевото реми между Португалия и Украйна от квалификациите за Евро 2020. 34-годишният футболист получи контузия в ранните минути на мача, когато усука глезена си при опит да овладее рутинен пас. Моментната болка беше много остра, но 5-кратният кавалер на \"Златната топка” съумя да изиграе пълни 90 минути. Това беше първо участие на CR7 с националния отбор на Португалия от Мондиал 2018 насам. Срещу украинците асът не успя да изнесе впечатляващ мач, а сега не е ясно дали ще може да играе срещу Сърбия в понеделник вечер, акцентира \"Гонг\". Сподели:", "date": "2019.03.23", "title": "Роналдо стресна Юве"}
{"url": "https://pik.bg/%D0%B7%D0%B0%D0%BF%D0%B0%D0%BB%D0%B5%D0%BD%D0%B8-%D0%B1%D0%BE%D0%BA%D0%BB%D1%83%D1%86%D0%B8-%D0%B8%D0%B7%D0%BF%D0%B5%D0%BF%D0%B5%D0%BB%D0%B8%D1%85%D0%B0-%D0%BA%D1%8A%D1%89%D0%B0%D1%82%D0%B0-%D0%BD%D0%B0-%D0%B2%D0%B0%D0%BD%D1%8C%D0%BE-%D0%BB%D1%8A%D0%B2%D0%B0-%D1%81%D0%BD%D0%B8%D0%BC%D0%BA%D0%B8-news828717.html", "text": "Пожар от запалени боклуци на двор изпепели къща в Харманли. Инцидентът стана днес следобед около 15,00 часа на улица \"Стадионска\".  Огънят е пламнал от събраните ненужни вещи и е обхванал постройката. На мястото пристигнаха противопожарни коли от Харманли и Любимец, а огнеборците успяха да ограничат огъня да не се разпростре към съседните къщи. В дома живее Ваньо Лъва, както го наричат съседите. Той събира всякакви вещи в двора си и ги трупа у тях. Преди двa месеца пожарникарите го вадиха от ледените води на Марица при опит да се удави. По време на пожара съседи казват, че стопанинът не е бил в къщата си, предаде \"Булфото\". Сподели:", "date": "2019.03.23", "title": "Запалени боклуци изпепелиха къщата на Ваньо Лъва (СНИМКИ)"}
{"url": "https://pik.bg/%D0%BA%D0%B8%D1%82%D0%B0%D0%B9-%D0%BF%D1%80%D0%B0%D0%B2%D0%B8-%D0%B0%D0%B2%D0%B8%D0%BE%D0%B3%D0%BE%D1%80%D0%B8%D0%B2%D0%BE-%D0%BE%D1%82-%D1%81%D1%82%D1%8A%D1%80%D0%B3%D0%BE%D1%82%D0%B8%D0%BD%D0%B8-news828710.html", "text": "Китайски учени са разработили процес за преобразуване на растителни и дървесни отпадъци в авиационно гориво с висока плътност, което може да допринесе за намаляване на емисиите на въглероден диоксид от самолети и ракети, съобщава \"Бизнес стандарт\". Целулозата - основният компонент в биогоривото, е евтин, възобновяем и изобилен полимер. Съединения като изооктан, додекан и хексадекан и преди са извличани от целулоза за използване в авиационно гориво. Авторите на настоящото изследване обаче смятат, че то е първото по рода си, при което са получени полициклоалканови съединения, подходящи за използване като авиационно гориво с висока плътност. Специалистите от Химикофизичния институт в Далян вярват, че новото гориво е ключов инструмент за по-екологична авиация. Въпросното гориво може да изиграе важна роля за намаляване на емисиите на въглероден диоксид, тъй като е получено от биомаса и е с по-висока плътност от стандартните авиационни горива, поясняват изследователите. Въпреки че на този етап биогоривото е произведено само в лабораторни условия, учените смятат, че скоро процесът ще бъде готов за комерсиална употреба. Сподели:", "date": "2019.03.23", "title": "Китай прави авиогориво от стърготини"}
{"url": "https://pik.bg/%D0%B5%D0%B4%D0%B8-%D1%80%D0%B0%D0%BC%D0%B0-%D0%B3%D0%BE%D1%82%D0%BE%D0%B2-%D0%B7%D0%B0-%D0%BF%D1%80%D0%B5%D0%B4%D1%81%D1%80%D0%BE%D1%87%D0%BD%D0%B8-%D0%B8%D0%B7%D0%B1%D0%BE%D1%80%D0%B8-%D0%B0%D0%BA%D0%BE-%D0%BE%D0%BF%D0%BE%D0%B7%D0%B8%D1%86%D0%B8%D1%8F%D1%82%D0%B0-%D1%81%D0%BF%D0%B5%D1%87%D0%B5%D0%BB%D0%B8-%D0%BC%D0%B5%D1%81%D1%82%D0%BD%D0%B8%D1%82%D0%B5-news828718.html", "text": "Албанският премиер и лидер на управляващата Социалистическа партия Еди Рама предизвика днес опозицията, заявявайки, че е готов да отиде на предсрочни избори през есента, ако опозицията спечели дори една община повече от управляващите, пише македонското електронно издание “24 инфо“. \"Ако спечелите една община повече от нас на предстоящите местни избори през юни, ние сме готови да отидем на предсрочни избори през есента. Но помнете, че има само един начин - хората решават кой е спечелил и кой е загубил битката. Изборите на 30 юни ще решат какви хора искаме\", каза Рама от площада \"Майка Тереза\". На площада се проведе митинг, където Рама популяризира Ерион Велиай като кандидат за кмет на Тирана за втори мандат. Сподели:", "date": "2019.03.23", "title": "Еди Рама готов за предсрочни избори, ако опозицията спечели местните"}
{"url": "https://pik.bg/%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BD%D0%B0-%D1%86%D0%B8%D0%BA%D0%BB%D0%BE%D0%BD%D0%B0-%D0%B8%D0%B4%D0%B0%D0%B9-%D0%B2-%D0%B0%D1%84%D1%80%D0%B8%D0%BA%D0%B0-%D1%81%D0%B0-%D0%B2%D0%B5%D1%87%D0%B5-%D0%BD%D0%B0%D0%B4-600-news828695.html", "text": "Жертвите на циклона Идай, връхлетял миналата седмица Мозамбик, Зимбабве и Малави, са вече най-малко 615, съобщи ООН, като се позова на данните на националните правителства. Загиналите в Мозамбик са 417, в Зимбабве - 139, а в Малави - 59, каза говорител на Службата за координиране на хуманитарните дейности на ООН (OCHA) в Женева, цитиран от ДПА. Очаква се броят на загиналите да се увеличава, тъй като от районите, пострадали най-тежко от циклона и причинените от него наводнения, продължава да постъпва информация. По-рано днес министърът на околната среда Селсу Корея, цитиран от АФП, каза, че ранените в Мозамбик са 1528, а поразената от безпрецедентното бедствие зона в страната е с площ от 3000 км. По данни на АФП загиналите при катастрофалните наводнения и свлачища в Мозамбик и Зимбабве са общо най-малко 676. Операциите по оказване на помощ в засегнатите зони се активизират, след като ООН повиши степента на бедственото положение и предупреди за опасност от разпространяване на болести. Сега равнището на бедственото положение в пострадалите африкански страни е изравнено с това в Йемен, Судан и Сирия. Сподели:", "date": "2019.03.23", "title": "Жертвите на циклона Идай в Африка са вече над 600"}
{"url": "https://pik.bg/%D0%B5%D1%82%D0%BE-%D0%BA%D0%BE%D0%B9-%D1%89%D0%B5-%D0%B1%D1%8A%D0%B4%D0%B5-%D0%BF%D1%8A%D1%80%D0%B2%D0%B8%D1%8F%D1%82-%D0%B3%D1%80%D0%B0%D0%B4-%D0%B2-%D1%81%D0%B2%D0%B5%D1%82%D0%B0-%D0%B2-%D0%BA%D0%BE%D0%B9%D1%82%D0%BE-%D1%89%D0%B5-%D0%B1%D1%8A%D0%B4%D0%B0%D1%82-%D0%B8%D0%B7%D0%B3p%D0%B0%D0%B4%D0%B5%D0%BD%D0%B8-%D0%B1e%D0%B7%D0%B6%D0%B8%D1%87%D0%BD%D0%B8-%D0%B7ap%D1%8F%D0%B4%D0%BD%D0%B8-c%D1%82a%D0%BD%D1%86%D0%B8%D0%B8-%D0%B7-news828574.html", "text": "Ocлo, cтoлицaтa нa Hopвeгия, щe бъдe пъpвият гpaд в cвeтa, в ĸoйтo щe бъдaт изгpaдeни бeзжични индyĸциoнни зapядни cтaнции зa eлeĸтpoмoбилитe, ĸoитo щe ce изпoлзвaт зa тaĸcимeтpoви ycлyги, съобкават световните агенции, цитирани от „Калдата”. Toвa ce пpaви, зa дa ce минимизиpa плaниpaнoтo зa 2023 гoдинa нивo нa eмиcиитe. Hopвeгия възнaмepявa ĸъм 2025 гoдинa дa изпoлзвa caмo eлeĸтpoмoбили. Hoвитe cтaнции ce изгpaждaт oт финлaндcĸaтa ĸoмпaния Fоrtum, ĸoятo paбoти cъвмecтнo c aмepиĸaнcĸaтa Моmеntum Dуnаmісѕ. Bcъщнocт тoвa нe ca cтaнции, a нa пътищaтa щe бъдaт oбoзнaчeни cпeциaлни пpaвoъгълници, нaд ĸoитo eлeĸтpoмoбилът тpябвa дa зacтaнe. Ocнoвнaтa цeл нa тoзи пpoeĸт e дa ce избeгнe пoceщaвaнeтo нa cгpaди, в ĸoитo зapeждaнeтo нa aĸyмyлaтopнитe бaтepии e тpoмaвo и дoняĸъдe нeyдoбнo. C пoмoщтa нa тexнoлoгиятa зa индyĸциoннo зapeждaнe, eлeĸтpичecĸитe тaĸcимeтpoви aвтoмoбили мoгaт дa ce зapeждaт в cпeциaлизиpaнитe пapĸинги, ĸaĸтo и нa мecтaтa, ĸъдeтo изчaĸвaт cвoитe ĸлиeнти. Πpeдcтaвитeлитe нa Fоrtum cпoдeлиxa, чe щe изгpaждaт нoвитe бeзжични зapядни в мecтaтa, ĸъдeтo пapĸиpaт тaĸcитaтa. Зa дa мoгaт дa ce зapeждaт, eлeĸтpoмoбилитe, тpябвa дa имaт cпeциaлизиpaн пpиeмниĸ. Πpoeĸтът e нaчaлoтo нa изгpaждaнeтo нa бъдeщaтa инфpacтpyĸтypa зa бeзжичнo зapeждaнe нa тaĸcимeтpoвитe eлeĸтpoмoбили. Fоrtum oтдaвнa paзвивa тoзи бизнec. Koмпaниятa зaяви, чe тaĸcимeтpoвитe шoфьopи гyбят твъpдe мнoгo вpeмe зa тъpceнe нa зapядни cтaнции и твъpдe дългo чaĸaт, зa дa зapeдят aĸyмyлaтopнитe бaтepии. Πpoeĸтът зa бъpзo бeзжичнo зapeждaнe нa eлeĸтpoмoбилитe нe изиcĸвa cтpoeжa нa cгpaди, a зapeждaнeтo мoжe дa cтaнe диpeĸтнo в гpaдa, пoнeжe тoзи пpoцec нe зaмъpcявa oĸoлнaтa cpeдa. Сподели:", "date": "2019.03.23", "title": "Ето кой ще бъде първият град в света, в който ще бъдат изгpадени бeзжични зapядни cтaнции зa eлeĸтpoмoбили"}
{"url": "https://pik.bg/%D0%B4%D1%8F%D0%B4%D0%BE-%D0%BD%D0%B8%D0%BA%D0%BE%D0%BB%D0%B0%D0%B9-%D0%BE%D0%B1%D1%8F%D0%B2%D0%B8-%D0%BA%D0%BE%D0%B9-%D1%89%D0%B5-%D0%BF%D0%BE%D0%B2%D0%B5%D0%B4%D0%B5-%D0%BE%D1%81%D0%BB%D0%B5%D0%BF%D0%B5%D0%BB%D0%B8%D1%82%D0%B5-%D0%BE%D1%82-%D0%BA%D0%BE%D0%BC%D0%BF%D1%8E%D1%82%D1%80%D0%B8-news828720.html", "text": "Пловдивският митрополит Николай се обяви против технокрацията в образованието, за запазване на хуманитарните гимназии и обучението по древни езици. Това стана ясно по време на кръгла маса, която се проведе в Хуманитарната гимназия „Св. св. Кирил и Методий” в Пловдив, предаде „Фокус”. Митрополит Николай разпространи свое обръщение по повод състоянието на образованието в България, в което заявява, че деца с класическо хуманитарно образование един ден ще изградят отново българската държава и ще поведат ослепелите от взиране в компютрите свои връстници. Сподели:", "date": "2019.03.23", "title": "Дядо Николай обяви кой ще поведе ослепелите от компютри"}
{"url": "https://pik.bg/%D0%BD%D0%BE%D0%B2%D0%B0-%D0%BF%D1%80%D0%B5%D1%81%D1%82%D0%B8%D0%B6%D0%BD%D0%B0-%D0%BF%D0%BE%D0%B1%D0%B5%D0%B4%D0%B0-%D0%B7%D0%B0-%D0%BB%D1%8A%D0%B2%D1%87%D0%B5%D1%82%D0%B0%D1%82%D0%B0-news828735.html", "text": "Втора победа в контролите срещу Украйна записа националният ни отбор до 18 години, воден от селекционера Ангел Стойков. След успеха с 3:0 в Благоевград преди два дни, днес на стадиона в Симитли нашите спечелиха с 1:0 с попадение на Мартин Петков. След нулево първо полувреме двата отбора заиграха по-открито през втората част. В 67 минута Мартин Петков стреля силно в далечния ъгъл, гредата обаче спаси украинците. Малко по-късно те също бяха близо до попадението, но топката бе избита от голлинията. Родните национали поведоха в 80-ата минута, когато Петков напредна мощно и с прекрасен удар матира Моргун за 1:0. Четири минути по-късно гостите получиха правото да изпълнят дузпа, но Светослав Вуцов - един от синовете на Вили Вуцов, реагира блестящо и улови удара на Волошин. Съставът на България: 12. Светослав Вуцов, 2. Даниел Стоянов, 4. Томислав Папазов, 6. Йоан Бауренски, 13. Кольо Станев, 14. Филип Кръстев, 10. Владимир Николов, 17. Юмит Мустафа, 20. Ивайло Иванов, 21. Денислав Ангелов, 22. Патрик-Габриел Галчев През втората част в игра се появиха: 5. Димитър Балинов, 7. Ияд Хамуд, 8. Александър Тодоров, 9. Мартин Петков, 11. Димитър Тонев, 16. Димитър Пройчев, 19. Филип Колев) Сподели:", "date": "2019.03.23", "title": "Нова престижна победа за \"лъвчетата\""}
{"url": "https://pik.bg/%D1%82%D0%B8%D1%80-%D1%80%D0%B0%D0%B7%D0%BF%D0%B8%D0%BB%D1%8F-10-%D1%82%D0%BE%D0%BD%D0%B0-%D1%84%D1%83%D1%80%D0%B0%D0%B6-%D1%81%D0%BB%D0%B5%D0%B4-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-news828733.html", "text": "Тежък камион, превозващ фураж, катастрофира заради несъобразена скорост и разпиля фураж. Пътният инцидент е станал към 22,30 ч. снощи. Товарният автомобил се е движил от Симитли към Кресна. Навлизайки в остър десен завой, той се отклонил наляво, минал е през насрещната лента и късайки мантинелата, излиза от пътя. Спуска се по дере преди моста, по който се навлиза в „правия“ тунел. Удря се в три тополи, които са го спрели да не падне в река Струма. Днес в ранния следобед товарният автомобил е вдигнат с кран и преместен на стария обходен около \"правия\" тунел път. Цял ден разпиленият фураж се събира и претоварва на ръце на други автомобили. 40-годишният водач е с болки в гърдите. След лекарски преглед е установено, че е само с натъртвания. Сподели:", "date": "2019.03.23", "title": "ТИР разпиля 10 тона фураж след катастрофа"}
{"url": "https://pik.bg/%D1%85%D0%B8%D1%82-%D1%81%D0%BF%D0%B8%D0%BF%D0%B0%D1%85%D0%B0-69-%D0%B3%D0%BE%D0%B4%D0%B8%D1%88%D0%BD%D0%B0-%D0%B4%D0%B0-%D0%BA%D0%B0%D1%80%D0%B0-%D0%BD%D0%B5%D0%B7%D0%B0%D0%BA%D0%BE%D0%BD%D0%B5%D0%BD-%D0%BC%D0%BE%D1%82%D0%BE%D0%BF%D0%B5%D0%B4-%D0%B2%D1%8A%D0%B2-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%BE-news828644.html", "text": "Полицията образува бързо производство срещу 69-годишна жителка на врачанското село Крушовица, съобщават от ОД на МВР Враца, цитирани от „Конкурент”. Според информацията, бойната баба подкарала нередовен мотопед по селските улици, но била спипана от ченгетата при рутинна проверка. Освен, че превозното средство нямало регистрационни табели, не били намерени данни изобщо да е регистрирано. На нарушителката М.Ц. е съставен акт, а по случая е бил сезиран и дежурен прокурор. Срещу жената е образувано бързо производство в РУ в Оряхово, допълват от полицията. Сподели:", "date": "2019.03.23", "title": "Хит: Спипаха 69-годишна да кара незаконен мотопед във Врачанско"}
{"url": "https://pik.bg/%D1%80%D0%B0%D0%B4%D0%BE-%D1%8F%D0%BD%D0%BA%D0%BE%D0%B2-%D1%81%D1%8A%D1%81-%D1%81%D1%83%D0%BF%D0%B5%D1%80-%D1%80%D0%B5%D0%B7%D1%83%D0%BB%D1%82%D0%B0%D1%82-%D0%B2-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%8F-%D1%81%D1%82%D0%B0%D1%80%D1%82-%D0%B7%D0%B0-%D1%81%D0%B5%D0%B7%D0%BE%D0%BD%D0%B0-news828690.html", "text": "В последния кръг от сезона в Световната купа по сноуборд в паралелните дисциплини Радослав Янков постигна и един от най-добрите си резултати през кампанията. На трасето на параселния слалом в германския курорт Винтерберг носителят на Големия кристален глобус през 2017-а стигна до място в топ 8, пише Гонг.бг. Това се случи след победа на осминафиналите над световния шампион и в двете дисциплини Дмитри Логинов. Янков караше по по-бавното зелено трасе, но въпреки това успя да изпревари руснака с 3 стотни. Дивеча влезе на финалите с последното възможно 16-о време, на 3 стотни пред 17-ия Дарън Гарднър. Това му осигури сблъсък с първия в квалификациите Логинов. На четвъртфиналите обаче германецът Щефан Баумайстер се оказа по-бърз от Янков и продължи напред. В последствие Баумайстер стигна до финала, в който грешка го лиши от успеха срещу Лукас Матис от Австрия. В сблъсъка за трето място Жан Кошир победи словенския си сънародник Тим Мастнак. Сподели:", "date": "2019.03.23", "title": "Радо Янков със супер резултат в последния старт за сезона"}
{"url": "https://pik.bg/%D0%B2%D1%8A%D0%B2-%D0%B2%D0%B5%D0%BB%D0%B8%D0%BA%D0%BE-%D1%82%D1%8A%D1%80%D0%BD%D0%BE%D0%B2%D0%BE-%D1%89%D0%B5-%D1%81%D0%BC%D0%B5%D0%BD%D1%8F%D1%82-%D0%BF%D0%B5%D1%87%D0%BA%D0%B8%D1%82%D0%B5-%D0%BD%D0%B0-%D0%B4%D1%8A%D1%80%D0%B2%D0%B0-%D1%81-%D0%B5%D0%BA%D0%BE%D0%BB%D0%BE%D0%B3%D0%B8%D1%87%D0%BD%D0%B8-%D1%83%D1%80%D0%B5%D0%B4%D0%B8-news828646.html", "text": "Във Велико Търново започна анкетно проучване сред домакинствата, които желаят да заменят печките си на дърва и въглища с по-екологични отоплителни уреди, съобщава БНР. Първите 70 печки ще бъдат подменени до края на тази година, когато ще бъдат монтирани и две станции за контрол на качеството на въздуха Проектът се финансира с 550 000 евро от ЕС и още 368 000 евро от общинския бюджет. Основната придобивка ще е монтирането на две станции за измерване чистотата на въздуха, чийто параметри ще могат да се следят в реално време на сайта на общината, разясни екологът Зорница Кънчева. „Велико Търново, като областен град, колкото и да изглежда срамно, досега нямаше автоматична станция за измерване на въздуха – коментира Кънчева. - Имаме една ръчна, която дава данните с двумесечно закъснение“. Общо 570 домакинства ще могат да подменят печките си на дърва и въглища с отоплителни уреди на газ или пелети, или да минат на централно парно. \"Може и да стане, но не зная дали всички ще бъдат удовлетворени да си сменят печките, дали ще искат – коментира жител на Велико Търново. - Който е беден, ще бъде на дърва, хората нямат пари. Бях чувал, че ще се правят някакви катализатори на комините, което, може би, ще излезе по-евтино на хората\". Сподели:", "date": "2019.03.23", "title": "Във Велико Търново ще сменят печките на дърва с екологични уреди"}
{"url": "https://pik.bg/%D0%BA%D0%BE%D0%B1%D1%80%D0%B0%D1%82%D0%B0-%D0%BF%D0%BE%D1%87%D1%82%D0%B8-5-%D0%BA%D0%B3-%D0%BF%D0%BE-%D1%82%D0%B5%D0%B6%D1%8A%D0%BA-%D0%BE%D1%82-%D1%80%D1%83%D0%BC%D1%8A%D0%BD%D0%B5%D1%86%D0%B0-%D0%B4%D0%B8%D0%BD%D1%83-news828692.html", "text": "Българската боксова звезда в тежка категория при професионалистите – Кубрат Пулев е по-тежък с почти 5 килограма от своя противник Богдан Дину (Румъния). Това показа официалния кантар на двамата преди двубоя им, който ще състои в ранните часове на 24 март в Коста Меса, Калифорния, САЩ. Боксовата галавечер в зала „The Hangar” стартира от 3 часа през нощта и също така ще ни предложи двубой между Тервел Пулев и Мич Уилямс в полутежка категория. 37-годишният Пулев е по-ниският в сравнение с Дину – 194 сантиметра спрямо 196 за румънеца – а личното му тегло преди двубоя бе 113,3 килограма. 32-годишният му опонент, чийто прякор е Снайпериста, спря везната на 108,7 килограма. Противниците демонстрираха взаимно уважение помежду си, като липсваха провокации, на каквито се нагледахме от някои от предишните опоненти на Пулев, предава Гонг.бг. Единствената загуба на Дину до този момент дойде през ноември миналата година, когато служещият в специалните части боксьор беше нокаутиран в 4-ия рунд от Джарел Милър (бъдещият опонент на суперзвездата Антъни Джошуа). Румънецът има 18 победи на професионалния ринг, като 14 от тях са с нокаут. От всички тези мачове именно Милър беше най-сериозният опонент. Кобрата има далеч повече опит на ринга сред най-тежките при професионалистите – 26 победи, от които 13 с нокаут. Единствената му загуба дойде срещу Владимир Кличко на 15 ноември 2014, като след нея българинът даде началото на серия от 6 последователни успеха. След боя с Кличко той надви един след друг Джордж Ариас, Морис Харис, Дерек Чисора, Самюел Питър, Кевин Джонсън и Хюи Фюри. Сподели:", "date": "2019.03.23", "title": "Кобрата почти 5 кг по-тежък от румънеца Дину"}
{"url": "https://pik.bg/%D0%B2%D0%B8%D0%BF-%D1%84%D0%B5%D0%BD%D0%BA%D0%B0-%D1%86%D0%B2%D0%B5%D1%82%D0%B0-%D0%BA%D0%B0%D1%80%D0%B0%D1%8F%D0%BD%D1%87%D0%B5%D0%B2%D0%B0-%D0%BD%D0%B5-%D0%BF%D1%80%D0%BE%D0%BF%D1%83%D1%81%D0%BA%D0%B0-%D0%BA%D0%B0%D0%BF%D0%BA%D0%B8%D1%82%D0%B5---%D1%88%D0%B5%D1%84%D0%BA%D0%B0%D1%82%D0%B0-%D0%BD%D0%B0-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-%D0%B3%D0%BB%D0%B5%D0%B4%D0%B0-%D1%88%D0%BE%D1%83%D1%82%D0%BE-%D0%BD%D0%B0-%D0%B6%D0%B8%D0%B2%D0%BE-news828517.html", "text": "Цвета Караянчева се оказа ревностна почитателка на забавния тв формат „Като две капки вода“. Шефката на парламента не пропускала сезон на шоуто за имитации и отдавна си мечтаела да наблюдава превъплъщенията на звездите не само пред малкия екран, а и на живо. Желанието ѝ стигнало до ушите на продуцента Маги Халваджиян и на екипа от организатори, които изпратили на Цвета от така желаните покани. Тя получила два броя пропуски и решила веднага да се възползва от тях. Така Караянчева се озова на първия ред от публиката в студиото на „Капките“ този понеделник заедно със съпруга си Илия, който също бил почитател на предаването. С еднакво силни аплодисменти председателят на Народното събрание аплодирала всички участници, но въпреки това тайно имала своите фаворити, които не искала да издаде. Харесвала най-вече трансформациите на участниците в рок легенди, тъй като за никого не е тайна, че тя е заклета фенка на този тип музика. Много се надявала до края на сезона на шоуто да види на сцената и имитация на големите си любимци „Айрън Мейдън“. Сподели:", "date": "2019.03.23", "title": "ВИП ФЕНКА: Цвета Караянчева не пропуска \"Капките\" - шефката на парламента гледа шоуто на живо"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%BF%D1%80%D0%BE%D1%84-%D1%80%D1%83%D0%BC%D0%B5%D0%BD-%D0%B3%D0%B5%D1%87%D0%B5%D0%B2-%D1%81-%D0%BF%D1%8A%D1%80%D0%B2%D0%B8-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%BD%D0%B0-%D0%BE%D0%BF%D0%BE%D0%B7%D0%B8%D1%86%D0%B8%D1%8F%D1%82%D0%B0-%D0%B7%D0%B0-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D1%86%D0%B0%D1%87%D0%B5%D0%B2%D0%B0-%D1%82%D1%8F-%D0%B5-%D1%81%D0%B8%D0%B3-news828674.html", "text": "\"Оставката на Цецка Цачева е сигнал, че и Цветан Цветанов трябва да си ходи. Привикването на правосъдния министър рано сутринта днес в кабинета на Борисов говори само за едно - напускането на поста не е бил доброволен акт\", каза пред ПИК депутатът от БСП проф. Румен Гечев. БСП очаква оставката на Цветан Цветанов. \"Изключително странно е участието му на к онференция за американско-израелски отношения. Какво общо има България с това? Кой го е командировал, нека да даде обяснение\", поясни проф. Гечев. \"Всичко случващо се ми прилича на криза на правителството. Ситуацията е неспасяема и предсрочните парламентарни избори са неизбежни. И ако Цветнов подаде оставка, и ако не подаде, ще има сериозни политически трусове. Няма спасение за сегашната власт\", коментира проф. Румен Гечев. Сподели:", "date": "2019.03.23", "title": "САМО В ПИК! Проф. Румен Гечев с първи коментар на опозицията за оставката на Цачева: Тя е сигнал, че Цветанов е следващият"}
{"url": "https://pik.bg/%D0%B1%D0%BE%D1%80%D0%B8%D1%81%D0%BE%D0%B2-%D0%BF%D1%80%D0%B8%D0%B5-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D1%86%D0%B0%D1%87%D0%B5%D0%B2%D0%B0-news828677.html", "text": "правителствената информационна служба Министър-председателят Бойко Борисов прие оставката на министъра на правосъдието Цецка Цачева. Това съобщиха от . Двамата разговаряха и обсъдиха свързаната с името й имотна сделка. Пред премиера министър Цачева заяви решението си, че подава оставка и не желае създалото се напрежение да се пренася върху работата на правителството. Сподели:", "date": "2019.03.23", "title": "Борисов прие оставката на Цачева"}
{"url": "https://pik.bg/%D1%81%D0%B8%D0%BD%D1%8F-%D0%BB%D0%B5%D0%B3%D0%B5%D0%BD%D0%B4%D0%B0-%D1%81%D0%B5-%D0%B7%D0%B0%D0%B2%D1%80%D1%8A%D1%89%D0%B0-%D0%B2-%D0%BB%D0%B5%D0%B2%D1%81%D0%BA%D0%B8-news828600.html", "text": "Александър Александров-Кривия е пред завръщане в Левски. Бившият халф на \"сините\" най-вероятно ще стане част от новия селекционен съвет на клуба. Той ще е скаут и ще има думата по привличането на играчи при столичани, твърди \"Тема Спорт\". За негово идване на \"Герена\" се заговори още в началото на годината, когато шефовете на клуба бяха други. Очаква се 44-годишният пловдивчанин да започне работа веднага, защото Левски вече закъснява с лятната селекция. В момента \"сините\" нямат човек, който да отговаря за нея. Една от първите задачи на новия изпълнителен дирек-тор Павел Колев бе да освободи от длъжност Кирил Вангелов като главен скаут. Той дълги години бе част от звеното, което наблюдава играчи за привличане. Сподели:", "date": "2019.03.23", "title": "\"Синя\" легенда се завръща в Левски?"}
{"url": "https://pik.bg/%D0%B8%D1%81%D0%BB%D1%8F%D0%BC%D0%B8%D1%81%D1%82%D0%B8-%D1%83%D0%B1%D0%B8%D1%85%D0%B0-%D1%87%D0%B5%D1%82%D0%B8%D1%80%D0%B8%D0%BC%D0%B0-%D0%B4%D1%83%D1%88%D0%B8-%D0%B2-%D1%81%D0%BE%D0%BC%D0%B0%D0%BB%D0%B8%D1%8F-news828672.html", "text": "Бойци на ислямистката групировка \"Аш Шабаб\" взривиха кола бомба пред правителствена сграда в центъра на сомалийската столица Могадишу, след което щурмуваха сградата, съобщи БТА, цитирана от Нова телевизия До момента се съобщава за четирима убити при взрива и в последвалата престрелка между нападателите и сомалийските сили за сигурност. \"Аш Шабаб\" щурмува сградата, в която има две министерства, включително министерството на труда. Засега знаем за четирима загинали, но техният брой вероятно ще нарасне\", каза майор Абдулахи Нур от местната полиция пред „Ройтерс”. Според него хора от горните етажи се спасяват с външни стълби през прозорците. Доктор от местната \"Бърза помощ\" каза, че ранените са 11. Според него в сградата има още ранени, но засега не е възможно да им се окаже помощ, защото престрелката продължава. Говорителят за военните операции на \"Аш Шабаб\" - Абдиасис Абу Мусаб пък заяви пред „Ройтерс”, че един от нейните бойци самоубийци е взривил колата бомба пред министерството, което позволило на ударна група да нахлуе в сградата. От сградата се чува стрелба, а над мястото на взрива се издига дим, съобщават свидетели. Според свидетели взривовете преди атаката са били два. \"Аш Шабаб\" е най-активната ислямистка екстремистка групировка в Африка и от години води борба да свали подкрепяното от Запада правителство в Сомалия и да установи там държава, основана на ислямското право - шариата. Тя непрекъснато предприема въоръжени атаки и атентати, причиняващи много жертви, макар че е изтласкана от Могадишу и оперира от селски райони в южната част на страната. В столицата и някои други части на Сомалия са разположени мироопазващи сили на Африканския съюз, които помагат на сомалийските сили да държат бунтовниците на разстояние. През последните месеци САЩ също нанесоха серия от смъртоносни въздушни удари по лагери и скривалища на \"Аш Шабаб\". Сподели:", "date": "2019.03.23", "title": "Ислямисти убиха четирима души в Сомалия"}
{"url": "https://pik.bg/%D1%86%D0%B0%D1%87%D0%B5%D0%B2%D0%B0-%D0%B7%D0%B0-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%BD%D0%B5-%D0%B5-%D0%BE%D0%BA%D0%B0%D0%B7%D0%B2%D0%B0%D0%BB-%D0%BD%D0%B0%D1%82%D0%B8%D1%81%D0%BA-%D0%B2%D1%8A%D1%80%D1%85%D1%83-%D0%BC%D0%B5%D0%BD-%D0%BD%D0%B5-%D0%B6%D0%B5%D0%BB%D0%B0%D1%8F-%D0%B8%D0%BC%D0%B5%D1%82%D0%BE-%D0%BC%D0%B8-%D0%B4%D0%B0-%D0%BC%D1%83-%D1%82%D0%B5%D0%B6%D0%B8-news828680.html", "text": "Категорично премиерът Борисов не е оказвал натиск върху мен, не желая името ми да му тежи. Това коментира пред журналисти в Стара Загора министърът на правосъдието в оставка Цецка Цачева, предаде „Фокус“. „Оставката е личен акт. Във времето назад съм доказала, че мога да нося отговорност. Поех отговорността за загубата на президентските избори еднолично. И това се доказа веднага след това на проведените парламентарни избори, на които партията ГЕРБ е и към този момент управляваща мандатоносител на кабинета „Борисов“ 3. Не желая по никакъв начин името ми да тежи на премиера Борисов в тази вече предизборна кампания, нито пък на МС, на правителството като цяло, поради което считам, че решението ми е правилно, а то е споделено и от министър-председателя“, коментира Цачева и подчерта, че за нея е важно да реагира тук и сега и го е направила още рано тази сутрин, след като е имала готовност и във вчерашния ден да подаде оставка. „Така се носи отговорност според мен. Натиск върху мен категорично не е имало от страна на премиера. Отношенията ни са коректни. Проведохме спокоен разговор тази сутрин, но при така създалата се ситуация, когато вървят проверки, считам, че един правосъден министър не може да изпълнява функциите си. Това, което премиерът ми каза днес, след като му обясних за какво става дума, е че подкрепя моето предложение аз да подам оставка“, каза още Цецка Цачева. Сподели:", "date": "2019.03.23", "title": "Цачева за оставката: Борисов не е оказвал натиск върху мен. Не желая името ми да му тежи"}
{"url": "https://pik.bg/%D0%B5%D0%BA%D1%81%D0%BF%D0%B5%D1%80%D1%82-%D0%BF%D0%BE-%D1%80%D0%B5%D0%BB%D0%B8%D0%B3%D0%B8%D0%B8-%D0%BD%D0%BE%D0%B2%D0%B0-%D0%B7%D0%B5%D0%BB%D0%B0%D0%BD%D0%B4%D0%B8%D1%8F-%D0%BF%D1%80%D0%B5%D0%BD%D0%B5%D0%B1%D1%80%D0%B5%D0%B3%D0%BD%D0%B0-%D0%BE%D0%BF%D0%B0%D1%81%D0%BD%D0%BE%D1%81%D1%82%D1%82%D0%B0-%D0%BE%D1%82-%D0%BA%D1%80%D0%B0%D0%B9%D0%BD%D0%BE%D0%B4%D0%B5%D1%81%D0%B5%D0%BD-%D0%B5%D0%BA%D1%81%D1%82%D1%80%D0%B5%D0%BC%D0%B8%D0%B7%D1%8A%D0%BC-%D0%BC%D0%B0%D0%BA%D0%B0%D1%80-%D1%87-news828638.html", "text": "Нова Зеландия пренебрегна опасността от крайнодесен екстремизъм, макар че той има корени отдавна. Това заяви пред БНР проф. Дъглас Прат - специалист по религиозни учения и влиянието им в модерното общество от Университета в Уайкато. „Очевидно е, че крайнодесният екстремизъм набира сила – категоричен е проф. Прат. - Той става не само по-разпространен, но и по-агресивен. Паралелът между терора в Нова Зеландия и направеното от Брайвик почти преди десетилетие е стряскащ. Екстремисти, вълци - единаци с огнестрелно оръжие. И двамата избират невинни жертви и стрелят без да им мигне окото. Разликата е, че Брайвик избра лагер на младежка организация, докато терористът от Нова Зеландия – мюсюлмани”. Експертът подчерта, че саморадикарилизиралите се хора, основно чрез съдържание в интернет, са много опасен феномен, независимо дали става въпрос за ислямски екстремисти, радикалисти, които вярват в превъзходството на бялата раса, християнски екстремисти или с каквито и да е други убеждения. \"Това, за което малко се говори, но е огромен проблем, е рерадикализацията – анализира професор Дъглас Прат. - Много хора обвиняват мюсюлманите за случилото се, защото разбират терористичния акт като отговор на предишни действия на мюсюлмански екстремисти. Именно затова трябва да обърнем внимание на рередикализацията като явление в света, в който живеем“. Именно религиозният екстремизъм е най-сериозният проблем пред света, категоричен е и Скот Ейтрън, който изучава радикализацията и процесите в Близкия Изток. „Те наистина са вълци-единаци, но те са свързани чрез интернет, чрез определени идеи и движения и дори чрез организации. Терористът в Нова Зеландия е вдъхновен от Дилън Руф, който уби чернокожи в църква в Съединените щати, и от Андерш Брайвик, който уби ученици по време на летен лагер в Норвегия. Също така той черпи вдъхновение от Рено Камю - френски писател и философ, който е написал \"Великата Замяна\". Именно така е озаглавен и манифестът на стрелеца от Нова Зеландия“, коментира Ейтрън. „Брайвик и стрелецът от Нова Зеландия имат нарцистичен начин на мислене”, смята проф. Хенрик Сиса от Института за изследване на мира в Осло, който изследва обстойно поведението на Брайвик - крайнодесния екстремист, отнел живота на 77 души в Норвегия през юли 2011. \"Те напълно вярват в абсурдната теза, че това, което ще направят, ще събуди света и ще провокира цяло ново движение – допълва той. - Всъщност, това е заблуда, която принадлежи към всеки вид екстремистка идеология, независимо от какъв човек е изповядвана“. Сподели:", "date": "2019.03.23", "title": "Експерт по религии: Нова Зеландия пренебрегна опасността от крайнодесен екстремизъм, макар че той има корени отдавна"}
{"url": "https://pik.bg/%D0%B8%D0%BC%D0%B0%D1%82-%D0%BB%D0%B8-%D1%87%D0%B5%D1%81%D1%82-%D0%B8-%D0%B2-%D0%B1%D1%81%D0%BF-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D0%BA%D0%B8%D1%80%D0%B8%D0%BB-%D0%B4%D0%BE%D0%B1%D1%80%D0%B5%D0%B2-%D0%B8-%D0%B5%D0%BB%D0%B5%D0%BD%D0%B0-%D0%B9%D0%BE%D0%BD%D0%B5%D0%B2%D0%B0-%D0%B2%D0%B5%D0%B4%D0%BD%D0%B0%D0%B3%D0%B0-%D1%81-%D0%BE%D1%81%D1%82%D0%B0%D0%B2%D0%BA%D0%B8-%D0%B7%D0%B0-%D0%BC%D0%B8%D0%BB%D0%B8-news828675.html", "text": "Оставките валят като дъжд в ГЕРБ при всеки скандал. Премиерът Бойко Борисов не жали нито един свой, който и да е той и колкото и да е бил честен в живота си дотук и взима глави на момента щом има дори една дума срещу него в обществото. Това е морал, Борисов го е издигнал на пиедестал и го държи повече от 10 години на най-високо ниво, като дори два пъти подаде оставка от властта, именно заради това. Сега същото трябва да направят и от БСП, които не спират да искат властта. Ако я искат - да покажат морал и моментално да подадат оставки като Цецка Цачева, защото те са в пъти по-окаляни от \"Апартамент гейт\", имотни афери и всякакви далавери. Ситуацията в държавата изисква адекватност и реципрочност от страна на опозицията, за да отговорят на моралния пример на ГЕРБ. Досега лидерката Корнелия Нинова не махна нито един свой, а в партията й има куп хора с обвинения - от купуване на гласове до пране на пари, какъвто е случаят с Елена Йончева. Самата Нинова още не е дала отговор на въпроса къде потънаха милионите от \"Техноимпекс\", който фалира навремето в ролята на синя приватизаторка. Протежето й Елена Йончева още не е отговорила откъде се е сдобила с куп апартаменти, вили, гори и земи за 2 млн. лв.! ( Кирил Добрев, който за година купил три апартамента, както стана ясно тази седмица, също не говори. А имат наглостта да обвиняват опонентите си. Ако искат да говорят за морал и да искат властта, да си подадат оставките и да се предадат на правосъдието като Цачева. Така ще стане ясно дали БСП е партия на честта или на лъжата и клеветата. Сподели:", "date": "2019.03.23", "title": "Имат ли чест и в БСП? Корнелия Нинова, Кирил Добрев и Елена Йонева веднага с оставки за милионите и имотите си"}
{"url": "https://pik.bg/%D0%BE%D0%B1%D1%89%D0%B8%D0%BD%D0%B0-%D1%81%D0%B2%D0%B8%D1%89%D0%BE%D0%B2-%D0%BF%D0%BE%D0%BB%D1%83%D1%87%D0%B8-%D0%BD%D0%B0%D0%B4-3-%D0%BC%D0%BB%D0%BD-%D0%BB%D0%B2-%D0%B7%D0%B0-%D0%B7%D0%B0%D0%BA%D1%80%D0%B8%D0%B2%D0%B0%D0%BD%D0%B5-%D0%BD%D0%B0-%D1%81%D0%BC%D0%B5%D1%82%D0%B8%D1%89%D0%B5-news828650.html", "text": "Община Свищов получи 3 100 000 лв. за закриване и рекултивация на общинското депо за твърди битови отпадъци, съобщи БНР. Финансирането е от предприятието за управление на дейностите по опазване на околната среда за закриване на депото в местността „Ненова шатра“. Повече от 40 години битовите отпадъци на свищовлии се изхвърляха на сметището, което нарасна на площ от 49 декара. Сметището е закрито и отпадъците на домакинствата трета година се извозват до депото в никополското село Санадиново, което стана причина за увеличение на такса „смет“. По финансирания проект на община Свищов техническата рекултивация на старото депо трябва да бъде направена за 7 месеца, а след това за три години да се извърши и биологичната с озеленяване на района. Сподели:", "date": "2019.03.23", "title": "Община Свищов получи над 3 млн. лв. за закриване на сметище"}
{"url": "https://pik.bg/%D1%82%D0%B0%D0%BA%D1%81%D0%B8%D1%82%D0%B0-%D0%B7%D0%B0%D0%BC%D0%B5%D0%BD%D0%B8%D1%85%D0%B0-%D0%B0%D0%B2%D1%82%D0%BE%D0%B1%D1%83%D1%81%D0%B0-%D0%B4%D0%BE-%D0%BF%D0%BB%D0%B0%D0%BD%D0%B8%D0%BD%D1%81%D0%BA%D0%BE-%D1%81%D0%B5%D0%BB%D0%BE-%D0%B2-%D0%BA%D1%8E%D1%81%D1%82%D0%B5%D0%BD%D0%B4%D0%B8%D0%BB%D1%81%D0%BA%D0%BE-news828655.html", "text": "Две таксита вместо автобус обслужват планинското село Смочево, Кюстендилско. Товя съобщи пред БНР кметът на селото Василка Николова, цитирана от БНР. Така фирмата-превозвач намалява разходите и загубите заради малкото пътници от и до селото. По Нова година редовната линия на автобуса до Смочево бе спряна - покриването на линията е на загуба, оправдаха спирането превозвачите. Това предизвика голямо недоволство сред местните хора. Затова е избран вариантът до Смочево да се изпращат всеки ден по две таксита, които обслужват пътуващите на цената на автобусния билет - по 2 лева в едната посока. Сподели:", "date": "2019.03.23", "title": "Таксита замениха автобуса до планинско село в Кюстендилско"}
{"url": "https://pik.bg/%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BC%D0%B0%D1%80%D0%B8%D0%BD%D0%BE%D0%B2-%D0%B2%D0%B8%D0%B4%D1%8F-%D0%BA%D0%B0%D0%BA-%D1%81%D0%B5-%D0%BF%D0%B0%D0%B7%D0%B8-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D0%BD%D0%B0-%D1%81%D0%B0%D1%89-%D1%81-%D0%BC%D0%B5%D0%BA%D1%81%D0%B8%D0%BA%D0%BE-%D1%81%D0%BD%D0%B8%D0%BC%D0%BA%D0%B8-news828700.html", "text": "В последния ден от визитата си в САЩ министър Младен Маринов посети границата с Мексико. Той разгледа ГКПП \"Сан Исидро\", най-големия граничен пункт,  който на ден обработва до около 100 000 души и около 35 000 автомобила. Началникът на пункта запозна министър Маринов с организацията на работа, обработката на пътници и автомобили и техническото оборудване. Той очерта основните предизвикателства в работата на ГКПП, сред които са трафикът на наркотици и контрабандата на мигранти, като представи и конкретен случай от същия ден, в който са задържани голям брой амфетамини и хероин. Министър Маринов посети и оградата на границата и се запозна с извършваната в момента подмяна на съоръжението. В края на посещението си делегацията посети и Граничната охрана на Сан Диего,  където бе представена работата на Регионалния координационен център и охраната на морската граница и пристанището на Сан Диего. Сподели:", "date": "2019.03.23", "title": "Министър Маринов видя как се пази границата на САЩ с Мексико (СНИМКИ)"}
{"url": "https://pik.bg/%D0%B7%D0%B0%D0%BC%D0%B5%D1%81%D1%82%D0%BD%D0%B8%D0%BA-%D0%BC%D0%B8%D0%BD%D0%B8%D1%81%D1%82%D1%8A%D1%80%D1%8A%D1%82-%D0%BD%D0%B0-%D1%81%D0%BF%D0%BE%D1%80%D1%82%D0%B0-%D0%B2%D0%B0%D0%BD%D1%8F-%D0%BA%D0%BE%D0%BB%D0%B5%D0%B2%D0%B0-%D0%BF%D0%BE%D0%B4%D0%B0%D0%B4%D0%B5-%D0%BE%D1%81%D1%82%D0%B0%D0%B2%D0%BA%D0%B0-news828683.html", "text": "Заместник-министърът на спорта Ваня Колева подаде оставка по искане на премиера Бойко Борисов, съобщиха от пресцентъра на Министерството на младежта и спорта. Това е втората оставка на деня, след тази на Цецка Цачева. Сподели:", "date": "2019.03.23", "title": "Заместник-министърът на спорта Ваня Колева подаде оставка"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B3%D0%B5%D0%BE%D1%80%D0%B3%D0%B8-%D1%85%D0%B0%D1%80%D0%B8%D0%B7%D0%B0%D0%BD%D0%BE%D0%B2-%D1%81-%D0%B5%D0%BA%D1%81%D0%BF%D1%80%D0%B5%D1%81%D0%B5%D0%BD-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D1%86%D0%B0%D1%87%D0%B5%D0%B2%D0%B0---%D1%82%D1%80%D1%8F%D0%B1%D0%B2%D0%B0-%D0%BB%D0%B8-%D0%B4%D0%B0-%D1%81%D0%B8--news828662.html", "text": "\"Оставката на Цецка Цачева трябваше да се случи. Това е един логичен ход\", това каза пред ПИК политическият анализатор Георги Харизанов. Още преди новината за оставката той обяви, че съвсем скоро ще бъдат взети мерки срещу \"участниците в публичната драма с апартаментите\". Дали Цветан Цветанов, който замина днес за САЩ, трябва да подаде оставка - на този въпрос Харизанов отговори така: \"При него е друг случаят. Той прави замяна. Но, ако и това започне да носи щети на имиджа на ГЕРБ, Цветанов е достатъчно интелигентен сам да предприеме мерки и да се оттегли\". Драмата и взетите мерки срещу нея носели позитиви на ГЕРБ. \"Няма опасност за резултатите на евроизборите. Защото ГЕРБ показва,че умее да носи отговорност за разлика от БСП. В управляващата партия подават оставка хората, замесени в скандали. А не се издигат за водачи на евролиста\", поясни Харизанов. Сподели:", "date": "2019.03.23", "title": "САМО В ПИК: Георги Харизанов с експресен коментар за оставката на Цачева - трябва ли да си отиде и Цветанов"}
{"url": "https://pik.bg/%D0%B1%D0%BB%D1%8A%D1%81%D0%BD%D0%B0%D1%85%D0%B0-%D0%B4%D0%B2%D0%B5-%D0%B4%D0%B5%D1%86%D0%B0-%D0%B4%D0%BE-%D0%BF%D0%B0%D1%80%D0%BA-%D1%81%D0%B2%D0%B5%D1%82%D0%B0-%D1%82%D1%80%D0%BE%D0%B8%D1%86%D0%B0-%D0%B2-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0-news828681.html", "text": "МВР Две деца са блъснати от автомобил до парк „Св. Троица“ в София, съобщиха от пресцентъра на . Инцидентът е станал към 11.55 часа. Закарани са в УМБАЛСМ „Н. И. Пирогов“. Инцидентът е станал на ул. „Хисаря“ в ж.к. „Илинден“. Сподели:", "date": "2019.03.23", "title": "Блъснаха две деца до парк \"Света Троица\" в столицата"}
{"url": "https://pik.bg/%D0%B3%D0%BE%D1%80%D0%B5%D1%89%D0%BE-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%BE%D1%82%D0%B8%D0%B4%D0%B5-%D0%B2-%D1%81%D0%B0%D1%89-news828617.html", "text": "„Фейсбук“ Пристигнах във Вашингтон (САЩ), където ще участвам като специален гост в Конференцията по политики на Американско-израелския комитет по обществени въпроси (AIPAC) по покана на Морт Фридман - председател на комитета и Хауърд Кор - главен изпълнителен директор. Това е написал в профила си в социалната мрежа председателят на ПГ на ГЕРБ и зам.-председател на партията Цветан Цветанов. „Тридневната конференция събира участници от цял свят и редица водещи политици, експерти, дипломати и представители на неправителствения сектор и бизнес средите. Като представител на правоохранителната общност с дългогодишен опит, включително в изпълнителната власт, ще взема участие като говорител и в Международния форум по сигурност, който се провежда в рамките на конференцията. Целта на форума е обмен на добри практики и дебат по развитието на текущите въпроси и предизвикателства в сектор сигурност. По време на престоя си ще проведа и редица двустранни срещи“, пише Цветан Цветанов. Сподели:", "date": "2019.03.23", "title": "ГОРЕЩО: Цветанов отиде в САЩ"}
{"url": "https://pik.bg/%D0%B7%D0%B0%D0%BC-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%8F%D1%82-%D0%BD%D0%B0-%D0%B2%D0%BC%D1%80%D0%BE-%D0%B8%D1%81%D0%BA%D1%80%D0%B5%D0%BD-%D0%B2%D0%B5%D1%81%D0%B5%D0%BB%D0%B8%D0%BD%D0%BE%D0%B2-%D1%81-%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%B5%D0%BD-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D0%B8%D0%BC%D0%BE%D1%82%D0%B8%D1%82%D0%B5-%D0%BD%D0%B0-%D0%B2%D0%BB%D0%B0%D1%81%D1%82%D1%82%D0%B0-%D0%B8--news828622.html", "text": "Заместник-председателят на ВМРО Искрен Веселинов коментира скандала около имотите на властта и ситуацията около предстоящите евроизбори. „Когато говорим за скандалите около имотите на властта, отговорното отношение е да дадем възможност на органите да си свършат работата по въпроса – категоричен бе Веселинов. - Благодарение на закона това ще стане. Всяко съмнение за нерегламентирано облагодетелстване трябва да бъде проверено Това е напълно нормално. Безспорно е нередно да се ползва общественото положение за да си осигури някой облага. Въпросът е дали това е станало така? Защото в София 80 процента от сделките с имоти са правят на цени под данъчните оценки на съответните имоти. Колкото до мен, аз съм спокоен, тъй като още събирам парички от закуските за мой имот. Явно е стил на опозицията да се занимава със скандали. След това ще се занимават със себе си. Няма какво да ги коментираме”. Заместник-председателят на ВМРО коментира пред Нова тв и ситуацията около предстояащите евроизбори и дали ВМРО ще се явят сами на изборите. „Четири пъти правихме опити да съберем Коалиционен съвет с огромното желание да сме заедно, защото социологическите проучвания показват, че това е големият ни шанс – като сме заедно – коментира Искрен Веселинов. - Ако зависи от ВМРО, бихме се явили заеднои с партньорите от „Обединени патриоти”, но единствено в пълен състав. Не искаме да водим разговори поотделно, защото не е коректно. Никога не сме казвали, че нашият водач, каквото и да стане, е Ангел Джамбазки. Казали сме, че сме готови да подложим на вътрешно гласуване всички кандиадтури и така да бъде избран водач”. Сподели:", "date": "2019.03.23", "title": "Зам.-председателят на ВМРО Искрен Веселинов с ексклузивен коментар за имотите на властта и евроизборите: Явно е стил на опозицията да се занимава със скандали, но след това ще се занимават със себе си"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-tv-%D0%B2%D0%B8%D1%86%D0%B5%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BA%D1%80%D0%B0%D1%81%D0%B8%D0%BC%D0%B8%D1%80-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D1%80%D0%B0%D0%B7%D0%BA%D1%80%D0%B8%D0%B2%D0%B0-%D1%89%D0%B5-%D0%B8%D0%BC%D0%B0-%D0%BB%D0%B8-%D0%BF%D0%B0%D1%82%D1%80%D0%B8%D0%BE%D1%82%D0%B8%D1%87%D0%BD%D0%B0-%D0%BA%D0%BE%D0%B0%D0%BB-news828616.html", "text": "ВМРО провежда VII редовен конгрес, на който ще преизбере днешния вицепремиер и министър на отбраната Красимир Каракачанов за лидер и ще реши дали отива на евроизборите самостоятелно или в коалиция и с кого. Лидерът на партията Каракачанов произнася реч пред актива и разкрива ще има ли патриотична коалиция. \"Ако в 125 -годишната си история ние можем да се гордеем с хората, които виждаме на портретите. Защото те освен че правеха политика, те не се поколебаха да жертват и живота си. ВМРО днес има възможност да прави политика. Въпреки че мислеха, че патриотите не могат да бъдат обединени, ние доказахме, че е възможно. Така с г-н Сидеров и г-н Симеонов създадохме \"Обединени патриоти\", каза в приветственото си слово Кракачанов. \"Европа е гостоприемен континент. Българите сме гостоприемен народ. Но не можем да се съгласим, че идват едни хора, които смятат, че заради тях трябва да променим своите културни ценности. Псевдодемократичната и псевдолилиберална политика води до загубата на идентичността на Европа. Ние сме в състояние на война между две цивилизации\", каза Каракачанов. Каракачанов апелира от трибуната да бъде запазена коалицията \"Обединени патриоти\". ВМРО няма да участва в предизборна битка с друг срещу член на ОП. Той говори и за проблемите на цианите. \"Част от това население беше научено, че има права, но няма задължения. Тези хора си помислиха, че са безнаказани\", поясни Каракачанов. Той уточни, че отношенията му с Борисов били перфектни. Така били добре вървяла и работата между ВМРО и ГЕРБ. Основният проблем бил агресивният ислям, който си поставил задача да унищожи нашата цивилизация. \"Крайно време е не само да кажем, че това не може да стане. А да предприемем и реални политики това да не се случи. Да се разберем, че изборите не са само да има пет-шест или седем евродепутати. Или в парламента колко народни представители има\", каза лидерът на ВМРО. Борисов няма да гостува на конгреса на ВМРО. Той се обадил минути преди началото на форума на Каракачанов. \"Създадохме ОП и то имаше успех. За първи път партията на етническа основа ДПС, беше изместена от една патриотична коалиция. И това беше поврат в българската политика\", каза в приветствието си към конгреса лидерът на \"Атака\" Волен Сидеров. Най-лесното било Патритотите се разделят, но не бивало. Сидеров нямал да има властови претенции, а щял да работи за единство на коалицията. \"Много е важно балансът да върви. В този небалансиран свят. Лаская се, че нашето присъствие допринася за това\", каза Сидеров. Той призна, че балансът се дължал на премиера Бойко Борисов. \"Да не се ритаме помежду си - това е моят призив\", каза Волен Сидеров. \"Ние постигаме невъзможното, за да защитим интересите на националната държава. Противопоставяме се на плана за претопяване на европейската идентичност. И печелим битките. Трябва да се явим заедно. Всеки един глас повече за ОТ е глас по-малко за ДПС и за БСП\", каза евродепутатът Ангел Джамбазки. Сподели:", "date": "2019.03.23", "title": "ИЗВЪНРЕДНО В ПИК TV: Вицепремиерът Красимир Каракачанов разкрива ще има ли патриотична коалиция за евроизборите (ОБНОВЕНА)"}
{"url": "https://pik.bg/%D0%B0%D1%80%D1%82%D0%B5%D0%BA%D1%81-%D1%80%D0%B0%D0%B7%D0%BA%D1%80%D0%B8-%D0%B8%D1%81%D1%82%D0%B8%D0%BD%D0%B0%D1%82%D0%B0-%D0%B7%D0%B0-%D0%B8%D0%BC%D0%BE%D1%82%D0%B0-%D0%BD%D0%B0-%D1%86%D0%B2%D0%B5%D1%82%D0%B0%D0%BD%D0%BE%D0%B2-news828682.html", "text": "\"Артекс\" разкри истината за имота на Цветан Цветанов. На страницата си във \"Фейсбук\" фирмата публикува юридическо становище.становище. Становище на юристи, правна кантора „Пенков, Марков и партньори“ По повод зачестилите публикации в различни медии относно придобиването от г-н Цветан Цветанов на жилищен обект в кв. Изток, излагаме обективно фактите по случая: С Нотариален акт за замяна на недвижими имоти от 12.06.2018 г. дружеството е прехвърлило на г-н Цветан Цветанов и съпругата му собствеността върху апартамент в новопостроената жилищна сграда, находяща се на ул. „Латинка“ № 8, с площ от 239.90 кв.м., гар Обектите на замяна са в един и същи квартал на еднакво престижни улици. Апартаментът на ул. „Латинка“ е новопостроен, докато получените в замяна два по-малки апартамента са с подобрения и добре обзаведени, а освен това към тях е прехвърлена и собствеността върху прилежащите идеални части от терена. Горните ценообразуващи фактори (локация на обектите, степен на завършеност и подобрения) обосновават равностойността на обектите, предмет на замяна, поради което предвиденото изравнително плащане отчита единствено разликата в квадратурата на заменените обекти (около 40 кв.м. – по около 1280 Евро на кв.м., което с оглед предмета и спецификата на сделката се явява доплащане на пазарно ниво). Некоректно се явява твърдението, че г-н Цветанов е придобил луксозния апартамент по цена 342 852 лева. Това е данъчната оценка на апартамента, която е посочена в акта като част от задължителното съдържание на всеки нотариален акт. Всъщност г-н Цветанов е придобил апартамент в замяна на други два по-малки апартамента (завършени и добре обзаведени) и доплащане. Сделката е законна и стандартна, извършена в рамките на основния предмет на дейност на дружеството, реализирана в изискуемата от закона форма и при спазване на всички законови изисквания. След преглед и анализ на различните публикации и изказвания по казуса АРТЕКС ще подготви и предприеме съдебни действия (в това число искове за вреди) срещу всички лица и организации, които с клеветнически и набеждаващи твърдения уронват безупречната търговска репутация на дружеството. адв. Милена Гайдарска „Пенков, Марков и партньори“ аж и съответните идеални части от правото на строеж. В замяна г-н Цветан Цветанов и съпругата му са прехвърлили на АРТЕКС собствеността върху два апартамента на ул. „Елемаг“ № 22, с обща площ 192.76 кв.м., заедно с два подземни гаража и идеални части от собствеността върху земята. За изравняване на стойностите на заменяемите обекти г-н Цветанов e заплатил сумата от 100 000 лева. Сподели:", "date": "2019.03.23", "title": "\"Артекс\" разкри истината за имота на Цветанов"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%BF%D1%80%D0%BE%D1%84-%D0%BC%D0%B8%D1%85%D0%B0%D0%B8%D0%BB-%D0%BA%D0%BE%D0%BD%D1%81%D1%82%D0%B0%D0%BD%D1%82%D0%B8%D0%BD%D0%BE%D0%B2-%D1%81-%D1%80%D0%B0%D0%B7%D0%B1%D0%B8%D0%B2%D0%B0%D1%89-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D0%BF%D1%80%D0%B5%D0%B4%D1%81%D1%82%D0%BE%D1%8F%D1%89%D0%B8%D1%82%D0%B5-%D0%B5%D0%B2%D1%80%D0%BE%D0%B8%D0%B7%D0%B1%D0%BE%D1%80%D0%B8---%D1%89%D0%B5-%D0%BE%D1%82-news828443.html", "text": "-  Трудно ще им бъде на партиите. Защото ще им се наложи да мобилизират симпатизантите си да отидат до урните. 26 май е краят на една дълга ваканция. Голяма част от хората няма да са се прибрали в домовете си. Други пък, като видят големите опашки, образували се в последния момент, може да се откажат. Ще видим как ще бъде. - - Да, наистина виждаме едно съсредоточаване върху вътрешни теми.  Европейският парламент е място, където се решават проблемите на цяла Европа. Нашите евродепутати ще трябва да свикнат с мисълта, че ще решават общоевропейски въпроси и европейски проблеми, касаещи България.  Има много такива. Пример е пакетът \"Макрон\". Ами миграционните процеси? Това е проблем, който касае целия континент, касае и нас. И тепърва ще ни връхлита с още по-голяма сила. Затова очаквам смислен дебат.  В България се гледа на евроизборите като на лакмус дали ще има предсрочни парламентарни избори, което е абсолютно погрешно. -  Не мисля, че опозицията ще се върне. Ако искат да си запазят лицето, което сами си рисуват, значи няма да влязат в зала отново. Какво ще стане след евроизборите обаче - не знам. Страхувам се, че и никой не знае. Дори и опозицията. Всичко ще зависи от изборните резултати. - Партиите трябва да се явят единни, ако искат да спечелят повече подкрепа. Само ГЕРБ няма проблем в тази насока, те са единни. Всички останали обаче патят. ДПС имаше проблеми. \"Обединените патриоти\" са разединени. БСП - също. Трябва да си вземем поука до къде води разединението. Великобритания, например, до какво падение стигна... Когато се сетя за британския парламент, съм горд, че съм българин. Дивотиите, които правят депутатите от Обединеното кралство, са сто пъти повече от тези на нашите народни избраници. - В това няма нищо лошо. Все едно да питаме защо се интересуват много хора от футбол. Хубаво е. Все пак трябва да знаем какво се случва. Единствената страна, в която народът изобщо не се интересува от политика, е Швейцария. Там стандартът на живот е много висок. А самата страна работи като часовник. - Да, българите живеем зле. Но пък живеем два пъти по-добре отколкото преди 10 г. Недоволството на хората е естествено. Лошото е, че непрекъснато се равняват с други народи. Качеството на живот не зависи само от заплатата. Вижте една Франция. Може ли родителите да си заведат детето на разходка по Шанз-Елизе? Не. Може ли едно семейство да влезе в метрото? Може, но има проблем с излизането. Защото Франция се раздира от конфликти. А ние успяхме да постигнем сигурност и спокойствие.  По-сигурното съществуване е най-голямото ни богатство. Сподели:", "date": "2019.03.23", "title": "САМО В ПИК: Проф. Михаил Константинов с разбиващ коментар за предстоящите евроизбори - ще отидат ли хората до урните на 26 май и кой е с най-големи шансове"}
{"url": "https://pik.bg/%D1%84%D1%83%D1%82%D0%B1%D0%BE%D0%BB%D0%BD%D0%B0-%D0%BC%D1%8A%D0%BB%D0%BD%D0%B8%D1%8F-%D0%BB%D1%8E%D0%B1%D0%BE-%D0%BF%D0%B5%D0%BD%D0%B5%D0%B2-%D0%BF%D0%B5%D1%87%D0%B5%D0%BB%D0%B8-%D0%BA%D0%BB%D1%8E%D1%87%D0%BE%D0%B2%D0%B0-%D0%B2%D1%8A%D1%82%D1%80%D0%B5%D1%88%D0%BD%D0%B0-%D0%B1%D0%B8%D1%82%D0%BA%D0%B0-%D0%BD%D0%B0-%D0%B0%D1%80%D0%BC%D0%B8%D1%8F%D1%82%D0%B0-news828604.html", "text": "Треньорът на ЦСКА Любослав Пенев спечели важна вътрешна битка, която ще му развърже ръцете в близко бъдеще, твърди \"Меридиан мач\". Визира се, че той е успял да издейства раздялата с клуба на кондиционния специалист Томас Нойберт, който съвсем доскоро бе непоклатим на \"Армията\". При назначаването си Пенев е поискал да вземе в екипа си свой доверен кондиционен треньор. Той дълго време работи с Давид Родригес в националния отбор и Литекс, а преди това в ЦСКА дори бе докарал светилото Хесус Паредес. Шефовете обаче твърдо му отказвали под предлог, че Нойберт е изключително важен за отбора, а и дясна ръка му е Кирил Динчев. Немецът бе неизменно на \"Армията\" в екипа на Едуард Йорданеску, Стамен Белчев, Христо Янев и Нестор Ел Маестро. Допълва се, че в крайна сметка Пенев успява да издейства освобождаването на спеца заради серията от контузии през този сезон и недоброто физическо състояние на играчите. Така временно Динчев ще осигури прехода, ползвайки методиката на Нойберт, а през лятото Любо трябва да доведе испанския специалист Родригес за поста. Сподели:", "date": "2019.03.23", "title": "ФУТБОЛНА МЪЛНИЯ: Любо Пенев печели ключова вътрешна битка на \"Армията\"?"}
{"url": "https://pik.bg/%D0%BD%D0%BE%D0%B2-%D1%82%D0%B0%D0%BB%D0%B0%D0%BD%D1%82-%D0%B2-%D1%80%D0%B0%D0%B4%D0%B0%D1%80%D0%B0-%D0%BD%D0%B0-%D0%B0%D1%80%D0%BC%D0%B5%D0%B9%D1%86%D0%B8%D1%82%D0%B5-news828594.html", "text": "От ЦСКА бавно и методично продължават да набелязват за привличане качествени млади таланти в България. Новият шеф на \"червената\" школа - Пауло Кардозо е харесал за ЦСКА нападателя на Септември Владимир Николов. Това е станало при победата на юношеския национален отбор на България до 18 години с 3:0 над Украйна. Мачът се игра в четвъртък в Благоевград. Владимир Николов е един от лидерите в селекцията на Ангел Стойков. Въпреки крехката си възраст той вече има няколко появи в мачове на Септември в Първа лига, като е влизал като резерва. Известно е, че \"червените\" следят от столичния тим и младежкия национал Здравко Димитров, който игра силно точно в двубоя с ЦСКА, въпреки че тимът му падна лошо с 1:5, пише \"Меридиан мач\". Сподели:", "date": "2019.03.23", "title": "Нов талант в радара на \"армейците\""}
{"url": "https://pik.bg/%D0%B4%D0%BD%D0%B5%D1%81-%D1%81%D0%B5-%D0%BF%D1%80%D0%BE%D1%89%D0%B0%D0%B2%D0%B0%D0%BC%D0%B5-%D1%81-%D0%B4%D0%BE%D1%86%D0%B5%D0%BD%D1%82-%D0%B4-%D1%80-%D0%B8%D0%B3%D0%BE%D1%80-%D0%B4%D0%B0%D0%BC%D1%8F%D0%BD%D0%BE%D0%B2-news828587.html", "text": "Игор Дамянов е роден на 1 август 1953 г. в Лом, а почина на 18 март 2019 г. От 2003 до 2005 г. беше министър на образованието и науката. Доцент Игор Дамянов завършва специалността \"История\" в Софийския университет \"Св. Климент Охридски\" през 1977 г. Специализира история на международните отношения в Париж, в Института по балканистика в Москва и в Атинския университет. Той е и \"Доктор хонорис кауза\" на Санктпетербургския държавен икономически университет. От 1978 г. преподава история в катедрата \"Международни отношения\" на ВИИ, днес - Университета за национално и световно стопанство /УНСС/. Бил е също декан на факултета \"Международна икономика и политика\", зам.-ректор на УНСС и зам.-министър на образованието и науката, припомнят от МОН. Поклонението пред тленните останки на бившия министър на образованието доцент д-р Игор Дамянов е днес от 12.00 часа в ритуалната зала на Централните софийски гробища. Това съобщи пресцентърът на Министерството на образованието и науката. Сподели:", "date": "2019.03.23", "title": "Днес се прощаваме с доцент д-р Игор Дамянов"}
{"url": "https://pik.bg/%D1%81%D0%B5%D0%BD%D0%B7%D0%B0%D1%86%D0%B8%D0%BE%D0%BD%D0%B5%D0%BD-%D1%85%D0%BE%D0%B4-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0-%D0%B0%D1%80%D0%BC%D0%B8%D1%8F-news828609.html", "text": "Наставникът на ЦСКА Любослав Пенев обмисля да смени ролята на терена на Жеферсон, който вече е напълно възстановен от контузията, която лекуваше през последните месеци. Очакванията са, че бразилецът ще се появи в игра за \"червените\" още в първия кръг от плейофите в Първа лига, пише \"Тема Спорт\". Ролята му обаче няма да е като защитник. Наставникът на столичани пробва Жеферсон като ляво крило на тренировките на отбора и почти сигурно той ще се появи на тази позиция и в официална среща. Откакто подписа през 2018 година, играчът често е преследван от контузии, като тази, която получи през лятото, го извади от терените за три месеца. Сподели:", "date": "2019.03.23", "title": "Сензационен ход на \"Българска армия\"?"}
{"url": "https://pik.bg/%D1%81%D0%BB%D0%B5%D0%B4-%D0%BA%D1%83%D1%80%D1%88%D1%83%D0%BC%D0%B8%D1%82%D0%B5-%D0%B5%D0%BC%D0%BE%D1%86%D0%B8%D0%BE%D0%BD%D0%B0%D0%BB%D0%BD%D0%B0%D1%82%D0%B0-%D0%B8%D0%B7%D0%BF%D0%BE%D0%B2%D0%B5%D0%B4-%D0%BD%D0%B0-%D0%B2%D0%B4%D0%BE%D0%B2%D0%B8%D1%86%D0%B0%D1%82%D0%B0-%D0%BD%D0%B0-%D1%83%D0%B1%D0%B8%D1%82%D0%B8%D1%8F-%D0%BA%D0%BE%D0%BC%D0%B0%D0%BD%D0%B4%D0%BE%D1%81-%D0%B5%D0%BC%D0%B8%D0%BB-%D1%88%D0%B0%D1%80%D0%BA%D0%BE%D0%B2-news828634.html", "text": "Това, което искам е да съм достойна майка. В последните пет години съм една съпруга на герой. Преминах през агония, катарзис и мъка. На третата година започнах да си влизам в кожата. Това разкри пред Ива Софиянска-Божкова и сутрешния блок на Нова телевизия Милена Шаркова, вдоцива на убитият преди пет години в Лясковец командос Емил Шарков. В емоционална изповед тя говори за случилото се на 13 март преди пет години, за катарзиса, през който е преминала, и за новата любов в живота си. „Сега, на 14 март, когато отбелязахме пет години от липсата на съпруга ми, си дадох сметка колко много неща са с случили – признава Милена Шаркова. - Дъщеря ми е първа година студентка актьорско майсторство в момента. Всеки път когато заговарям за Емо, сърцето ми продължава да се стяга и след пет години. Няколко месеца след смъртта на Емо учредих фондация „Емил Шарков”. Бях наясно, че ще помагаме на семейства на служители на реда. Хора, които да си дават подкрепа. Те се вижда периодично във фондацята и всяка среща прави спойката помежду им по-силна. Ценно е да видиш, че някой, който споделя съдбата ти, се справя. Това е смисъла на това, което правим. След случилото се с Емо крещях, че животът не продължава, че го няма вече. При такава загуба е много тънък момента да се почувстващ жертва. Най-силното ми вдъхновение бе Емо като личност. Той бе човек от много рядка порода, който опитва да намери във всеки добро. Винаги е влизал в ролята на парламентьор и с чувстовто за хумор затваряше кризисни ситуации”. Милена Шаркова се върна в спомените си към момента на запознанството си с Емил. „Запознахме се преди много години – разказа Милена. - Бях студентка във втори курс в Свищов. В едно кафене се засякохме. Давам си сметка, че бях една невероятна щастливка – като се хванахме за ръце, повече не се пуснахме. Бях спокойна за него, бьях свикнала с работата му. Дори и когато тръгнаха за акцята в Лясковец”. Милена разказа и последните си спомени за Емил. „Реално се видяхме за последно ден по-рано, на 13 март, когато той стана на 40 години. – разказа Милена Шаркова. - Предстоеше му дежурство. Тръгнахме заедно, като го оставих в центъра, където го взе колега. Обичаен ден. Пихме заедно кафе сутринта. Подарих му като подарък една тенистка. Не бе особенно радостно, защото знаехме че вечерта няма да сме заедно. Целунахме се после набързо, оставих го на „Орлов мост”, казах му че го обичам. Вечерта се чухме и той ми се обади и каза, да не го търся, че тръгват на акция. Сутринта се събудих, не беше звънял.От телевизията тогава разбрах за акцията и за убит полицай и ранени. След това три часа нищо не знаех. Звънях на много телефони, но никой не си вдигаше телефона. Така три часа бях в пълна неизвестност. Тогав ми съобщиха. Бьях на работа вече. Някъде около 10 :00 часа. Не слушах какво ми говореше психолога в този момент. Емо ми даваше сили. Повтарях си, че Господ дава изпитания на силните и явно е преценил, че мога да премина през това. Явно тази психологическа нагласа ме мотивира да оцелея. Бе огромен психологически шок. 20 години имахме уникална връзка от първия до последния ден. После дойде отричането – това не може да се е случило. Започнах да мисля как ще кажа на детето, на сестра му, на майка му. Най-трудният момент после бе да кажа на детето ми, че баща му вече го няма. Не обвинявам никой за случилото се. Това е моята съдба и я приемам. Физическият убиец получи доживотна присъда без право на замяна. За мен е без значение дали ще е доживотна присъда или смърт. Знам много детайли от момчетата, които са били до Емо тогава. Запозната съм с материалите по акцията, четох протокола за акцията. Гледах видеозаписи. Така се стекоха нещата, че правораздавателната система не поиска да задълбае в нещата. Тези, които бяха виновни за случилото се, началниците му,  отново са на ръководни постове. Нещата си продължават и тези хора си живеят спокойно живота. Опитвам да не мисля защо държавата, министерството не взе отношения. Концентрирала съм се върху мисията на фондацията, подкрепям детето си. Две или три години бях на много ниско ниво на емоции. Нищо не усещах. Бях един емоционален темерут. Вярвам се, че сега вълненията отново се върнаха в живота ми”. Милена Шаркова говори и за човека до себе си сега. „Намерих отново любовта и имам мъж, който ме цени безкрайно като човек и жена – признава Милена. - С Лъчезар, който е човекът до мен сега, се запознахме работно. И покрай работите нещата се развиха. Той бе изключително търпелив и изчака да стана готова. Когато се облякох цветно и той усети че съм преодоляла нещата, направи първата стъпка. Бе изключително деликатен. Това ми подсказа, че наистина е точен човек. Когато започнаха нещата с Лъзецар, Емо престана да идва в сънищата ми непрекъснато. И сега, коагто го сънувам, той е свързан с положителни ситуации и само с хубави неща. Дълго не мечтаех. Над три години живеех ден за ден и не правех дългосрочни планове. Сега отново мечтая. Надявам се детето ми да създаде добра връзка с чоека до мен, да се развие професионално. Нормални и човешки мечти”. Сподели:", "date": "2019.03.23", "title": "След куршумите: Емоционалната изповед на вдовицата на убития командос Емил Шарков"}
{"url": "https://pik.bg/%D0%BF%D1%80%D0%BE%D0%BC%D0%B5%D0%BD%D1%8F%D1%82-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%B7%D0%B0%D1%80%D0%B0%D0%B4%D0%B8-%D0%BF%D1%80%D0%B8%D0%B5%D0%BC%D0%B0%D0%BD%D0%B5%D1%82%D0%BE-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BA%D0%B0%D1%82%D0%BE-%D0%BF%D1%8A%D0%BB%D0%BD%D0%BE%D0%BF%D1%80%D0%B0%D0%B2%D0%B5%D0%BD-%D1%87%D0%BB%D0%B5%D0%BD-%D0%BD%D0%B0-%D0%BD%D0%B0%D1%82%D0%BE-news828499.html", "text": "Въвежда се реорганизация на на движението във връзка с провеждане на мероприятия свързани с приемането на Република България като пълноправен член на НАТО. Това съобщиха от Столична община. От 13.00 до 21.30 часа на 25 март се разрешава престоят и паркирането на пътни превозни средства по ул. „Проф. Фритьоф Нансен” между бул. „Патриарх Евтимий” и бул. „Васил Левски“, от страната на Национален дворец на културата. От 16.00 до 21.30 часа на 25 март се забранява престоят и паркирането на пътни превозни средства, както следва: - на бул. „Витоша“ между бул. „Патриарх Евтимий“ и бул. „Ген. М. Скобелев“. - на паркинга при вход А3 на НДК. Сподели:", "date": "2019.03.23", "title": "Променят движението заради приемането на България като пълноправен член на НАТО"}
{"url": "https://pik.bg/%D0%B2%D0%B8%D1%86%D0%B5%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B5%D0%BA%D0%B0%D1%82%D0%B5%D1%80%D0%B8%D0%BD%D0%B0-%D0%B7%D0%B0%D1%85%D0%B0%D1%80%D0%B8%D0%B5%D0%B2%D0%B0-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8-%D0%B2-%D1%82%D0%BE%D0%BA%D0%B8%D0%BE-%D0%BE%D0%BF%D0%B8%D1%82%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2-%D1%80%D0%B0%D0%B2%D0%BD%D0%BE%D0%BF%D0%BE%D1%81%D1%82%D0%B0%D0%B2%D0%B5%D0%BD%D0%BE%D1%81%D1%82%D1%82%D0%B0-news828640.html", "text": "Стотици политици, дипломати, активисти от неправителствени организации и студенти аплодираха българския опит в равнопоставеността на половете по време на Петата световна среща на жените, която се проведе в Япония под патронажа на премиера Шиндзо Абе. Това съобщиха от пресцентъра на Министерството на външните работи, цитирани от „Фокус”. Българската делегация на форума оглавява вицепремиерът и министър на външните работи Екатерина Захариева. „България е първа в Европа по брой жени, работещи в сектора на информационните технологии. Делът им през 2017 г. е 27%, при средно ниво за ЕС 17.2%. Сред учените и инженерите в страната ни жените са 53%”, заяви Захариева в изказването си пред форума. Участниците във форума бяха впечатлени още от политиката в България по отношение на майчинството и бащинството, както и от стъпките, предприети за изравняване на правата на жените и мъжете в пенсионното законодателство. Вицепремиерът Захариева изтъкна доброто сътрудничество между държавния и частния сектор, както и липсата на предразсъдъци за мъжки и женски професии у нас. Бившият президент на Чили и настоящ върховен комисар на ООН за правата на човека Мишел Бачелет, която участва в първия панел от конференцията заедно със Захариева, цитира доклада на Световната банка „Жени, бизнес и законодателство 2019: десетилетие на реформи”, според който България е на едно от челните места сред страните по равенство на половете. За страната ни от 100 възможни пункта индексът показва 93.75. В 22 държави, сред които е и България, са премахнали пречките пред работните места за жените. За България това се изразява с промяна в законодателството от 2015 г., докогато е имало забрана за жени в 35 професии. Екатерина Захариева добави, че за съжаление само 29 външни министри в света са жени, но в България тя е третата дама на този пост, а Мишел Бачелет веднага припомни на аудиторията, че настоящият и.д. президент на Световната банка Кристалина Георгиева е българка, както и бившата директорка на ЮНЕСКО. 50,78 % от служителите в дипломатическата служба на България също са жени. 18 от тях са ръководители на дипломатически представителства. „Често обаче трябва да мотивираме жените да растат в кариерата. Имало е случаи, в които съм предлагала посланически постове на дами от министерството, но съм получавала отказ”, отбеляза Екатерина Захариева. Така тя обясни тезата си, че не са необходими само законодателни мерки за гарантиране равното третиране на двата пола. „Понякога имаме всички законодателни гаранции за равнопоставеност, но на практика имаме още работа. 52 на сто от населението на Европа са жени, но само една-трета от start up компаниите са собственост на жени: това означава, че може би нямат лесен достъп до финансиране и административна помощ”, каза българският първи дипломат. Комисар Бачелет потвърди думите й с опита си от Чили: оказва се, че там има по-труден достъп до кредити за жени, въпреки че те са по-коректни в изплащането им. На конференцията Захариева заяви още, че по отношение на неравенството в заплащането България е над средното ниво в Европа, като за континента разликата в заплатите на мъже и жени е около 14% за еднакви длъжности, понякога в едни и същи компании. По време на Българското председателство на Съвета на Европейския съюз през първото полугодие на 2018 г. страната ни постави началото на инициативата Европейска мрежа от жени-лидери в дигиталната индустрия, която има за цел да предостави по-голяма видимост на жените лидери в технологиите и да акцентира върху по-голямото им участие в цифровата икономика. Японският министър-председател Шиндзо Абе, който откри Петата световна среща на жените, изтъкна, че 2,8 млн. жени са се присъединили към държавната администрация в Япония по време на неговото 6-годишно управление. „Японската икономика има ръст от 10 на сто и това се дължи на жените. Преди 6 години помолих всички компании в Япония да назначат поне една жена директор, но това не е достатъчно. 2,7 пъти са се увеличили оттогава жените в ръководствата на предприятията от частния сектор”, подчерта Абе. На форума бе обсъдено и как отделните държави да достигнат 40% участие на жените в публични дружества и в бизнеса. Според вицепремиера Екатерина Захариева жените и мъжете трябва да са представени дори поравно в компаниите. На откриването на форума бе и нобеловата лауреатка за мир от Пакистан - Малала Юсуфзай, известна и в България с книгата си „Аз съм Малала”. Тя наред с редица нейни съученички от Пакистан са изгонени от класните стаи, когато нейният град е превзет от талибаните. „Говоря от името на 130 млн. момичета по света, които не могат да отидат на училище. Ако те влязат в клас, световната икономика ще нарастне с 13 трилиона долара по данни на Световната банка”, каза тя. Сподели:", "date": "2019.03.23", "title": "Вицепремиерът Екатерина Захариева представи в Токио опита на България в равнопоставеността на половете"}
{"url": "https://pik.bg/%D0%B8%D1%82%D0%B0%D0%BB%D0%B8%D1%8F-%D0%BF%D0%BE%D1%81%D1%80%D0%B5%D1%89%D0%BD%D0%B0-%D1%81%D0%B8-%D0%B4%D0%B7%D0%B8%D0%BD%D0%BF%D0%B8%D0%BD-%D1%81-%D0%BA%D1%80%D0%B0%D0%BB%D1%81%D0%BA%D0%B8-%D0%BF%D0%BE%D1%87%D0%B5%D1%81%D1%82%D0%B8-news828567.html", "text": "Президентът на Китай Си Дзинпин пристигна в петък на тридневна официална визита в Италия. До президентския дворец той и съпругата му бяха съпроводени от кавалерийски екскорт, почест, която се отрежда в тази страна на кралски особи, пише вестник The New York Times, цитирани от „Фокус”. Италия премахна всички прегради пред световната икономическа суперсила, която обещава милиарди инвестиции и търговски сделки срещу официално подписване на споразумение за ново разклонение на китайския Път на коприната. В Рим на държавната вечеря за Си и съпругата му Андрея Бочели изнасяше серенада, докато в Брюксел лидерите на Франция, Германия и Европейския съюз се съвещаваха как да укрепят отбранителната сила на Европа срещу онова, което обявиха за икономическо нашествие на Китай. Невъзможността да се свържат двете сцени оголи разделенията и наперженията в Европа, попаднала в схватката на търговската война между САЩ и Китай, докато се опитва да намери собствените си ориентири и своето място и да заяви силата си в опасно променливата епоха на неустойчиви геополитически алианси и ограничаване на американското присъствие. “Китай играе важна роля в нашите разделения“, заяви от Брюксел президентът на Франция Еманюел Макрон пред репортерите вчера и добави, че Европейският съюз най-после се пробуди за Китай: „периодът на европейската наивност приключи!“ Сподели:", "date": "2019.03.23", "title": "Италия посрещна Си Дзинпин с кралски почести"}
{"url": "https://pik.bg/%D1%88%D0%B5%D1%84%D1%8A%D1%82-%D0%BD%D0%B0-%D0%B0%D1%81%D0%BE%D1%86%D0%B8%D0%B0%D1%86%D0%B8%D1%8F%D1%82%D0%B0-%D0%B7%D0%B0-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B8-%D0%BF%D1%80%D0%B5%D0%B2%D0%BE%D0%B7%D0%B8-%D0%B2%D0%BB%D0%B5%D0%B7%D0%B5-%D0%BB%D0%B8-%D0%B2-%D0%BF%D0%BB%D0%B5%D0%BD%D0%B0%D1%80%D0%BD%D0%B0-%D0%B7%D0%B0%D0%BB%D0%B0-%D0%B2-%D0%B5%D0%BF-%D0%BF%D0%B0%D0%BA%D0%B5%D1%82%D1%8A%D1%82-%D0%BC%D0%BE%D0%B1%D0%B8%D0%BB%D0%BD%D0%BE-news828527.html", "text": "Радио „Фокус Влезе ли в пленарна зала в ЕП, пакетът „Мобилност“ 1 ще бъде приет. Това прогнозира в ефира на Георги Петърнейчев, председател на Асоциацията на българските предприятия за международни превози и пътища. По думите му по този казус след седмица ще се извика т.нар. триалог - тристранните преговори между Комисията по транспорт, Съвета на министрите и ЕП. Според Георги Петърнейчев от Съвета на министрите се избират трима, които да участват в триалога. „От Комисията по транспорт също избират трима и триалогът след седмица е приет. Още една седмица имат – на 17-ти е последната сесия, вкарват го в пленарна зала, гласуват го, на другия ден излиза в Европейския вестник, както е в нашия Държавен вестник, и влиза в действие законът. Убеден съм, че това ще се случи, че е много добре замислено и направено от страните, които имат достатъчно мнозинство и гласове в ЕП, за да си го прокарат“, каза още той. Георги Петърнейчев заяви, че в ЕП се гласува 50+1, а не като при Съвета на министрите, където една трета от тях ако не са съгласни, въпросът не се гледа и се връща отново. Сподели:", "date": "2019.03.23", "title": "Шефът на асоциацията за международни превози: Влезе ли в пленарна зала в ЕП, пакетът \"Мобилност\" 1 ще бъде приет"}
{"url": "https://pik.bg/%D0%B3%D1%80%D0%B8%D0%BF%D1%8A%D1%82-%D1%83%D0%B1%D0%B8-72-%D0%BC%D0%B0-%D0%B2-%D0%B1%D0%BE%D1%81%D0%BD%D0%B0-%D0%B8-%D1%85%D0%B5%D1%80%D1%86%D0%B5%D0%B3%D0%BE%D0%B2%D0%B8%D0%BD%D0%B0-news828377.html", "text": "От началото на грипния сезон в Босна и Херцеговина от последици и усложнения са починали 72-ма пациенти, съобщи Танюг. Става дума предимно за хора на средна възраст и по-възрастни хора със здравословни проблеми. На територията на Федерация Босна и Херцеговина има регистрирани четири смъртни случая в кантон Сараево, осем в кантон Тузла, два в Херцеговско-Неретванския кантон, а на територията на Република Сръбска починалите от грип са 58 души. Последният случай е регистриран миналата седмица в болницата в Източно Сараево. Сподели:", "date": "2019.03.23", "title": "Грипът уби 72-ма в Босна и Херцеговина"}
{"url": "https://pik.bg/%D0%BC%D1%8A%D0%BA%D0%B0-%D0%BC%D0%B8%D0%BB%D0%BA%D0%BE-%D0%BA%D0%B0%D0%BB%D0%B0%D0%B9%D0%B4%D0%B6%D0%B8%D0%B5%D0%B2-%D0%BD%D0%B5-%D0%B2%D0%BB%D0%B8%D0%B7%D0%B0%D0%BB-%D0%B4%D0%BE%D1%80%D0%B8-%D0%B2-%D0%B1%D0%B0%D0%BD%D1%8F%D1%82%D0%B0-%D0%B1%D0%B5%D0%B7-%D0%B8%D0%B7%D0%BA%D1%83%D1%81%D1%82%D0%B2%D0%B5%D0%BD%D0%B8%D1%8F-%D0%BC%D1%83%D1%81%D1%82%D0%B0%D0%BA-news828420.html", "text": "Милко Калайджиев не се разделя с фалшивия си мустак. Буквално! Фолк певецът дори спи с изкуствения си аксесоар и не позволява на никой да го види без него. Единствено преди имитация го сваля, докато го подготвят за поредния образ, за да не стресира хората. През останалото време—зад кулисите, на сцената и дори на кафенце с останалите участници под мартенското слънце, певецът е с изкуствения си мустак. Калайджиев дори си пусна снимка с тийнсензацията Тита, докато се приготвят за шоуто. И там има окосмение. „Позволявам само на съпругата и децата ми да ме виждат без мустак. Те бяха достатъчно шокирани, затова не искам други хора да се стряскат като ме видят. Сигурно мога да изплаша някого на улицата, ако го заговоря и той не успее да ме разпознае”, със смях коментира свиленградския любимец. „Наричам го бутафорен мустак, тъй като не е като истинския, но поразително прилича на него. Ще бъда с него до края на шоуто, а после ще си пусна истински”, споделя Калайджиев с тъжна нотка в гласа. Сподели:", "date": "2019.03.23", "title": "МЪКА: Милко Калайджиев не влизал дори в банята без изкуствения мустак"}
{"url": "https://pik.bg/%D0%B1%D0%BE%D0%BC%D0%B1%D0%B0-%D1%82%D0%B8%D1%82%D0%B0-%D1%80%D0%B0%D0%B7%D0%BA%D1%80%D0%B8-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D1%81%D0%B8-%D1%82%D0%B0%D0%B9%D0%BD%D0%B0-news828413.html", "text": "Поп певицата Тита разкри за най-голямата си драма в детството, а именно периода, в който косата й изобщо не растяла. Тогава родителите й били силно притеснени, че дъщеря им ще остане плешива и това ще й пречи много в развитието й, създавайки един жесток комплекс. Затова се наложило още от детството си да почне да ходи с перуки. \"Като бях мъничка, нямах много коса. Бях като момче, не ми растеше косата. Нашите ми купиха една перука с лента отпред. И когато започваше моята любима песен, слагах изкуствената фризура, взимах дезодоранта, който ми служеше за микрофон и почвах да пея\", върна лентата Тита в \"На кафе\". С днешна дата този проблем се е изпарил и не мъчи сладникавата блондинка. Напротив тя може да се похвали с възможно най-гъстата коса. Тита твърди, че е естествена и няма грам екстеншън. Пред Гала Тита обясни, че в \"Като две капки вода\" е най-близка с колегата си Папи Ханс. Също така имала симпатии към Петя Буюклиева, с която се разбират чудесно въпреки възрастовата си разлика. Сподели:", "date": "2019.03.23", "title": "БОМБА: Тита разкри най-голямата си тайна"}
{"url": "https://pik.bg/%D0%B3%D0%BE%D0%BB%D1%8F%D0%BC-%D1%83%D1%81%D0%BF%D0%B5%D1%85-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0-%D0%BA%D0%B0%D0%BC%D0%B5%D1%80%D0%B0-%D0%BB%D0%B5%D1%82%D0%B8-%D0%BA%D1%8A%D0%BC-%D0%BB%D1%83%D0%BD%D0%B0%D1%82%D0%B0-news828302.html", "text": "Уредът е монтиран на израелския космически апарат \"Берешит\", изстрелян на 21 февруари от космодрума Кейп Канаверал във Флорида и изведен в траектория към Луната от американската компания \"Спейс Екс\". Българската бордова камера направи \"селфи\" и засне Земята от разстояние 37,6 хиляди километра на националния ни празник Трети март. Снимката е толкова хубава,че ясно се вижда Австралия, съобщи израелското дружество \"Спейс Ай Ел\", което ръководи мисията. Летящата към Луната камера е от линията Bobcat, създадена във фирмата на казанлъчанина Петко Динев /всички камери, конструирани от неговата компания носят имена на котки/. Камерата използва 8-мегапикселов сензор, направена е като стандартна, но издържа на температури от минус 40 до плюс 85 градуса, много силни вибрации и ускорение 100 пъти по-високо от земното.Тялото на камерата е с размери 60мм/60мм/60мм. Обективът е специално изработен. Създаването на \"Берешит\" продължило четири години, разговорите с израелската компания започнали в началото на 2015 година, разказа Динев. Освен на конструкцията, сънародникът ни е автор и на кода, и на схемите на пътуващия в Космоса оптически уред. Всички платки на камерата са тествани у нас, насищането на компоненти върху тях също е направено в България, камерата е сглобена в офиса на компанията в Бока Ратон, Флорида, също от българи. Работещи зад океана наши сънародници направили трасировката на платките. Можем с гордост да кажем, че изделието е дело на български ум и ръце, заяви Динев, който е доктор на науките в САЩ. Предвижда се на 4 април \"Берешит\" да влезе в орбитата на Луната и на 11 април да кацне, каза Динев. По думите му камерата, която работи на батерии, ще започне да снима непрекъснато, щом кацне. Той обаче прогнозира, че на Луната оптичният уред постепенно ще се самозагрява и след време ще се разруши. Затова камерата е конструирана така, че да издържи минимум два дни на територията на единствения естествен земен спътник и да запечата максимално количество кадри. Всяка ракета, излитаща от космодрума във Флорида, е съоръжена с камери, произведени във фирмата на българина. Те контролират излитането, горивото, степените на откачане на ракетите. Над 500 спътника носят камери на Динев. Триста от тях обикалят Земята и в момента. Уредите генерират 1,5 млн. изображения всеки ден и заснемат цялата ни планета в реално време. Така имаме картина на Земята за случващото се с едва 30-минутно закъснение, коментира ученият. По думите му разделителната система на камерите е много висока, и може да различи обекти на земята с размери между 1,5 м и 3 м, т.е. възможно е те да проследят дори кола. От 2012 г. имаме много клиенти, които ползват наши камери на нискоорбитни спътници, като орбитата е между 475 км и 525 км, посочи ученият. На тази орбита, спътникът обикаля земята за около 90 минути, и за да може да се получи ясно и стабилно изображение, се налага да се направи специално сканиране на сензора. За този метод на сканиране, приложим за космически изследвания, Динев притежава патент. Първата система, която направихме, беше за военноморските сили на Холандия, спомня си ученият. Камерите били монтирани на корабите и осигурили постоянно наблюдение на възлово пристанище. Оптическите уреди намират широко приложение и на летящи платформи - дронове, самолети, хеликоптери и т.н. Компанията осигурява надеждни, стабилни, устойчиви продукти за екстремални условия, включително ядрени реактори. Камерите на българина се използват масово в поточните линии, най-вече в Азия, за автоматичен оптичен контрол на производството. Те следят изработката на течнокристални телевизори, всякакви телефони, лаптопи и т.н. Клиенти на българина са \"Сони\", \"Сименс\",\"Карл Цайс\", \"Шарп\", \"Панасоник\", \"Дженерал Електрик\", \"Самсунг\" и други, приблизително 1000 известни фирми от 45 страни. Продукцията на Петко Динев е намерила пласмент в Китай, Япония, Корея, Тайван, Сингапур, Австралия, в почти всички европейски страни, Северна и Южна Америка. Много от камерите контролират инфраструктурата на азиатските бързи влакове, главно с цел превенция. През 2008 г. ученият открил филиал на фирмата си и в България, който сега играе ключова роля в производството на цялата гама продукти. Всички камери, продавани в Европа и в Азия, се сглобяват у нас. В Пловдив 13 души се грижат за механиката на уредите. Там се развива развойната дейност на новите продукти по отношение на механика и на конструкция. Десет специалисти в София тестват и насищат с компоненти платките и сглобяват камерите. Софтуерът се пише в Москва от седем специалисти, които преди това са работили в космическия център за управление на полетите \"Корольов\", мозъчният тръст във Флорида наброява 30 души, една четвърт от които са българи. Бизнесменът определя офиса си в България като ключов по няколко причини: България като часова зона се явява важна позиция между Азия и Америка. Със 7-часовата разлика спрямо двата континента в рамките на един малко удължен ден можем да вършим много успешен бизнес от България, твърди Динев. Според него страната ни е изключително удобна като телеком център, за техническа поддръжка на продуктите и за развойна дейност. Освен това с членството си в ЕС, дава възможност и за безмитни пазари в Европа. България е и удобен плацдарм за износ в Китай, без допълнителни тарифи, отчита бизнесменът. Ръководената от него компания е с намерение да развие в бъдеще по-голям бизнес в Европа. Петко Динев е възпитаник на математическата гимназия в Казанлък. Негов класен ръководител е бил популярният физик Теодосий Теодосиев, випускът на Динев бил първият за младия тогава учител. \"Успя да ни спечели с нестандартния си подход. Аз обичам физиката, електрониката, държа поялник от 10-годишен. Баща ми беше инженер, така че покрай него се влюбих в електрониката. Физиката беше призвание, а електрониката - хоби. Аз събрах двете в една професия\", сподели ученият. Казанлъчанинът спечелил първа награда на международна олимпиада през 1977 г. в Чехия. \"Постижението ми сложи началото на школата на Тео, защото показа, че начинът му на подготовка реално работи\", спомня си Динев. Завършил е специалност \"Физика\" в Софийския университет. Дипломната си работа като студент направил към Централната лаборатория за космически изследвания в България. Преди няколко години Динев подарил безвъзмездно 29-мегапикселова камера на лабораторията. Работил е и в лаборатория в Стара Загора, в която правели системи за лазерна локация. Бил е и асистент в Техническия университет в София. През 1996 г. е защитил докторантура по цифрова обработка на изображенията в Атлантик юнивърсити, Флорида. Шест месеца след пристигането си в САЩ започнал работа в НАСА, пет години по-късно преминал в сферата на телекомуникациите. Българинът изобретил малък ултразвуков мозъчен скенер, позволяващ да се види как работи мозъкът в реално време. НАСА възнамерявала да използва уреда за проследяване на мозъчната активност на астронавтите, като имало идея скенерът да бъде качен на космическа совалка. Поради ограничения в бюджета намерението не се е реализирало. Междувременно казанлъшкият технократ спечелил награда на финансовата къща \"Мерил Линч\" в състезание за иновационни идеи.Той предложил изработване на карта, която да цифрова изображението от нормално видео и да го прехвърли в лаптоп. Комисията била силно впечатлена от идеята. Дори президентът на \"Мерил Линч\" казал, че ако има такъв продукт, той ще го купи, за да си цифрова видеото на децата.\"Едва ли съществува по-масивно валидиране на идеята ми, че в нея има и хляб, и пазар\",сподели Динев. Той започнал да работи върху концепцията си и решил да създаде компания. Две години по-късно се появил и първият й продукт - видеокарта, цифроваща информацията в компютър. Тя била наречена фрейм грабър и се оказала много успешна. В момента компанията на Динев произвежда два продукта - \"фрейм грабъри\" и камери. Българска камера лети към Луната, съобщи в интервю за БТА главният ѝ конструктор инж. д-р Петко Динев. 300 камери произведени от българина, обикалят и снимат земята Петко Динев е първият успешен възпитаник на физика Теодосий Теодосиев Сподели:", "date": "2019.03.23", "title": "ГОЛЯМ УСПЕХ: Българска камера лети към Луната"}
{"url": "https://pik.bg/%D1%84%D0%B8%D1%87-%D0%BF%D0%BE%D0%B2%D0%B8%D1%88%D0%B8-%D0%BF%D0%B5%D1%80%D1%81%D0%BF%D0%B5%D0%BA%D1%82%D0%B8%D0%B2%D0%B0%D1%82%D0%B0-%D0%BD%D0%B0-%D0%BA%D1%80%D0%B5%D0%B4%D0%B8%D1%82%D0%BD%D0%B8%D1%8F-%D1%80%D0%B5%D0%B9%D1%82%D0%B8%D0%BD%D0%B3-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-news828639.html", "text": "Международната финансова агенция „Фич“ повиши перспективата на дългосрочния кредитен рейтинг на България от стабилна на положителна, предаде БНР. Агенцията оценява високо добрите макроикономически показатели на страната ни и стабилните публични финанси. Като основни рискове за България тя вижда международната среда, която може да спомогне за рязко влошаване на конкурентоспособността на страната. При подобен сценарий от „Фич“ предупреждават, че може да се стигне до повишаване на държавния дълг. Сподели:", "date": "2019.03.23", "title": "\"Фич\" повиши перспективата на кредитния рейтинг на България"}
{"url": "https://pik.bg/%D1%82%D0%BE%D0%BF%D0%BB%D0%BE%D1%82%D0%BE-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%BC%D0%B0%D1%80%D1%82%D0%B5%D0%BD%D1%81%D0%BA%D0%B0%D1%82%D0%B0-%D0%BF%D1%80%D0%BE%D0%BB%D0%B5%D1%82-%D1%89%D0%B5-%D0%B1%D1%8A%D0%B4%D0%B5-%D0%B2-%D1%80%D0%B0%D0%B7%D0%B3%D0%B0%D1%80%D0%B0-%D1%81%D0%B8-%D1%82%D0%B5%D0%BC%D0%BF%D0%B5%D1%80%D0%B0%D1%82%D1%83%D1%80%D0%B8%D1%82%D0%B5-%D1%89%D0%B5-%D1%81%D1%82%D0%B8%D0%B3%D0%BD%D0%B0%D1%82-%D0%B4%D0%BE-21--news828474.html", "text": "Днес ще преобладава слънчево време . По-значителни увеличения на облачността ще има над източната половина на страната, но вероятността за валежи е малка. В Западна България ще духа слаб северозападен вятър, на изток - слаб до умерен, от североизток. Преобладаващите максимални температури ще са между 16 и 21 градуса, по-ниски ще останат в Североизточна България и по Черноморието - 10-14 градуса. Над планините ще преобладава слънчево време с по-значителни увеличения на облачността в следобедните часове, но валежи не се очакват. Ще духа умерен до силен вятър от север-североизток. Максималната температура на височина 1200 метра ще е около 9 градуса, на 2000 метра - около 3 градуса. Сподели:", "date": "2019.03.23", "title": "ТОПЛОТО ПРОДЪЛЖАВА: Мартенската пролет ще бъде в разгара си, температурите ще стигнат до 21 градуса"}
{"url": "https://pik.bg/%D0%B1%D0%B4%D0%B6-%D0%B2%D1%8A%D0%B2%D0%B5%D0%B6%D0%B4%D0%B0-%D0%B1%D0%BE%D0%BD%D1%83%D1%81%D0%B8-%D0%B7%D0%B0-%D0%BC%D0%B0%D1%88%D0%B8%D0%BD%D0%B8%D1%81%D1%82%D0%B8%D1%82%D0%B5-news828363.html", "text": "Компанията „БДЖ-Пътнически превози” ЕООД въвежда от април бонусна система за служителите от локомотивния персонал в дружеството. Това съобщиха от пресцентъра на БДЖ. Единият от методите за получаване на допълнително възнаграждение е чрез оценяване на професионалната квалификация и извършената дейност, а другият е чрез разработената програма за препоръчване „Да работим заедно“. В зависимост от своята професионална квалификация и оценка на извършената дейност всеки служител от локомотивния персонал може да получи и допълнително възнаграждение. Оценяването ще се извършва чрез въвеждането на карти за атестация и карта за компетенции, които ще се попълват от самите служители и техните преки ръководители. В картите за компетенции има поставени въпроси, които проверяват правилната преценка на конкретния ръководител за служителя и обратно. Така ще се проверят взаимоотношенията при работа в екип, реалната представа на прекият ръководител за служителя и обратно. Картите за компетентност са разделени на 5 групи. Целта им е да визуализират пропуските в знанията и уменията на оценявания и да се коригират с допълнителни обучения за по-добро следващо представяне. Чрез въведеното оценяване всички служители от локомотивния персонал ще получават точки, на базата на които ще бъдат разпределени в три групи. В зависимост от групата, в която попадат, служителите ще получат всеки месец допълнително трудово възнаграждение в размер на 15%, 10% или 5% на база на основното им месечно възнаграждение. Вторият метод за получаване на допълнително възнаграждение е чрез програмата „Да работим заедно“, която представлява пилотен проект за препоръчване на служители от самите служители, изпълняващи длъжността локомотивен машинист. Целта е да се осигурят квалифицирани кадри по професии, специалности и правоспособности, от които има остър и траен недостиг. Чрез програмата за препоръчване всеки локомотивен машинист, препоръчал свой колега, който е започнал работа в БДЖ, може да заработи допълнителен доход от още една основна заплата за длъжността. Целта на въвеждането на бонусна система за служителите от локомотивния персонал в „БДЖ-Пътнически превози” ЕООД е да се повиши интереса към професията локомотивен машинист и дружеството да запази своите подготвени кадри. Освен това по този начин ще се постигне увеличаване на ангажираността на служителите и нивото им на отговорност. Сподели:", "date": "2019.03.23", "title": "БДЖ въвежда бонуси за машинистите"}
{"url": "https://pik.bg/%D0%B2%D0%BC%D1%80%D0%BE-%D1%81%D0%B5-%D1%81%D1%8A%D0%B1%D0%B8%D1%80%D0%B0-%D0%BD%D0%B0-%D0%BA%D0%BE%D0%BD%D0%B3%D1%80%D0%B5%D1%81-%D0%B1%D0%BE%D1%80%D0%B8%D1%81%D0%BE%D0%B2-%D1%89%D0%B5-%D0%B1%D1%8A%D0%B4%D0%B5-%D0%BF%D0%BE%D1%87%D0%B5%D1%82%D0%B5%D0%BD-%D0%B3%D0%BE%D1%81%D1%82-news828563.html", "text": "ВМРО От 10.30 ч. започва работа VII-ият редовен конгрес на ПП „ВМРО – Българско национално движение“. Той ще се проведе в зала „Европа“ на парк хотел „Москва“. Това съобщиха от пресцентъра на . Основна тема, която ще бъде коментирана на най-висшия форум на ВМРО, е какъв ЕС можем да очакваме след европейските избори през месец май т.г. Лидерът на ВМРО, министър на отбраната и вицепремиер Красимир Каракачанов ще открие конгреса. Сред официалните гости са премиерът и председател на ПП ГЕРБ Бойко Борисов, лидерите на партиите от КП „Обединени патриоти“, представители на българските общности зад граница, интелектуалци и общественици. По специална покана на българския евродепутат и заместник-председател на ВМРО Ангел Джамбазки на форума на партията гости ще са редица известни лица от семейството на европейските консерватори като - председателят на АКРЕ – Ян Захрадил, Хавиер Мартин – член на испанската дясна политическа партия „Вокс“, Армин Хампел – депутат в Бундестага от „Алтернатива за Германия“, Адам Липински – заместник-председател на полската партия „Право и справедливост“, италианският сенатор от групата на „Лега“ – Мануел Вескови, членът на ЕП от датската народна партия – Андерс Вистисен, изпълнителният директор на АКРЕ – Ричард Милсом, евродепутатът от Финландия Юси Хала-ахо и евродепутатът от Румъния – Лауренти Ребега. Ръководството на ВМРО ще направи отчет за свършеното от предния конгрес до момента. Делегатите ще изберат нови ръководни и контролни органи на партията. Отделна точка от дневния ред на заседанието е посветена на политиката на ВМРО – Българско национално движение и предстоящите избори за Европейски парламент. Сподели:", "date": "2019.03.23", "title": "ВМРО се събира на конгрес, Борисов ще бъде почетен гост"}
{"url": "https://pik.bg/%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BD%D0%B0%D0%B4-60-%D0%B6%D0%B5%D1%80%D1%82%D0%B2%D0%B8-%D0%BF%D1%80%D0%B8-%D0%B2%D0%B7%D1%80%D0%B8%D0%B2%D0%B0-%D0%B2-%D1%85%D0%B8%D0%BC%D0%B8%D1%87%D0%B5%D1%81%D0%BA%D0%B8-%D0%B7%D0%B0%D0%B2%D0%BE%D0%B4-%D0%B2-%D0%BA%D0%B8%D1%82%D0%B0%D0%B9-news828564.html", "text": "При експлозия в завод за пестициди в Източен Китай са загинали 62-ма души, съобщиха държавните китайски медии късно снощи, след адската трагедия. 34-ма са тежко ранени, а 28 са изчезнали. Това са най-новите жертви при поредица от промишлени инциденти, които разгневиха обществеността в Китай, предава ”Ройтерс”, цитирана от „Фокус”. Според информацията, експлозията се е случила в четвъртък в индустриалния парк Чендзяган на град Янчън, провинция Дзянсу. Огънят е бил овладян едва в 19:00 ч. по Гринуич, предаде националната телевизия на Китай. Оцелелите са отведени в 16 болници. Общо 640 души са под лекарски контрол заради различни наранявания, информират държавните медии. Огънят, който е избухнал в предприятие, собственост на химическата компания „Тиендзяи“, се е разпространил към съседните фабрики. Пострадали има и сред деца от близка до мястото на инцидента детска градина, пак по данни от китайските медии. В момента се разследват причините за взрива. Компанията, която произвежда повече от 30 вида органични химически вещества - някои от тях силно запалими, е била глобявана преди време за нарушаване на правилата за трудова безопасност, пише всекидневникът Тhe China Daily. Много сгради са с изпотрошени прозорци и други поражения, жителите на околните села не са евакуирани. Президентът Си Дзинпин, който е в Италия на официална визита, разпореди да се положат всички усилия за ранените и да се „запази нужната социална стабилност“, заяви централната телевизия. Държавният глава е бил категоричен, че властите могат да предприемат стъпки да превентират подобни инциденти и да определят какво е причинило взрива максимално бързо. Си Дзинпин е заявил, че „поредица от големи инциденти в последно време дават повод всички по места и съответните министерства да си извлекат поуки от тези уроци“. По-късно вчера Бюрото за защита на околната среда в Дзянсу е обявило, че екип от 126 инспектори е установил нива на отравяне на водата в околностите на взрива. Някои от установените при водните проби органични вещества надхвърлят 15 пъти стандартната допустима норма. Концентрацията на ацетон и хлороформ извън зоната на експлозията е в нормални граници. Сподели:", "date": "2019.03.23", "title": "Катастрофа: Над 60 жертви при взрива в химически завод в Китай"}
{"url": "https://pik.bg/%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%BF%D1%80%D0%B5%D0%B2%D0%BE%D0%B7%D0%B2%D0%B0%D1%87%D0%B8-%D0%B3%D0%BE%D1%82%D0%B2%D1%8F%D1%82-%D0%BF%D1%80%D0%BE%D1%82%D0%B5%D1%81%D1%82%D0%B8-%D0%B2-%D0%B1%D1%80%D1%8E%D0%BA%D1%81%D0%B5%D0%BB-news828436.html", "text": "Българските превозвачи се готвят на 27 март за протест пред Европейския парламент в Страсбург срещу очакваното гласуване на пакет \"Мобилност\". Това съобщи Николай Рашков от Асоциацията на международните превозвачи. Обмисляме наш протест в Страсбург, който ще заяви позицията ни, а именно, че в сегашния му вид пакетът е безумен и недомислен. Абсолютен прецедент е как той бива прокаран да влезе в последния възможен момент в сегашния парламент, коментира още Рашков. Превозвачите се събират в събота за окончателно обсъждане, но ако в понеделник евродепутатите одобрят проекта за дневен ред, протестът ще бъде проведен на 27 март. Ще се настоява новият Европейски парламент да преразгледа отново проекта за европейско законодателство в детайли и да не се бърза в последните дни на стария. Николай Рашков, член на Асоциацията на международните превозвач коментира още, че ако пакетът влезе в този вид, малките фирми ще фалират, а големите ще се изнесат от България. Според него това ще се отрази на българската икономика, тъй като секторът произвежда 18% от БВП и наема около 150 000 души. Сподели:", "date": "2019.03.23", "title": "Българските превозвачи готвят протести в Брюксел"}
{"url": "https://pik.bg/%D0%BC%D0%B5%D1%81%D0%B5%D1%86-%D0%BF%D1%80%D0%B5%D0%B4%D0%B8-%D0%B2%D0%B5%D0%BB%D0%B8%D0%BA%D0%B4%D0%B5%D0%BD-%D1%8F%D0%B9%D1%86%D0%B0%D1%82%D0%B0-%D1%82%D1%80%D1%8A%D0%B3%D0%BD%D0%B0%D1%85%D0%B0-%D1%81%D1%82%D1%80%D0%B5%D0%BC%D0%B3%D0%BB%D0%B0%D0%B2%D0%BE-%D0%BD%D0%B0%D0%B3%D0%BE%D1%80%D0%B5-news828434.html", "text": "Месец преди Великден яйцата започнаха да поскъпват. Това сочат данните на Системата за агропазарна информация. В четири области на страната се отчита скок в цената на яйцата с до 12%. Според последния седмичен бюлетин на системата, средната цена на стандартните яйца е 27 стотинки за брой, като има райони на страната, в които тя достига до 38 стотинки. Експертите не се наемат с прогноза дали поскъпването ще продължи и до какви нива ще стигнат цените на яйцата до края на април, когато е Великден, отбелязва БНР. Поскъпване, но по-незначително, има и при месото и млечните продукти. Миналата година преди празника статистиците на системата пресметнаха, че стандартно Великденско меню за четиричленно семейство, включващо агнешко месо, хляб, салати, млечни продукти, бира и ракия, струва между 90 и 100 лева на домакинство, като най-скъпа излизаше Великденската трапеза в Русе, а най-евтина – в Бургас. Сподели:", "date": "2019.03.23", "title": "Месец преди Великден яйцата тръгнаха стремглаво нагоре"}
{"url": "https://pik.bg/%D0%B0%D0%B4%D0%B2%D0%BE%D0%BA%D0%B0%D1%82%D0%BA%D0%B0-%D0%BE%D1%81%D1%8A%D0%B4%D0%B8-%D0%B7%D0%B0-45-%D0%B1%D0%BE%D0%BD%D0%B0-%D0%BE%D0%B1%D1%89%D0%B8%D0%BD%D0%B0%D1%82%D0%B0-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D0%B7%D0%B0-%D1%81%D1%87%D1%83%D0%BF%D0%B5%D0%BD-%D0%BA%D1%80%D0%B0%D0%BA-news828310.html", "text": "Адвокатка осъди Община Пловдив да й плати 45 000 лева обезщетение за ужасяващо падане след подхлъзване на непочистен сняг на 30 януари 2017 г. Инцидентът станал рано сутринта, на кръстовището на булевардите „Шести септември“ и „Васил Априлов“. Тогава жената минала по пешеходната пътека на кръстовището, но щом стъпила на тротоара, се подхлъзнала на непочистения и заледен сняг, паднала и си счупила десния крак. На помощ й се притекъл случаен минувач, който подал сигнал на спешния номер 112. Пострадалата била оперирана в болница, но поради усложнения претърпяла още няколко операции до ноември 2017 г., тъй като се стигнало до некроза на тъканите. Според експертизата по делото затруднения в движението съществуват и до настоящия момент, като тя е принудена да се придвижва с патерици, съобщава \"Марица\". Жената подала иск за 50 000 лева заради преживените от нея страдания. Станало ясно, че след инцидента тя била принудена да престане да упражнява професията си. Окръжният съд решил, че справедливото обезщетение е в размер на 30 000 лева, но апелативните магистрати го увеличили на 45 000. По време на съдебния процес от общинското предприятие, ангажирано със зимното поддържане, обяснили, че мястото е било почистено от техни служители. Техните твърдения обаче били оборени от свидетели на инцидента. Мъж от квартала обяснил пред съдиите, че същия ден два пъти пресичал кръстовището ​и заявил, че имало натрупан замръзнал сняг. Човекът подал сигнал на 112, като разказал пред дежурния оператор, че се е налагало да държи пострадалата, за да не лежи жената в снега, което доказало, че мястото не било почистено. Поради тази причина и искът бил уважен от съда. Решението подлежи на обжалване пред Върховния касационен съд. Сподели:", "date": "2019.03.23", "title": "Адвокатка осъди за 45 бона общината в Пловдив за счупен крак"}
{"url": "https://pik.bg/%D0%B7%D0%B2%D0%B5%D0%B7%D0%B4%D0%BD%D0%B0-%D0%BC%D0%BE%D0%BB%D0%B1%D0%B0-%D0%BF%D1%80%D0%B8-%D0%BF%D1%80%D0%B8%D0%BD%D1%86%D0%BE%D0%B2%D0%B5%D1%82%D0%B5-news828348.html", "text": "Най-скъпият футболист в историята Неймар е помолил ръководството на ПСЖ да продължи договора на неговия сънародник Даниел Алвеш, съобщава \"Екип\". Според изданието бразилският нападател е споделил пред шефовете на клуба, че ще се чувства доста добре, ако 35-годишният защитник остане на \"Парк де Пренс\". Алвеш играе за френския действащ шампион от 2017 година, когато се присъедини от италианския Ювентус. През настоящия сезон бразилецът е записал 4 асистенции с екипа на парижани в 14 мача от шампионата, акцентира \"Топспорт\". Сподели:", "date": "2019.03.23", "title": "Звездна молба при \"принцовете\""}
{"url": "https://pik.bg/%D1%87%D1%83%D0%B4%D0%BE-%D0%BC%D0%B0%D0%B9%D0%BA%D0%B0-%D0%B8-%D1%81%D0%B8%D0%BD-%D1%81%D0%B5-%D0%BD%D0%B0%D0%BC%D0%B5%D1%80%D0%B8%D1%85%D0%B0-%D1%81%D0%BB%D0%B5%D0%B4-18-%D0%B3%D0%BE%D0%B4%D0%B8%D0%BD%D0%B8-%D1%80%D0%B0%D0%B7%D0%B4%D1%8F%D0%BB%D0%B0-news828304.html", "text": "ВУИ „Ангел Узунов” - Ракитово е училище за момчета от 1. до 12. клас. Част от децата идват от Центрове за деца от семеен тип (ЦНСТ) от цялата страна. Хасан е едно от тези момчета. Той знае, че има родители. Дори при едно дело ги е виждал, но не поддържа връзка с тях. Тази пролет ще навърши 18 години и проявява желание да се свърже с майка си. Чрез инспектор от Детска педагогическа стая от неговия район успява да намери предполагаем адрес на родителите си, които може вече да не живеят заедно. Класната възпитателка Цветана Добрева му помага да подготви собственоръчно картички и мартенички за майката и бащата. Момчето изпраща картичките с мартенички и честити на майка си празника 8 март, а на баща си Първа пролет. Надеждата да отговори някой от тях след толкова години не е голяма, но Хасан вярва в доброто и решава да чака, разказва в. \"Марица\". Няколко дни след 8 март идва приятната изненада. Майката на Хасан се обажда и иска да чуе момчето си. Толкова години са минали, но едва сега намира сили да заговори. Разбрал кой е от другата страна, Хасан най-напред сяда на стол в учителската стая на ВУИ, преди да поеме телефонния апарат. Сигурно стотици пъти си е представял този момент, когато ще чуе гласа на майка си. Оказва се, че там е и малката му сестра, която живее с родителите си. Тя също иска да го чуе. Пролетта донася най-големия подарък на 18-годишното момче - то отново има семейство и не е само на този свят. Сподели:", "date": "2019.03.23", "title": "ЧУДО: Майка и син се намериха след 18 години раздяла"}
{"url": "https://pik.bg/%D1%88%D0%BE%D0%BA-%D1%83%D0%BC%D0%B8%D1%80%D0%B0%D0%BC%D0%B5-%D0%BE%D1%82-%D1%80%D0%B0%D0%BA-%D0%BC%D0%BD%D0%BE%D0%B3%D0%BE-%D0%BF%D0%BE-%D0%B1%D1%8A%D1%80%D0%B7%D0%BE-%D0%B8-%D0%BB%D0%B5%D1%81%D0%BD%D0%BE-%D0%BE%D1%82-%D0%B5%D0%B2%D1%80%D0%BE%D0%BF%D0%B5%D0%B9%D1%86%D0%B8%D1%82%D0%B5-news828588.html", "text": "Ако преживяемостта на жени с рак на гърдат а у нас е с 10 процента под средната за Европа, то по отношение на рак на гърдата при мъжете – преживяемостта тук е с цели 20 на сто по-ниска . У нас с рак на гърдата годишно се диагностицират около 45 мъже. Заболяването е рядко, но скрининг и превенция за него няма, информира Дарик д-р Мариела Василева от Втора хирургия на Александровската болница. Тя подчерта, че дълги години си е задавала въпроса защо преживяемостта у нас е по-ниска, след като разполагаме със същите възможности за оперативно лечение, лъчелечение и лекарствена терапия. Категоричен отговор към момента няма. „ Преживяемостта от онкологични заболявания в България е много тежък и труден въпрос, защото тя при всички локализации е с поне 10 процента по-ниска от средната за Европа. Аз си задавах много тези въпроси - защо е по-ниска, след като имаме същите възможности за оперативно лечение, същите възможности за лъчелечение, за лекарствена терапия? Защо се случват тези проблеми? Но още не мога напълно да отговоря на тези въпроси“, каза д-р Василева. Тя обясни, че това, което са успели да направят, е да създадат един екип: „Аз, заедно с д-р Ася Консулова от Бургас. Д-р Консулова, връщайки се от Лисабон, дойде с идеята да разгледаме каква е ситуацията с рака на гърдата при мъже в България. Свързахме се с националния раков регистър и проф. Валерианова беше така добра да ни даде информация за леченията, които са приложени за рецепторния статус и лечението на мъжете в България с карцином на гърдата, лекувани между 2002 г. и 2014 г.“ „За тези 12 години това са 500 души, средно на година в България има 45 мъже, диагностицирани с рак на гърдата. Тук няма скрининг, освен това данните показват, че както преживяемостта на рак на гърдата при жени е 10 процента под средната за Европа, при мъже е 20 процента под средната за Европа“, допълни специалистът. Сподели:", "date": "2019.03.23", "title": "ШОК: Умираме от рак много по-бързо и лесно от европейците"}
{"url": "https://pik.bg/%D1%87%D1%83%D0%B4%D0%B5%D1%81%D0%B5%D0%BD-%D0%B4%D0%B5%D0%BD-%D0%BC%D0%BD%D0%BE%D0%B3%D0%BE-%D0%BA%D1%80%D0%B0%D1%81%D0%B8%D0%B2%D0%BE-%D0%B6%D0%B5%D0%BD%D1%81%D0%BA%D0%BE-%D0%B8%D0%BC%D0%B5-%D0%BF%D1%80%D0%B0%D0%B7%D0%BD%D1%83%D0%B2%D0%B0-%D0%B4%D0%BD%D0%B5%D1%81-news828528.html", "text": "- те живели по времето на император Адриян (117 - 138). Свети Филит бил царски съветник, жена му Лидия и синовете им Македон и Теопрепий били християни и пребъдвали в служение на истинния Бог. Поради това те били заловени и изправени пред Адриян. По време на разпита императорът не могъл да противоречи на мъдрите отговори на светите мъченици и ги изпратил в Илирия на съд при военачалника Амфилохий. Той веднага заповядал да ги окачат на едно дърво и да стържат телата им с ножове. След това ги затворили в тъмница заедно с коментарисия Кронид, който също вярвал в Христа. През нощта, когато светите мъченици се молили и пели свещени песнопения, им се явил ангел, за да ги укрепи за предстоящия подвиг. Те били хвърлени в меден котел, пълен с масло и сяра. Но щом ги потопили, котелът веднага изстинал. Поразен от това чудо, Амфилохий повярвал в Христа и като се осмелил да влезе в котела, казал: - Господи Иисусе Христе, помогни ми! Тогава се разнесъл глас: - Молитвата ти е чута, влез вътре. Щом научил това, Адриян пристигнал от Рим, изпълнен с гняв и закани, и заповядал да нагряват котела с масло в продължение на седем дни. После да хвърлят в него светите мъченици. Но когато ги потопили, те останали цели и невредими. Посраменият император си тръгнал, а светите мъченици започнали да се молят и да благодарят на Бога. Както се молели, предали душите си на Господа, Който ги удостоил с мъченически венци. - той се родил в Одрин от благочестиви родители българи Атанас и Доминица. Подир ранната смърт на бащата, майка му го дала на един богат търговец от Стара Загора, който се отнасял с него като с роден син. Веднъж търговецът се отправил в Русия, като взел със себе си и 13-годишния Лука. На връщане той се спрял в Цариград. Там Лука се скарал с едно турче и почнал да го бие. Тогава разярените турци го хванали и искали да го убият. Уплашения Лука завикал: \"Пуснете ме! Аз ще се потурча!\" .Един турчин веднага го взел при себе си го заставил да се отрече от Христа и да приеме мохамеданството. Но след като преминал страхът, Лука се уплашил от своята постъпка, изгубил своята веселост и започнал горчиво да се кае. Т ой съобщил за себе си на своя осиновител и последният се опитал да го освободи с помощта на руския посланик. Но злият турчин вместо да освободи момчето, вързал му ръцете и насила го обрязал. Подир известно време Лука можал да избяга от този турски дом и да се представи на руския посланик, който го препратил в градовете Смирна и Тир. Там Лука заболял тежко и от страх пред смъртта повикал при себе си един християнски духовник. Като изслушал изповедта му, духовникът го посъветвал да се уедини на Атон и там под ръководството на добродетелни мъже да извърши покаяние. След като оздравял, той действително изпълнил съвета на духовника и постъпил в Иверския атонски манастир, гдето го възстановили в християнската му вяра чрез тайнството св. Миропомазание. Оттам преминал в манастира Ставроникита, гдето приел монашеско пострижение. Но врагът на човешкото спасение не му давал покой. Гонен от изкушения, той бягал от един манастир в друг: Зографския (отгдето се върнал в света, но като не успял да се успокои, пак дошъл на Атон), Ксиропотам, Котломуш, Предтечанския скит, Григориат, скита Св. Ан а. Като се позамислил защо през всичкото това време няма покой, а все прехожда от място на място, той дошъл до заключението, че това е наказание от Бога за отричането му от християнската вяра. Така той дошъл до мисълта за мъченичество и я споделил с някои духовници: никой не смеел да му препоръча мъченически подвиг поради младостта му. Но накрай като видял неговата неизменна решителност, духовникът Ананий му дал килийно правило като подготовка към мъченичество за Христа. После духовникът Висарион го постригал във велика схима и заедно с него тръгнал за остров Митилин. След като се причастил със светите тайни Христови, св. Лука се облякъл като турчин и се отправил при кадията (съдията). Той разказал иносказателно как насила са го потурчили, открито се отказал от богопротивното мохамеданство и изповядал християнската вяра. Нито ласките и обещанията на мюсюлманите, нито заплахите с мъчения не могли да разколебаят твърдия юноша в неговата решителност да умре за Христа. Турците го били жестоко и го хвърлили в затвора, като му оковали нозете в клада. В това време по всички църкви се молели за мъченика. Митрополитът на острова и старецът Висарион успели да му изпратят в затвора светите Тайни Христови за последно причащение. Накрай съдията видял непоколебимата твърдост на Лука и го осъдил на смърт чрез обесване. Когато палачът надявал примката на шията му, казал: \"Изповядай Мохамеда, великия наш пророк и ние ще те пуснем!\". Светият мъченик отговорил: \"Вярвам в моя Господ Иисус Христос и само на Него се покланям!\" Св. Лука бил обесен на 23 март 1802 г на 16-годишна възраст. Светото тяло на мъченика три дни останало да виси на бесилката, но през всичкото това време то си оставало бяло и благолепно, излъчващо необикновено благоухание. Подир трите дни турците привързали на шията му голям камък и тялото било хвърлено в морската глъбина, но вместо да потъне, то останало заедно с камъка върху водната повърхност. Когато настъпила нощта, християните го намерили на брега и го предали на земята с подобаващи почести. Останалите дрехи на преподобномъченика получили целебна сила и от докосването до тях болните получавали изцеление. Сподели:", "date": "2019.03.23", "title": "ЧУДЕСЕН ДЕН: Много красиво женско име празнува днес"}
{"url": "https://pik.bg/%D1%81%D0%B5%D0%BD%D0%B7%D0%B0%D1%86%D0%B8%D1%8F-%D0%BE%D1%82-%D0%BA%D0%B0%D0%BC%D0%BF-%D0%BD%D0%BE%D1%83-%D0%B3%D0%BE%D1%82%D0%B2%D1%8F%D1%82-%D1%87%D0%B5%D1%82%D0%B2%D0%BE%D1%80%D0%B5%D0%BD-%D1%82%D1%80%D0%B0%D0%BD%D1%81%D1%84%D0%B5%D1%80%D0%B5%D0%BD-%D1%83%D0%B4%D0%B0%D1%80-news828397.html", "text": "Барселона явно държи да привлече половината отбор на Аякс, който отстрани Реал (Мадрид) на 1/8-финалите в Шампионска лига, акцентира \"Топспорт\". Каталунците вече купиха най-голямата перла в състава на холандците - Френки де Йонг за 75 милиона евро. Ръководството на Барса почти е финализирало и сделката за 19-годишния централен защитник Матайс де Лихт. Каталунците държат да си върнат и юношата Андре Онана, който е вратар на Аякс. Мадридският \"Марка\" пък съобщава, че Барселона силно желае да привлече и левия бек на холандците - Николас Таляфико. Той е искан и от Атлетико (Мадрид). Цената му е 20 милиона евро, което устройва напълно Барса. Треньорът Ернесто Валверде иска аржентинеца за конкуренция на Жорди Алба, който е един от най-добрите на поста си в света и наскоро подписа нов договор. Така вариативността на \"Камп Ноу\" може да стане още по-голяма. Сподели:", "date": "2019.03.23", "title": "СЕНЗАЦИЯ: От \"Камп Ноу\" готвят четворен трансферен удар"}
{"url": "https://pik.bg/%D1%81%D0%BF%D0%B5%D1%86%D0%B8%D0%B0%D0%BB%D0%BD%D0%B8%D1%8F%D1%82-%D0%BF%D1%80%D0%BE%D0%BA%D1%83%D1%80%D0%BE%D1%80-%D1%80%D0%BE%D0%B1%D1%8A%D1%80%D1%82-%D0%BC%D1%8A%D0%BB%D1%8A%D1%80-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8-%D0%B4%D0%BE%D0%BA%D0%BB%D0%B0%D0%B4%D0%B0-%D1%81%D0%B8-%D0%BF%D0%BE-%D1%80%D1%83%D1%81%D0%BA%D0%BE%D1%82%D0%BE-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5-news828570.html", "text": "Специалният прокурор Робърт Мълър обяви вчера резултатите от двугодишното си разследване за руска намеса в президентските избори от 2016 година, предава „Франс Прес”, цитирана от „Фокус”. Той представи доклада си на правосъдното министерство на САЩ. Данните и изводите от този доклад са секретни, но главният прокурор и министър на правосъдието Бил Бар написа в писмо до Конгреса, че той ще е в състояние да обобщи „принципните заключения“ от доклада на Мълър до края на тази седмица. Няма сведения дали самият Тръмп, членове на семейството му или бивши негови съветници от времето на предизборната кампания са замесени в тайни споразумения с Русия или в нарушение на закона – двете следи, по които се водеше разследването и които висяха като облак над президентството на Тръмп от самото му начало. Бар заяви, че ще се консултира както със своя заместник Род Розенщайн, така и с Мълър, за да прецени какво ще е нужно да се вземе от доклада, за да се представи на Конгреса и на обществото. \"Аз оставам привърженик на колкото е възможно по-голяма прозрачност и ще ви държа в течение на прегледа, който се прави, в рамките на пълномощията ми“. Докладът на Мълър идва след седмици на постоянни спекулации за това дали самият той, който е бивш директор на ЦРУ, останал невидим в хода на самото разследване, ще успее да представи достатъчно доказателства, за да се открие процедура по импийчмънт на Тръмп. В петък висш служител от правосъдното министерство на САЩ обяви пред американските медии, че след като са били обвинени 34 души, включително и шестима бивши съдружници на Тръмп, екипът на Мълър не предвижда да препоръчва да се повдигат никакви нови обвинения. Тръмп постоянно отхвърляше каквато и да е тайна връзка между неговата кампания и Москва. В петък от Белия дом отговориха, че са доволни да видят най-сетне дълго очаквания доклад. В специално съобщение говорителката на Тръмп Сара Сандърс заяви: „Следващите стъпки трябва да направи министър Бар“ и поясни, че Белият дом нито е получавал, нито е бил информиран за доклада на специалния съветник. По-рано в петък във Fox Business News Тръмп осмя Мълър като човек, когото обществото не е упълномощило „да прекъсва моето президентство“. \"Две години търпяхме тази глупост, няма никаква тайна връзка с Русия. И няма обструкция. Ще рекат, о-о-о, чакай. Няма тайна връзка, има измислица. Той обаче възпрепятства борбата с измислицата. ОК? Да помислим за това една секунда.“ За първи път в американската история президентът на страната е толкова силно наранен с този доклад. Американското разузнаване и Мълър представиха сложните усилия на Москва да манипулира президентските избори през 2016 година и да разрушат демократичната система в страната. Мълър описа хакерите, изпратени от руското правителство, като една ферма за тролове в социалните медии. Неговите усилия бяха част от концерта да се величае Тръмп по време на изборите за сметка на противника му от средите на демократите Хилари Клинтън. След като видя резултата от необяснените контакти между кампаинята на Тръмп и руснаците, ЦРУ започна да пробва дали пък няма възможна тайна връзка. Тази следа се засили след като Тръмп изгони Джеймс Коми от поста му на директор на разузнавателното ведомство. Тогава Мълър бе обявен за независим обвинител. Работейки в незапомнена досега секретност, екипът му повдигна обвинения срещу три дузини индивиди и фирми. В този списък са 25 руснака, шестима бивши съдружници на Тръмп: Пол Манафорт, Рик Гейтс, Майкъл Флин, Майкъл Коен, Джордж Пападопулос и Роджър Стоун. Петима бяха обвинени в различни престъпления, деветима обаче получиха обвинения за тайни връзки с руснаците. Демократите незабавно помолиха за съдържанието на доклада на Мълър. \"Очакваме да получим пълния текст на доклада на Мълър и съпътстващите го материали,\" каза Джери Надлър, председател от страна на Демократичната партия на правния Комитет към Камарата на представителите, който трябва да получи обобщението от Бар. \"Прозрачността и общественият интерес не си позволяват да искат по-малко. Необходимостта от публично доверие в управлението на закона трябва да е приоритет.\" Сподели:", "date": "2019.03.23", "title": "Специалният прокурор Робърт Мълър представи доклада си по руското разследване"}
{"url": "https://pik.bg/%D0%BA%D0%BE%D0%B6%D0%B0-%D0%B8-%D0%BA%D0%BE%D1%81%D1%82%D0%B8-%D1%82%D0%B5%D0%B4%D0%B8-%D0%B2%D0%B5%D0%BB%D0%B8%D0%BD%D0%BE%D0%B2%D0%B0-%D1%81%D0%B5-%D1%81%D1%82%D0%BE%D0%BF%D0%B8-%D1%81-%D1%82%D0%B0%D0%B7%D0%B8-%D0%B6%D0%B5%D1%81%D1%82%D0%BE%D0%BA%D0%B0-%D0%B4%D0%B8%D0%B5%D1%82%D0%B0-news828512.html", "text": "Съпругата на д-р Ангел Енчев – Теди Велинова, се е подложила на убийствена диета. Вече няколко месеца половинката на популярния пластичен хирург кара само на риба и лимони и неслучайно е станала кожа и кости, пише седмичник. Денят на Теди всяка сутрин започвал със сок от един изцеден лимон и малко вода. За обяд Велинова си позволявала морска риба, овкусена с много лимон, а за вечеря била на морски дарове с малко зелена салата. Режимът й бил препоръчан от фитнес инструктор, който давал индивидуални съвети за здравословно хранене онлайн. Ефектът в действителност бил мигновен, но Теди трябвало да преустанови диетата след 2 седмици, за да си направи почивка. Вместо това Велинова вече няколко месеца карала на драстичния режим, което може да нанесе вреди на организма й, предупреждават специалисти. Сподели:", "date": "2019.03.23", "title": "КОЖА И КОСТИ: Теди Велинова се стопи с тази жестока диета"}
{"url": "https://pik.bg/%D0%BB%D0%BE%D0%B2%D1%8A%D1%82-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0---%D1%87%D0%B5%D0%BD%D0%B3%D0%B5%D1%82%D0%B0-%D0%BF%D1%80%D0%B8%D0%B1%D1%80%D0%B0%D1%85%D0%B0-%D0%B4%D0%B2%D0%B5-%D0%BA%D1%80%D0%B0%D0%B9%D0%BF%D1%8A%D1%82%D0%BD%D0%B8-%D0%BF%D1%80%D0%BE%D1%81%D1%82%D0%B8%D1%82%D1%83%D1%82%D0%BA%D0%B8-%D0%BD%D0%B0-%D1%82%D0%BE%D0%BF%D0%BB%D0%BE-news828387.html", "text": "Акциите на варненските ченгета срещу крайпътните евтини любовни ласки, продължават. В четвъртък две труженички са били прибрани на топло, защото предлагали секс срещу пари. Първо в местността \"Боровец\", при извършване на полицейска проверка, е установено, че И.Л. (41 г.) от Варна, известна на МВР, извършва сексуални услуги срещу заплащане. По случая е образувано бързо полицейско производство, уведомен е прокурор от Районна прокуратура – Варна, жената е задържана за срок до 24 часа. Също вчера, но в местността \"Крушките\", отново при извършване на полицейска проверка, било установено, че С.К. (39 г.) от Варна - също известна на МВР, извършвала сексуални услуги срещу заплащане. По случая е образувано бързо полицейско производство, уведомен е прокурор от Районна прокуратура – Варна. Жената с фриволно поведение е задържана за срок до 24 часа. Сподели:", "date": "2019.03.23", "title": "Ловът продължава - ченгета прибраха две крайпътни проститутки на топло"}
{"url": "https://pik.bg/%D0%BF%D0%BE%D1%82%D1%80%D0%B5%D1%81-%D0%BB%D0%B5%D0%BA%D0%B0%D1%80%D0%B8-%D1%89%D0%B5%D0%BB%D0%B8-%D0%B4%D0%B0-%D1%83%D0%BC%D1%8A%D1%80%D1%82%D0%B2%D1%8F%D1%82-%D0%B6%D0%B8%D0%B2%D0%BE-%D0%B8-%D0%B7%D0%B4%D1%80%D0%B0%D0%B2%D0%BE-%D0%B1%D0%B5%D0%B1%D0%B5-news828501.html", "text": "Майка на едногодишно момиченце от Добрич разказа ужасяващи подробности около бременността си, раждането на детенцето и действията на докторите, които за малко не го убили. Когато Борислава Иванова е в 13-а седмица от бременността (началото на 4-и месец - б.р.), медикът, който я следи е видял нещо притеснително на редовни видеозон. Д-р Петев от Добрич я изпратил при своя колега д-р Стоилов, който потвърдил съмненията му за уголемена нухална гънка. Това е един от маркерите за хромозомна аномалия и често се свързва с развитието на Синдрома на Даун. Бъдещата майка решава да се подложи на скъпо изследване за генетични малформации, но получава напълно \"чист\" резултат. В 18-та гестационна седмица тя отново се връща при д-р Петев, който този път открива друг проблем. Нарича го \"нещо\" в гръдната кухина на бебето и й препоръчал отново да направи консултация с друг специалист, защото той не знаел какво е, но бил на мнение, че бременността трябва да се прекъсне. Притеснената бъдеща майка се доверила на д-р Румяна Николова, която пък я препратила за 4-Д ехография на плода при д-р Мартин Милев. Диагнозата на този медик била единствено \"Не, не, махайте го, че ако се забавиш, ще умре в теб и ти ще умреш. Цялото е в отоци, на врата, на краката, на ръцете, главата. Навсякъде има. Отделно сърцето е от дясно и няма стомах. Има колеги от София, дето се мъчат да изсмуква течност от отоци вътреутробно, ама то по-скоро експериментират, щото са го правили броени пъти, пък и то като няма стомах, не можете да го спасите\", са точните думи на доктора. Издал дори документ за прекратяване на бременността. Разтреперана, тя се връща при \"своя\" лекар - д-р Петев, който \"насрочва\" аборта още за следващия ден и се наема лично да го извърши. Борислава обаче му казва, че смята да се допита и до специалистите във Варна, а той на свой ред се опитва да я разубеди. Тя заминава за морската столица, където преглед на бебенцето прави д-р Желев, който също \"хваща\" притеснителна находка, но далеч не е категоричен, че трябва да се направи аборт. Обяснява й и че бременност се прекъсва само след препоръка на лекарска комисия - процедура, която медиците в Добрич не са спазили. Следва пътуване до София, където Борислава се подлага на пореден преглед в частен медицински център. И там съветът е да се пристъпи към махане на плода, защото прогнозата е, че детето няма да оцелее до първата си годинка. \"Видя, че има 6 пръста на едната ръка. Издаде ми документ за аборт. Върнах се във Варна и ги подадох към комисията. Нейното решение щеше да дойде след 3 дни. Прибрахме се у дома и след като никой не ми звънна след 3 дни започнах да търся в интернет лекар, който може да ми помогне\", разказва майката. Свързала се с един от сочените за най-добри специалисти в страната по фетална медицина - д-р Чавеева в София, на която се обадила по телефона и обяснила ада, през който преминава. \"Тръгнахме за София, когато във Варна бяха дали разрешение за аборт. Последва: \"Нищо му няма на бебето! Леко уголемена нухална гънка, но при наличие на тест, доказващ, че няма аномалии, всичко останало беше идеално\", добавя Иванова. Когато се връща във Варна, за да изтегли документите си, лично в кабинета си я кани шефът на болницата, за да поиска обяснение как така се отказва от аборта. Тя пък му предоставя документи от прегледа в София. В следващите месеци тя ходи на ежеседмични консултации, а бебето продължава да се развива нормално. Дарина се ражда естествено. Напълно здрава е, има стомах, няма отоци, без 6-и пръст на ръката си е и няма и симптом, че нещо нередно е имало, докато е била в корема на майка си. Днес момиченцето се учи да ходи, а майката съветва всички бременни жени, чули съвета \"аборт\", да не прибягват до него, а да потърсят второ, дори трето лекарско мнение. Сподели:", "date": "2019.03.23", "title": "ПОТРЕС: Лекари щели да умъртвят живо и здраво бебе"}
{"url": "https://pik.bg/%D0%B5%D0%BA%D1%81%D0%BF%D0%B5%D1%80%D1%82%D0%B8-%D1%80%D0%B5%D0%B4%D0%B0%D0%BA%D1%82%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D0%B3%D0%B5%D0%BD%D0%B8-%D1%81-%D1%80%D0%B5%D0%BF%D1%80%D0%BE%D0%B4%D1%83%D0%BA%D1%82%D0%B8%D0%B2%D0%BD%D0%B8-%D1%86%D0%B5%D0%BB%D0%B8-%D0%B5-%D0%B1%D0%B5%D0%B7%D0%BE%D1%82%D0%B3%D0%BE%D0%B2%D0%BE%D1%80%D0%BD%D0%BE-news827999.html", "text": "Експертна група, свикана от Световната здравна организация (СЗО), излезе със становище, че е \"безотговорно\" учени да прибягват до редактиране на гени с репродуктивни цели и призова за незабавно създаване на база данни за по-голяма прозрачност на изследванията в областта, съобщават Ройтерс и Асошиейтед прес. След двудневна среща в Женева експертната група, свикана през декември миналата година, след като китайски учен оповести, че е редактирал гените на бебета близначки, съобщи, че е договорила рамка за определяне на бъдещи стандарти. Препоръката на групата е за по-голяма прозрачност да бъде създаден централен регистър на всички изследвания, свързани с редактиране на гени. Призивът й към СЗО е създаването му да започне \"незабавно\". \"Комисията ще разработи средства и ще предложи насоки за всички, работещи с тази нова технология, за да се подсигурят максимални ползи и минимален риск за човешкото здраве\", се посочва в направеното изявление. Миналата година китайски учен оповести, че е редактирал гените на бебета близначки. Новината за раждането им предизвика глобално неодобрение, повдигайки отново етичния въпрос за създаването на т.нар. \"дизайнерски бебета\" с желани генетични характеристики. Водещи учени и експерти по етика от седем страни призоваха миналата седмица за глобален мораториум върху генното редактиране на човешки яйцеклетки, сперматозоиди или ембриони, което може да доведе до появата на подобни бебета. В изявлението на експертната комисия се посочва още, че всяка дейност, свързана с редактиране на човешки гени, трябва да се извършва единствено с изследователска цел. Експертите определят прилагането на технологията с каквито и да е други цели като \"безотговорно\". Сподели:", "date": "2019.03.23", "title": "Експерти: Редактирането на гени с репродуктивни цели е безотговорно"}
{"url": "https://pik.bg/%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%B1%D1%80%D0%BE%D0%B8-%D0%BD%D0%B0-%D1%80%D1%8A%D0%BA%D0%B0-%D0%BE%D1%89%D0%B5-19-%D0%BC%D0%BB%D0%BD-%D0%BB%D0%B5%D0%B2%D0%B0-%D0%B7%D0%B0-%D0%BF%D1%8A%D1%82%D1%8F-%D0%BF%D0%BB%D0%BE%D0%B2%D0%B4%D0%B8%D0%B2---%D0%B0%D1%81%D0%B5%D0%BD%D0%BE%D0%B2%D0%B3%D1%80%D0%B0%D0%B4-news828291.html", "text": "Успоредно вървят процедурите за отчуждаване на имотите, които попадат в локалните платна. Те са общо 215 и са с различна площ, като повечето са по 200 ​-300 кв. метра. Част от парцелите са държавни, но повечето са частни. От областната администрация са обяснили на собствениците, че отчуждаването е в техен интерес, за да не тръгне масово обжалване на оценките. Мотивите са, че с прокарването на локалните платна ще има транспортен достъп до имотите и сградите, а цената им ще поскъпне, ако има път. Най-много се реже в землището на община Куклен, където локалните платна „изяждат” 59 имота с обща площ 16 декара. В землището на Брестник са засегнати 33 имота с площ 3,5 дка, в Крумово - 23 имота с площ 694 кв. метра. На шосето Пловдив - Асеновград, на което с държавни средства е извършено удвояване и рехабилитация за 24 млн. лева, ще полагат последен пласт асфалт. Изграждането на кръгово кръстовище при караулката е отложено, докато не се изготви нов проект за кръстовище на две нива, което да осигурява по-бързото и безконфликтно преминаване, тъй като в бъдеще предстои да бъде разширено и околовръстното шосе до магистрала \"Тракия\". Почти 19 млн. лева с ДДС струва изграждането на локалните платна от двете страни на пътя Пловдив - Асеновград. Средствата ще бъдат осигурени от държавната АПИ, съобщи областният управител Здравко Димитров. Платната ще са с по една лента и улично осветление по цялата дължина на пътя близо 10 километра. Предстои АПИ да обяви обществена поръчка за избор на изпълнител, пише \"Марица\". Сподели:", "date": "2019.03.23", "title": "Държавата брои на ръка още 19 млн. лева за пътя Пловдив - Асеновград"}
{"url": "https://pik.bg/%D1%82%D0%BE%D0%BF-%D1%83%D1%87%D0%B8%D0%BB%D0%B8%D1%89%D0%B0-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D0%BD%D0%B0%D0%BC%D0%B0%D0%BB%D1%8F%D0%B2%D0%B0%D1%82-%D0%BF%D1%80%D0%B8%D0%B5%D0%BC%D0%B0-%D0%B7%D0%B0-%D0%BF%D1%8A%D1%80%D0%B2%D0%BE%D0%BB%D0%B0%D1%86%D0%B8-news828364.html", "text": "В две пловдивски училища общината ще одобри с една паралелка първолачета по-малко от заявените от директорите, а в други 5 дава картбланш да се обяви прием на повече деца, отколкото са подлежащите на обхващане в района. Окончателният разчет за план-приема в първи клас ще бъде одобрен до края на март. Ще има достатъчно места за всички, уверява шефката на общинския отдел \"Образование” Донка Щилянова. Разчетът е съобразен с няколко обстоятелства. От една страна, е броят на децата от прилежащия район на всяко училище - така че за всяко да може да се осигури място в школото. Другият показател е да се гарантира възможност за включване на хлапето в занималня и така да се осигури целодневно обучение на всички желаещи. Третият фактор е общинският план за преминаване изцяло на едносменен режим, което трябва да стане поетапно в следващите 9 г., като пренаселените в момента училища постепенно свият приема, пише \"Марица\". В този контекст, оглеждайки постъпилите от директорите предложения за брой паралелки за първолаци, общината е наложила ограничение само в две училища. ОУ \"Кочо Честеменски” е заявило 4 паралелки, но ще получи картбланш за 3, колкото бяха миналата година. Броят на децата в прилежащия район не може да напълни изцяло четирите. Другото школо е ОУ \"Драган Манчов”. То също е поискало 4 паралелки, но ще трябва да ограничи приема в 3. Там съображенията са, че от една страна, учебното заведение дели обща сграда с Математическата гимназия и базата е пренаселена, от друга страна, миналата година пак е искало 4 паралелки, а е успяло да реализира 3. Заради плана за минаване на едносменен режим няколко училища сами правят стъпки за редуциране на броя първолаци спрямо предишни години. Сред тях е ОУ \"Алеко Константинов”, което досега редуваше една година 3 паралелки, на следващата 4. Този път обаче за втора поредна есен то ще приеме три. СУ \"Св. Патриарх Евтимий” и СУ \"Паисий Хилендарски” също сами са се съобразили с необходимостта да се свие броят на постъпващите деца. В същото време на поне пет училища общината ще разреши повече бройки за първолаци, отколкото са децата в прилежащия им район. Това се налага, за да се остави резерв. Сподели:", "date": "2019.03.23", "title": "Топ училища в Пловдив намаляват приема за първолаци"}
{"url": "https://pik.bg/%D0%B7%D0%B0%D0%B4%D0%B8%D0%B3%D0%BD%D0%B0%D1%85%D0%B0-%D0%BF%D1%83%D1%88%D0%BA%D0%B8-%D0%B8-%D0%BF%D0%B0%D1%82%D1%80%D0%BE%D0%BD%D0%B8-%D0%BE%D1%82-%D0%BA%D1%8A%D1%89%D0%B0%D1%82%D0%B0-%D0%BD%D0%B0-%D0%B4%D1%8F%D0%B4%D0%BE-news828424.html", "text": "Мъж на 44 години е задържан за кражба на две ловни пушки и боеприпаси в Кюстендил. Това съобщиха от МВР. Той и 28-годишният му съучастник изнесли с два чувала от къща в града, обитавана от 85-годишен дядо, оръжието, 18 патрона и пълнител. Екшънът се е разиграл на 21 март. Изяснено е също, че откраднатото оръжие е законно притежание на сина на възрастния мъж, но не е съхранявано по законовите изисквания. По случая е започнато досъдебно производство, уведомен е дежурен прокурор. Извършителите на кражбата са задържани с полицейска заповед до 24 часа. Сподели:", "date": "2019.03.23", "title": "Задигнаха пушки и патрони от къщата на дядо"}
{"url": "https://pik.bg/%D0%B2-%D0%B3%D1%80%D1%83%D0%BF%D0%B0%D1%82%D0%B0-%D0%BD%D0%B0-%D1%80%D0%BE%D0%B4%D0%BD%D0%B8%D1%82%D0%B5-%D0%BB%D1%8A%D0%B2%D0%BE%D0%B2%D0%B5---%D0%B0%D0%BD%D0%B3%D0%BB%D0%B8%D1%8F-%D1%81-5-%D0%B7%D0%B2%D0%B5%D0%B7%D0%B4%D0%BD%D0%B0-%D0%BF%D0%BE%D0%B1%D0%B5%D0%B4%D0%B0-news828566.html", "text": "Англия започна евроквалификациите с впечатляваща победа, след като разгроми с 5:0 Чехия на \"Уембли\" в мач от група \"А\", където се намира и България. В герой за домакините се превърна Рахийм Стърлинг, който наниза хеттрик. Другият гол беше дело на Хари Кейн от дузпа, а в края Томас Калас заби топката в собствената си врата. Дебюти за домакините направиха младите Деклан Райс от Уест Хям и Калъм Хъдсън-Одой от Челси, които се появиха в игра след почивката. Много силно се представи и Джейдън Санчо. След първия кръг Англия оглави класирането с 3 точки, а България и Черна гора имат по 1 т. В понеделник \"лъвовете\" на Петър Хубчев гостуват на Косово , докато за островитяните предстои визита в Подгорица, акцентира \"Гол\". Изгряващата звезда Джейдън Санчо за първи път започна титуляр за Англия. 18-годишният ас на Борусия Дортмунд действа отдясно на атаката, отляво беше поставен Рахийм Стърлинг. В центъра беше голмайсторът на островитяните Хари Кейн, като триото напрекъснато сменяше местата си. Нападателят на Рома Патрик Шик, който имаше проблеми с контузия, стартира мача. В по-задни позиции той беше подпомаган от Теодор Гебре Селасие, Владимир Дарида и Якуб Янкто. Срещата на \"Уембли\" очаквано започна с домакински натиск, който се изразяваше в повече владеене на топката, но ударите към Иржи Павленка липсваха. Правеше впечатление, че крайните защитници на Англия Бен Чилуел и Кайл Уокър бяха високо изнесени, което принуждаваше крилата на гостите да бъдат по-прибрани. Противно на логиката, първият изстрел в мача беше за Чехия. Владимир Дарида се измъкна и шутира, но малко покрай целта. Но в следващата атака островитяните поведоха. Хари Кейн използва прийом от тактиката на Тотнъм, след като се изтегли в по-задни позиции, за да участва в разиграванията. Именно той с чудесен пас намери Джейдън Санчо на фланга. Последва остро центриране по земя на далечната греда, което Рахийм Стърлинг засече за 1:0! В самия край на полувремето нападателят на Манчестър Сити беше повален в наказателното поле и главният съдия от Португалия Артур Диас отсъди дузпа. Зад топката застана Кейн, който с безмилостно изпълнение покачи на 2:0! Втората част започна с две отлични положения за Чехия. В 51-ата минута гостите можеха да се върнат в мача, след като Томас Сучек засече подаване от фаул, но на сантиметри от целта. Секунди по-късно Давид Павелка стреля от чиста позиция, но слабо и Джордан Пикфорд спаси. Англия отговори в 54-ата минута, когато Томаш Калас едва не си вкара автогол в опита да изчисти. Единствено добрата реакция на Павленка остави интригата в сблъсъка все още жива. След час игра Санчо беше на косъм от първия си гол за Англия, но Филип Новак го лиши от него, след като изчисти в последния момент. В 62-ата минута вече нямаше какво да помогне на чехите. При бърза контра, топката малко случайно попадна в Стърлинг. Той беше с гръб към вратата, но се завъртя покрай Ондрей Челустка и с прецизен удар се разписа за втори път в срещата! Малко след това в игра се появи дебютантът Деклан Райс от Уест Хям, който смени Деле Али. В 68-ата минута Стърлинг оформи хеттрика си. Той отправи хубав фалцов шут, получи се рикошет, което излъга вратаря и кълбото влетя в мрежата му за 4:0! После звездата на вечерта напусна терена, а още един младок дебютира за Англия – Калъм Хъдсън-Одой от Челси. В края Калас си вкара автогол след пробив точно на Хъдсън-Одой. Пикфорд, Уокър, Кийн, Магуайър, Чилуел, Хендерсън, Дайър (17-Баркли), Санчо, Али, Стърлинг (70-Хъдсон-Одой), Кейн Селекционер: Гарет Саутгейт Павленка, Кадержабек, Челустка, Калас, Новак, Сучек, Павелка, Гебре Селасие, Дарида (67-Масопуст), Янкто (46-Видра), Шик (82-Шкода) Селекционер: Ярослав Шилхави Съдия: Артур Диас (Португалия) Сподели:", "date": "2019.03.23", "title": "В групата на родните \"лъвове\" - Англия с 5-звездна победа"}
{"url": "https://pik.bg/%D1%8E%D1%80%D1%83%D1%88-%D0%BD%D0%B0-%D0%BF%D0%B8%D0%BB%D0%BE%D0%BD%D0%B0-%D1%82%D1%8A%D1%80%D1%81%D1%8F%D1%82-%D1%81%D1%82%D1%80%D0%B8%D0%BF%D1%82%D0%B8%D0%B9%D0%B7%D1%8C%D0%BE%D1%80%D0%BA%D0%B8-%D0%BF%D0%BE-%D0%BC%D0%BE%D1%80%D0%B5%D1%82%D0%BE-%D0%B7%D0%B0-3-%D0%B1%D0%BE%D0%BD%D0%B0-news828550.html", "text": "За млади и красиви дами, склонни да изкарват прехраната си като стриптизьорки, има сезонна работа в нощните барове по морето. По 3000 лева заплата на месец може да изкарат желаещите дами да танцуват пред зажаднелите погледи на наши и чужди туристи близо до плажа. Трудов договор, осигуровки и квартира в хотел са част от обявите за заетост. Работното време е 4 часа всяка вечер, но при договаряне с колежките, може да се получат почивни дни в края или в началото на седмицата. Желаещите да се трудят по Черноморието обаче не са много и с всяка година намаляват, жалват се работодатели пред \"Монитор\". Затова се търсят и еротични танцьорки без опит, като им се обещава \"обучение\". Въпреки това за сезона нашите работничики с подобни качества се насочват към круизи или Кипър, където изкарват двойно, разказват от бранша. Добре заплатена е работата на бармани и сервитьори, но извън големите хотелски комплекси. Задължителни са познания по алкохолните напитки и табиети за обслужване. Най-малко пари се получават в комплексите с ол инклузив обслужване, става ясно и от обявите. Хотелиери разказват, че трудно задържат хора със стаж, но се опитват с възможностите за развитие и израстване във водещи хотелски вериги, от които са част местата им за настаняване. Извън тях сръчен и бърз персонал за бар или ресторант с два езика може да изкарва до 2500 лева с бакшиши, с до два почивни дни в седмицата. По-малко пари ще изкарват администраторите в хотели дневна или нощна смяна, но на хладно и по-спокойно място. Тук заплатата за месец е от 650 до 900 лева. По-ниското заплащане е в семейните хотели на север, но колкото по-близо до лудуващите цяла нощ английски туристи се работи, толкова повече пари се изкарват. Работна ръка от Виетнам, Индия и Шри Ланка да запълни недостига на кадри в туристическия бранш, за това се обявиха от Националния борд по туризъм. По думите на изпълнителния директор на организацията Полина Карастоянова азиатците имат дългогодишни традиции, които биха спомогнали за развитието на сектора у нас. Според няма професии, които се търсят повече или по-малко, а проблемът идва от липсата както на квалифицирани, така и на неквалифицирани работници. За да се справим с това, трябва да се насърчат студентите и учениците от различни специалности. \"Тези, изучаващи езици, мениджмънт, IT специалности и маркетинг могат да работят в сектора\", смята шефката на борда. По нейни думи работниците от Украйна и Молдова са крайно недостатъчни, за да има трайно и устойчиво решение на проблема. Сподели:", "date": "2019.03.23", "title": "ЮРУШ НА ПИЛОНА: Търсят стриптийзьорки по морето за 3 бона"}
{"url": "https://pik.bg/%D0%BF%D1%80%D0%BE%D1%81%D1%82%D0%BE-%D0%BF%D0%BB%D0%B5%D0%B9%D0%BC%D0%B5%D0%B9%D1%82%D0%BA%D0%B0-%D1%87%D0%B5%D1%80%D0%BD%D0%B0%D1%82%D0%B0-%D0%B7%D0%BB%D0%B0%D1%82%D0%BA%D0%B0-%D0%BA%D0%B0%D1%82%D0%BE-%D1%85%D1%83%D0%BD%D0%B8%D1%82%D0%B5---%D1%89%D0%B5-%D1%80%D0%B0%D0%B6%D0%B4%D0%B0-%D0%BD%D0%B0-60-news828337.html", "text": "\"Преди време една приятелка ми запали интереса по източните култури, най-вече по историята на племето хунза. Знаете ли например, че те живеят средно по 100 г. (някои от тях и много повече), жените им раждат и на 60 и не познават болести и рак? Откакто се посветих в тайните им за дълголетие, много по-често прекарвам време сред природата, събирам енергия от слънцето и се стремя да пречиствам както тялото, така и мислите си от негативни влияния. Всяка сутрин приемам и по няколко капки от вълшебното масло на хунзите, приготвено от ядки на пакистански кайсии. Да промениш стила си на живот не е лесно, но си струва“, написа в профила си във Фейсбук Златка. Ясно ли ви е вече, че Злати ще живee над 100 и ще ражда на 60! Златка Димитрова явно е решила да следва примера на хунзите като се посвети на тайните им за дълъг живот. Сподели:", "date": "2019.03.23", "title": "ПРОСТО ПЛЕЙМЕЙТКА: Черната Златка като хуните - ще ражда на 60"}
{"url": "https://pik.bg/%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B0-%D1%81%D0%B4%D0%B5%D0%BB%D0%BA%D0%B0-%D0%BF%D0%BE-%D0%BE%D1%81%D1%82%D0%B0-%D0%B0%D0%BB%D0%B8%D0%B0%D0%BD%D1%86-%D1%81%D1%82%D0%B5%D0%B9%D0%B4%D0%B8%D1%8A%D0%BC---%D0%B0%D0%BD%D1%84%D0%B8%D0%B9%D0%BB%D0%B4-news828392.html", "text": "Ръководството на Ювентус е готово да предложи Пауло Дибала и пари на Ливърпул, за да привлече звездата на мърсисайдци Мохамед Салах, пише \"Спортал\", позовавайки се на изключително любопитна информация от Апенините. Визира се, че спортният директор на \"Старата госпожа\" Фабио Паратичи е насочил цялото си внимание към египетския национал. Салах вече има опит с италианския футбол. Преди да премине в Ливърпул нападателят игра за отборите на Фиорентина и Рома. В същото време Пауло Дибала не може да се похвали с най-добрия си сезон за Ювентус тази кампания и е възможно да послужи като разменна момента при евентуална сделка с Ливърпул. Не се споменава каква сума е готов Ювентус да предложи на своите английски колеги, за да финансира допълнително сделката. Сподели:", "date": "2019.03.23", "title": "Космическа сделка по оста \"Алианц Стейдиъм\" - \"Анфийлд\"?"}
{"url": "https://pik.bg/%D0%B1%D0%B5%D0%B7%D1%80%D0%B5%D0%B4%D0%B8%D1%86%D0%B8-%D0%B2-%D0%BA%D0%B0%D0%B7%D0%B0%D1%85%D1%81%D1%82%D0%B0%D0%BD-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%B0%D1%80%D0%B5%D1%81%D1%82%D1%83%D0%B2%D0%B0-%D0%B4%D0%B5%D1%81%D0%B5%D1%82%D0%BA%D0%B8-%D0%BF%D1%80%D0%B8%D0%B2%D1%8A%D1%80%D0%B6%D0%B5%D0%BD%D0%B8%D1%86%D0%B8-%D0%BD%D0%B0-%D0%BE%D0%BF%D0%BE%D0%B7%D0%B8%D1%86%D0%B8%D1%8F%D1%82%D0%B0-news828521.html", "text": "Сблъсъци и безредици в Казахстан. Полицията арестува привърженици на опозицията, само три дни след изненадващата оставка на президента Нурсултан Назърбаев. Участниците в демонстрациите носеха сини балони - емблема на опозицията. Те скандираха \"Срам!\" и се обявиха против преименуването на столицата Астана на Нурсултан, на името на оттеглилия се лидер. Полицията арестува голяма част от протестиращите. Сподели:", "date": "2019.03.23", "title": "БЕЗРЕДИЦИ В КАЗАХСТАН: Полицията арестува десетки привърженици на опозицията"}
{"url": "https://pik.bg/%D1%80%D0%BE%D0%BA-%D0%B7%D0%B2%D0%B5%D0%B7%D0%B4%D0%B0%D1%82%D0%B0-%D0%B1%D0%B5%D1%82-%D1%85%D0%B0%D1%80%D1%82-%D0%B7%D0%B0%D1%81%D1%82%D0%B0%D0%B2%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0-%D1%81%D1%86%D0%B5%D0%BD%D0%B0-%D0%BD%D0%B0-10-%D0%B4%D0%B5%D0%BA%D0%B5%D0%BC%D0%B2%D1%80%D0%B8-news828496.html", "text": "На концертите си тя се раздава докрай, пее, свири на пианото, танцува, разказва истории, има невероятен й глас и интерпретаторски способности, непринуден начин да се представя на сцената, припомнят продуцентите. Според тях тя създава особена интимност, че всеки зрител да може да се почувства насаме с нея и с прекрасната й музика. Световното й турне продължава да расте с нови и нови дати, допълват организаторите. Бет Харт търси нови и нови възможности за изява. На сцената се появява в различни колаборации - работи с най-големите имена в музиката и разтърсва стените на концертните зали с прославения си глас с медена дрезгавина. Списанието Blues Magazine нарече Бет Харт \"ненадминатата рок звезда\". Бет е вокалистка на китаристи като Джо Бонамаса, Джеф Бек и Слеш. За уникалния й тембър вестник \"Таймс\" написа, че нещо изключително, а \"Гардиан\" възхвали нейните \"дръзки, замислени и сърдити\" изпълнения, отбелязват организаторите. Блусдивата Бет Харт ще пее отново за българската публика на 10 декември в столичната зала Арена Армеец, съобщиха за БТА организаторите. Нейният първи концерт у нас бе през декември 2018 г. в зала 1 на НДК. Сподели:", "date": "2019.03.23", "title": "Рок звездата Бет Харт застава на българска сцена на 10 декември"}
{"url": "https://pik.bg/%D0%B4%D0%B6%D1%8A%D1%81%D1%82%D0%B8%D0%BD-%D0%B1%D0%B8%D0%B9%D0%B1%D1%8A%D1%80-%D1%81%D0%B8-%D0%BA%D1%83%D0%BF%D0%B8-%D0%BA%D1%8A%D1%89%D0%B0-%D0%B7%D0%B0-85-%D0%BC%D0%B8%D0%BB%D0%B8%D0%BE%D0%BD%D0%B0-%D0%B4%D0%BE%D0%BB%D0%B0%D1%80%D0%B0-news828557.html", "text": "25-годишният певец Джъстин Бийбър купи дом за 8,5 милиона долара в Бевърли хилс. В него той ще живее заедно с 22-годишната си съпруга Хейли Болдуин, съобщи БТА. Къщата в колониален стил е построена през 30-те години на миналия век и наскоро бе реновирана от сценографа на холивудски филми Чарлз Инфанте. Имението включва двор, терен с маслинови дървета, голям басейн, 7 бани, библиотека, бар, изба, домашен киносалон. Джъстин и Хейли се ожениха миналата година. След сватбата си те живееха под наем в имение в долината Сан Фернандо. Хейли наскоро довери, че двамата ползвали един и същ шампоан, но различна козметика за кожата. Сподели:", "date": "2019.03.23", "title": "Джъстин Бийбър си купи къща за 8,5 милиона долара"}
{"url": "https://pik.bg/%D0%B3%D0%BE%D1%80%D0%B4%D0%BE%D1%81%D1%82-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D1%83%D1%87%D0%B5%D0%BD%D0%B8%D1%86%D0%B8-%D0%BF%D1%80%D0%B5%D0%B2%D0%B7%D0%B5%D1%85%D0%B0-%D0%BD%D0%B0%D1%81%D0%B0-news828490.html", "text": "НАСА награди български ученици заради техен проект за космическа колония и орбитална станция. Единият приз е за група от девет единайсетокласници от варненеската Математическа гимназия, които създадоха космическа станция, която да приюти 15 000 души. Тяхна съученичка също получи индивидуална награда за своята космическа станция, съобщава Нова телевизия. Катерина Саматовна от няколко години се занимава с астрономия. През 2018 г. заема второ място в конкурса на НАСА, а тази година печели и приза със своята орбитална станция „Дженезис 369”. „Тази година орбиталната станция е много по-мащабна. Отново имам реактор за термоядрен синтез, който е още по-разработен технологически, задвижван е от огромни йонни двигатели и дигиталният дизайн е много по-подробен и той отне около три месеца. Мисля, че би бил осъществим, тъй като гледах всички идеи, които са заложени в проекта, да са осъществими реално“, разказа Катерина. Първото място в категория „голяма група“ е за екип от девет ученици, създали „Град на космическия ускорител“. Той трябва да бъде достатъчно комфортен за колония от 15 000 земляни, които да изследват космоса. „Целта е развиване на научната дейност и опознаване на Вселената, разширяване знанията на човечеството. Именно затова хората трябва да са компетентни, за да могат да знаят точно какво се прави и какво ще става по-нататък“, обясни Калина Георгиева. Основното в него е колайдерът. Създаването на целия проект обаче отнело две години. „Решихме да направим нещо необичайно, нетипично, невиждано досега в космоса. Не сме намерили друг проект за колайдер в космоса. Избрахме него, тъй като черпим ресурси от космоса, нещо което на Земята е по-трудно за контролиране. Като ходихме в ЦЕРН, консултирахме се, разбрахме много интересни факти къде сме сгрешили, къде имаме иновативни цели и по този начин изгладихме нашия проект“, каза Стефан Ангелов. „Имаше една доста сложна част – да се направят изчисленията, но мисля, че най-сложното беше да представим идеята такава, каквато е. Обемът е малък. Трябваше да синтезираме всичко и да оставим най-важното“, посочи Кристиян Горанов. За да работи колайдерът, обаче, са нужни хора. Според малките учени, живеещите в колонията трябва да не усещат разлика със земните условия. „Трябва задължително да има изкуствена гравитация, което се получава чрез направа на дизайн, който е еднакъв или близък с няколко основни форми. Нашата форма се състои от един цилиндър, който играе роля на космопорт, където влизат и излизат всички космолети, свързан с три по-големи листовидни кухи модули, като в тях живеят хората и до тях долепени са още три по-малки, където стоят животоподдържащите системи на цялата колония“, обясни Мартин Тодоров. „Като избрахме тази форма, позволихме на колонията да има повече място за хората и за научноизследователските нужди, също така животоподдържащите системи трябва да се намират в определени части от колонията и те заемат определено място“, Драгомир Николов. Благодарение на тези животоподдържащи системи в космическата колонията може да има нормална атмосфера, вода и храна. „Ще създадем атмосфера на колонията, подобна на тази на Земята. Всеки човек произвежда на ден около 700 грама въглероден диоксид. Този въглероден диоксид ще трябва да бъде отнеман от средата, в която живеят хората. Това го правим със специална система, която отделя въглеродния диоксид и го откарва в модулите с животоподдържащи система. А животоподдържащите системи в тези модули са растенията, които изхранват населението ни от 15 000 човека“, обясни Ирена Антонова. Освен растения на колонията ще има и месо за храна. То ще се създава в лаборатория чрез стволови клетки. Ограниченото място пък наложило и разчупен дизайн. „Опитали сме се абсолютно всичко да го балансираме по такъв начин – хем с възможностите на космоса и по някакъв начин да го направим по-ексцентрично естествено“, каза Стефан Дачев. Младите покорители на космоса признават, че са черпили част от идеите от научната фантастика. „Всичката култура, която се е насъбрала с годините от филми научна фантастика, малко книги и моето въображение“, разказа Константин Попов. Учениците от Варна ще пътуват до Вашингтон, където ще представят революционните си идеи на конференцията за Международно космическо развитие. Сподели:", "date": "2019.03.23", "title": "ГОРДОСТ: Български ученици превзеха НАСА"}
{"url": "https://pik.bg/%D0%BB%D0%B0%D1%82%D0%B8%D0%BD%D0%BE%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B8-%D0%BE%D0%B1%D1%8F%D0%B2%D0%B8%D1%85%D0%B0-%D1%81%D1%8A%D0%B7%D0%B4%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BD%D0%BE%D0%B2-%D1%80%D0%B5%D0%B3%D0%B8%D0%BE%D0%BD%D0%B0%D0%BB%D0%B5%D0%BD-%D0%B1%D0%BB%D0%BE%D0%BA-news828556.html", "text": "Група държавни глави в Южна Америка в петък подписаха декларация за създаване на нов блок, информира Reuters. Той ще бъде отворен за всяка страна независимо от идеологията. Целта му е да се постигне сътрудничество между съседните държави за решаване на регионалните проблеми в континента. По този повод президентите на Аржентина, Бразилия, Колумбия, Чили, и Еквадор се събраха в чилийската столица Сантяго. Инициатори на новото политическо обединение „Просур“ станаха Чили и Колумбия, след острите критики за провала на предишния блок „Унасур“, който не успя да предприеме нужните действия по повод разтърсваната от кризи Венецуела. “Това ще бъде форум с ясна и категорична насоченост към въпросите на демокрацията, свободата и уважение на правата на човека“, е заявил чилийският президент Себастиян Пинера при церемонията по подписването на документа. Президентът на Венецуела Николас Мадуро не е сред латиноамериканските държавни глави, поканени на срещата на върха в Сантяго в петък. Сподели:", "date": "2019.03.23", "title": "Латиноамерикански президенти обявиха създаването на нов регионален блок"}
{"url": "https://pik.bg/%D0%B7%D0%B0%D0%B4%D1%8A%D1%80%D0%B6%D0%B0%D1%85%D0%B0-%D0%B1%D1%83%D1%80%D0%B3%D0%B0%D0%B7%D0%BB%D0%B8%D1%8F-%D1%81-250-%D0%B3-%D0%BC%D0%B0%D1%80%D0%B8%D1%85%D1%83%D0%B0%D0%BD%D0%B0-%D0%BE%D0%BA%D0%B0%D0%B7%D0%B0-%D1%81%D0%B5-%D1%81%D1%82%D0%B0%D1%80%D0%B0-%D0%BA%D1%80%D0%B8%D0%BC%D0%BA%D0%B0-news828555.html", "text": "26-годишният младеж, задържан в дома си в бургаския жк „Изгрев“ с 250 грама марихуана, е бургазлията Милен Янев, съобщава \"Флагман\", позовавайки се на достоверни източници. Той се оказва и стар познайник на полицията с богато криминално досие, включително и присъда. Роденият през 1992 г. млад мъж е бил спипан, след като в полицията е постъпил сигнал, че от бл. 28А в комплекса, се продава марихуана. Униформените от Пето РУП действали светкавично. Задържаният наркотик с тегло над 250 грама, на улицата би се продал за близо 4000 лв, довериха още наши източници. Това било и стандартната \"дажба\" на повечето дребни дилъри в региона. За момента 26-годишният Милен е освободен под гаранция, като все още не е ясно какви обвинения ще му бъдат повдигнати. Вероятно е обаче те да са за разпространение на наркотици, тъй като в дома му е намерена и електронна везна, която е характерен уред, използван от дилърите на наркотици. Предвид криминалното минало на младежа обаче, е много вероятно каквото и да е обвинението на прокуратурата, той все пак да се окаже зад решетките за поне година. Сподели:", "date": "2019.03.23", "title": "Задържаха бургазлия с 250 г марихуана, оказа се стара кримка"}
{"url": "https://pik.bg/%D1%81%D0%BB%D0%BE%D0%B6%D0%B5%D0%BD-%D0%BA%D0%B0%D0%B7%D1%83%D1%81-%D0%BD%D0%B0-%D0%B1%D0%B5%D1%80%D0%BD%D0%B0%D0%B1%D0%B5%D1%83-news828343.html", "text": "Един от стълбовете в защитата на Реал Мадрид Рафаел Варан е взел категоричното решение да напусне \"Сантиаго Бернабеу\" през лятото. За това негово намерение информира вестник \"Екип\" в началото на седмицата, а сега \"Марка\" го препотвърди. Въпреки че е получил категорично уверение от новия-стар наставник Зинедин Зидан, че е част от плановете му и смята да разчита дългосрочно на него, бранителят му е обявил, че иска да смени обстановката и да предприеме ново предизвикателство. Тук обаче идва и препъникамъкът по сделката. Варан има договор до 2022 г. с \"белите\", като в него има вписана освобождаваща клауза за половин милиард евро. Т.е., заинтересованият от подписа му отбор няма как да не влезе в преговори с Реал, освен ако не извади тази умопомрачителна сума, акцентира \"Гонг\". А с оглед на факта, че никой в клуба не иска да се разделя с един от основните си играчи, прави трансфера му невероятно труден. Иначе кандидатите за подписа му са Манчестър Юнайтед и Пари Сен Жермен. Сподели:", "date": "2019.03.23", "title": "Сложен казус на \"Бернабеу\""}
{"url": "https://pik.bg/%D0%BF%D1%80%D0%BE%D0%B3%D0%BD%D0%BE%D0%B7%D0%B0-%D0%B2-%D0%B0%D0%B2%D0%B0%D0%BD%D1%81-%D1%82%D0%BE%D0%BF-%D0%BA%D0%BB%D0%B8%D0%BC%D0%B0%D1%82%D0%BE%D0%BB%D0%BE%D0%B3%D1%8A%D1%82-%D0%BF%D1%80%D0%BE%D1%84-%D0%B3%D0%B5%D0%BE%D1%80%D0%B3%D0%B8-%D1%80%D0%B0%D1%87%D0%B5%D0%B2-%D1%80%D0%B0%D0%B7%D0%BA%D1%80%D0%B8-%D0%BA%D0%BE%D0%BB%D0%BA%D0%BE-%D0%BE%D1%89%D0%B5-%D1%89%D0%B5-%D1%81%D0%B5-%D1%80%D0%B0%D0%B4%D0%B2%D0%B0%D0%BC%D0%B5-%D0%BD%D0%B0-%D0%B3%D0%BE%D1%80%D0%B5-news828589.html", "text": "Оставаме с много топъл март месец. Очаква се същото и за април и май. Това заяви пред сутрешния блок на Нова телевизия топ климатологър проф. Георг Рачев. Той направи дългосрочна прогноза за това какво врече можем да очакваме до края на пролетта и през лятото. „Най-нормална пролет ни предстои – в следващите три дни ни очаква една хубава пролетна вълна – трета за март месец. От вторник до събота – нова, хладна вълна. БабаМарта ни показва характера си – ту топло, ту студено – прогнозира проф. Рачев. - Много сме говорили дали изчезват преходните сезон. Не изчезват. На обяд в момента времето е перфсетно, но като се скриеш на сянка, усещаш че още пролетта не е в разгара и. Лятото няма да е чак толкова дъждовно, колкото хора очакват. Да, малко повече дъжд ще има, най-вече в планините. Няма обаче нищо страшно. В равнините дъждът ще е в нормите. През лятото е важно да отбележим, че месечните норми се постигат обикновено в рамките и на дни. Оставаме с много топъл март месец. Очаква се същото и за април и май. По принцип май месец вали, като тази година се очаква времето да е малко по-сухо от нормалното”. Професор Рачев добави, че вярва, че хората трябва да обърнат внимание и на духа. Той призова хората да са колкото се може по-дълго на вън, на свеж въздух, сред природата. Сподели:", "date": "2019.03.23", "title": "ПРОГНОЗА В АВАНС: Топ климатологът проф. Георги Рачев разкри колко още ще се радваме на горещата пролет, какво ще бъде времето на Великден"}
{"url": "https://pik.bg/%D0%BF%D0%BE%D1%81%D0%BE%D1%87%D0%B8%D1%85%D0%B0-%D0%BE%D1%81%D0%BD%D0%BE%D0%B2%D0%BD%D0%B8%D1%82%D0%B5-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B8-%D0%B7%D0%B0-%D0%BF%D0%BE%D1%81%D1%82%D0%B0-%D0%BD%D0%B0-%D1%81%D0%B0%D1%80%D0%B8-%D0%BD%D0%B0-%D1%81%D1%82%D0%B0%D0%BC%D1%84%D0%BE%D1%80%D0%B4-%D0%B1%D1%80%D0%B8%D0%B4%D0%B6-news828345.html", "text": "Двама са основните кандидати за наследник на Маурицио Сари в Челси. Основен фаворит за поста на италианеца бе Зинедин Зидан, но французинът прие предизвикателството да се завърне начело на Реал Мадрид, месеци след като напусна. Бъдещето на Сари начело на \"лондончани\" изглежда все по-несигурно, като мнозина твърдят, че той ще бъде отстранен от поста си след края на сезона. Различни източници дори смятат, че това може да се случи и преди края на кампанията, като резултатите в оставащите осем мача  на \"сините\", ще бъдат от решаващо значение. Мениджърът на Уулвърхемптън Нуно Еспирито Санто, както и бившия халф на Челси Франк Лампард са основните кандидати за поста на Маурицио Сари. Еспирито Санто направи истински подвиг с тима на \"вълците\", които в момента заемат седмо място във временното класиране на Висшата лига и стигнаха до полуфиналите на ФА Къп. 40-годишният Лампард обаче се смята за фаворит на феновете, информира \"Гонг\". Сподели:", "date": "2019.03.23", "title": "Посочиха основните кандидати за поста на Сари на \"Стамфорд Бридж\""}
{"url": "https://pik.bg/%D0%B1%D0%B8%D0%B7%D0%BD%D0%B5%D1%81%D0%BC%D0%B5%D0%BD-%D0%BF%D1%80%D0%B5%D0%BC%D0%B5%D1%82%D0%BD%D0%B0-%D0%BD%D0%B0%D0%BF-%D1%81%D1%8A%D1%81-127-%D0%B1%D0%BE%D0%BD%D0%B0-%D0%B4%D0%B0%D0%BD%D1%8A%D1%86%D0%B8-%D0%BE%D1%81%D1%8A%D0%B4%D0%B8%D1%85%D0%B0-%D0%B3%D0%BE-news828300.html", "text": "Окръжната прокуратура във Варна се похвали за постигната осъдителна присъда за представляващия едноличното дружество с ограничена отговорност \"Лина зен“ Владислав А.. С присъдата си Варненският Окръжен съд призна за виновен подсъдимия, като му наложи наказание лишаване от свобода за срок от 1 година, чието изтърпяване отложи с 3-годишен изпитателен срок. 51-годишният подсъдим успял да избегне установяването и плащането на данъчни задължения на представляваното от него ЕООД в размер на 127 940 лева. Престъплението по чл. 255, ал.3, във връзка с ал.1, т. 2 и 6 е извършено като продължавано деяние в периода от 14 май до 16 юни 2008 г. Размерът на неплатените данъци е в особено големи размери, а престъплението е извършено чрез справки-декларации, подадени в ТД на НАП във Варна, в които бизнесменът потвърдил неистина. Присъдата на Варненския окръжен съд подлежи на обжалване пред Апелативния съд. Сподели:", "date": "2019.03.23", "title": "Бизнесмен преметна НАП със 127 бона данъци, осъдиха го"}
{"url": "https://pik.bg/%D0%B8%D1%81%D1%82%D0%B8%D0%BD%D0%B0-%D0%BB%D0%B8-%D0%B5-%D1%82%D1%80%D1%8A%D0%BC%D0%BF-%D0%BE%D0%B1%D1%8F%D0%B2%D0%B8-%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D0%B7%D0%B0-%D1%81%D1%82%D0%BE-%D0%BF%D1%80%D0%BE%D1%86%D0%B5%D0%BD%D1%82%D0%B0-%D0%BF%D0%BE%D0%B1%D0%B5%D0%B4%D0%B5%D0%BD%D0%B0-news828516.html", "text": "AFP, цитирана от \"Фокус\". Държавният глава на САЩ Доналд Тръмп обяви близкоизточната радикална групировка „Ислямска държава“ за „сто процента“ победена на територията на Сирия, предава Тръмп направи коментара си, като същевременно показваше на репортерите карти на региона. На едната имаше регионите, някога контролирани от джихадистите, а другата изобразяваше ситуацията към днешна дата. „Териториалният халифат е елиминиран в Сирия“, заяви и говорителя на Белия дом Сара Сандърс. Сподели:", "date": "2019.03.23", "title": "ИСТИНА ЛИ Е? Тръмп обяви \"Ислямска държава\" за сто процента победена"}
{"url": "https://pik.bg/%D1%81%D1%82%D1%80%D0%B0%D1%88%D0%BD%D0%B0-%D1%82%D1%80%D0%B0%D0%B3%D0%B5%D0%B4%D0%B8%D1%8F-26-%D0%B7%D0%B0%D0%B3%D0%B8%D0%BD%D0%B0%D1%85%D0%B0-%D0%BF%D1%80%D0%B8-%D1%82%D0%B5%D0%B6%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BD%D0%B0-%D1%82%D1%83%D1%80%D0%B8%D1%81%D1%82%D0%B8%D1%87%D0%B5%D1%81%D0%BA%D0%B8-%D0%B0%D0%B2%D1%82%D0%BE%D0%B1%D1%83%D1%81-news828598.html", "text": "Туристически автобус катастрофира в китайската провинция Хунан, като отне живота на 26 души, други 28 са пострадали, съобщава РИА, цитирайки Централната китайска телевизия. Инцидентът е станал в петък вечерта, в град Чанде, когато туристически автобус се е запалил. Причината за пожара засега е неизвестна. В автобуса са пътували 53-ма пътника, 2-ма шофьори и един екскурзовод, съобщава Нова телевизия. Всички пострадали са настанени в три местни болници, а състоянието на петима от пострадалите е много тежко. Задържани са и двамата шофьори, води се разследване. Сподели:", "date": "2019.03.23", "title": "СТРАШНА ТРАГЕДИЯ: 26 загинаха при тежка катастрофа на туристически автобус"}
{"url": "https://pik.bg/%D1%82%D0%B5%D0%B6%D1%8A%D0%BA-%D1%83%D0%B4%D0%B0%D1%80-%D0%B8%D0%B2%D0%B0%D0%B9%D0%BB%D0%BE-%D1%87%D0%BE%D1%87%D0%B5%D0%B2-%D1%81-%D1%83%D0%B6%D0%B0%D1%81%D0%BD%D0%B0-%D0%BA%D0%BE%D0%BD%D1%82%D1%83%D0%B7%D0%B8%D1%8F-news828577.html", "text": "Ивайло Чочев е със счупена капачка след евроквалификацията между България и Черна гора, завършила 1:1, информира \"Топспорт\". Халфът пострада след единоборство с Вешович, при което двамата удариха колената си. Чочев веднага бе откаран в болница, където мина прегледи. На неговото място в 69-ата минута влезе Симеон Славчев. Играчът на Палермо заминава за Италия, където ще претърпи операция. Все още не е ясно точно колко време ще отсъства. Това е поредна травма, която сполетя халфа през този сезон. Контузията му е удар и по селекционера Петър Хубчев. Той е лишен от още един от основните си футболисти за предстоящия мач с Косово. Извън състава са още Пламен Илиев и Кирил Десподов. Сподели:", "date": "2019.03.23", "title": "ТЕЖЪК УДАР: Ивайло Чочев с ужасна контузия"}
{"url": "https://pik.bg/%D1%81%D1%82%D1%80%D0%B0%D1%88%D0%BD%D0%B0-%D0%B6%D0%B5%D1%81%D1%82%D0%BE%D0%BA%D0%BE%D1%81%D1%82-%D0%B8%D0%B7%D1%80%D0%BE%D0%B4%D0%B8-%D0%BF%D1%80%D0%BE%D1%81%D1%82%D1%80%D0%B5%D0%BB%D1%8F%D1%85%D0%B0-%D0%B1%D1%80%D0%B5%D0%BC%D0%B5%D0%BD%D0%BD%D0%B0-%D0%BA%D0%BE%D1%88%D1%83%D1%82%D0%B0-news828508.html", "text": "Простреляна бременна кошута е била намерена в района на габровското село Гъбене, информират от Северноцентрално държавно предприятие – Габрово. Животното е било открито по време на редовно дежурство от служители на СЦДП – Габрово. Кошутата е била простреляна в задния ляв крак. По време на нощен обход в района на габровското село Гъбене те забелязали голямо кърваво петно върху асфалта в края на селото. Служителите последвали кървавата диря и открили простреляното животно да лежи живо в безпомощно състояние в крайпътната канавка. Последвало незабавно подаване на сигнал на спешния телефон 112. В отговор им било съобщено, че на сутринта мястото ще бъде посетено от оперативно-следствена група. Служителите на предприятието останали до простреляното животно през цялата нощ, за да запазят непокътнато мястото на инцидента до идване на органите на МВР. Към тях се присъединил и председателят на ЛРД – Гъбене. Около 8.30 ч. сутринта на 18 март, заедно с оперативно-следствената група, пристигнали и двама ветеринарни лекари. Те евтаназирали тежко ранената кошута, а при огледа на трупа установили, че тя била бременна. На мястото бил извършен оглед, започнато е полицейско дознание. По-рано в нощта на инцидента, в землището на с. Гъбене, обхождайки района, служителите на СЦДП – Габрово са попаднали на бракониери, които са се опитвали да ловуват на фар, последвало е преследване, при което бракониерите са успели да избягат. Сподели:", "date": "2019.03.23", "title": "СТРАШНА ЖЕСТОКОСТ: Изроди простреляха бременна кошута"}
{"url": "https://pik.bg/%D0%BF%D1%80%D0%BE%D1%82%D0%B5%D1%81%D1%82-%D0%B1%D0%BB%D0%BE%D0%BA%D0%B8%D1%80%D0%B0-%D0%BF%D1%8A%D1%82%D1%8F-%D0%B7%D0%B0-%D0%BC%D0%B0%D0%BB%D0%BA%D0%BE-%D1%82%D1%8A%D1%80%D0%BD%D0%BE%D0%B2%D0%BE-news828596.html", "text": "Жители на Малко Търново блокираха пътя за града. Те са недоволни от слухове за намерението да се настанят  в района на града мигранти, които вчера и МВР, и местната власт опровергаха и определиха като неверни новини. Хората обаче явно са разбунени от фалшивите новини и определени организатори - близката до БСП партия “Възраждане”. „Факт е, че  3 000 човека ще бъдат заселени в Малко Търново, макар и във фургони. Няма да позволим да заселят нови 3 000 екстремисти тук”, категоричен бе един от организаторите на протеста пред сутрешния блок на Нова телевизия. - Ще останем още малко, след което ще освободим движението. Става дума не за политически, а за национален протест. Само ние от „Възраждане” сме тук. Никой не иска да ни подкрепи”. Самият той обаче призна, че е от “Възраждане“. Спорес местни хора, които не участват в протеста, те са дошли да бунят хората с въпросната невярна новина. Сподели:", "date": "2019.03.23", "title": "Протест блокира пътя за Малко Търново"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv-%D0%B2%D0%BC%D1%80%D0%BE-%D0%BD%D0%B0-%D0%BA%D0%BE%D0%BD%D0%B3%D1%80%D0%B5%D1%81-%D0%BF%D1%80%D0%B5%D0%B4%D0%B8-%D0%B5%D0%B2%D1%80%D0%BE%D0%B8%D0%B7%D0%B1%D0%BE%D1%80%D0%B8%D1%82%D0%B5---%D0%B4%D0%B6%D0%B0%D0%BC%D0%B1%D0%B0%D0%B7%D0%BA%D0%B8-%D0%BF%D1%80%D0%B5%D0%B4-%D0%BA%D0%B0%D0%BC%D0%B5%D1%80%D0%B0%D1%82%D0%B0-%D0%BD%D0%B8-%D0%B7%D0%B0%D0%B5%D0%B4%D0%BD%D0%BE-%D1%81-%D0%B3%D0%B5-news828565.html", "text": "ВМРО провежда VII редовен конгрес, на който ще преизбере днешния вицепремиер и министър на отбраната Красимир Каракачанов за лидер и ще реши дали отива на евроизборите самостоятелно или в коалиция и с кого. Сред официалните гости са премиерът Бойко Борисов, сегашният коалиционен партньор на ВМРО и лидер на \"Атака\" Волен Сидеров, представители на АКРЕ и българските общности зад граница. Вчера лидерът на третата партия в \"Обединени патриоти\" НФСБ Валери Симеонов заяви пред ПИК, че няма да посети форума. Пред камерата на ПИК TV Ангел Джамбазки заяви, че избирателите на ВМРО очакват да оставят назад личните отношения и да бъдат заедно \"Обединени патриоти\". \"Ако сме заедно, ще имаме 3-ма депутати, а това означава по един евродепутат по-малко за БСП и ДПС. Политическата логика е да спечелим този вот с ГЕРБ, защото сме в управляваща коалиция. Затова призоваваме - елате, да седнем и да говорим и да изгладим тези лични проблеми. Те не са политически, а са лични. Ние не сме решавали да се явяваме сами, а просто започнахме подготовката, защото не остана време и трябваше да стартира кампанията. Никога не сме казвали, че не искаме да се явяваме заедно. Искахме и въпросът за листата да бъде обсъден и не сме взимали решения кой да бъде първи, предложихме вътрешни избори\", каза Джамбазки пред Ива Николова. Според него няма причина патриотите да не са заедно. Те вече са се явявали сами на местните избори и е станало ясно, че поотделно не са по-силни. \"Вече сме правили тези грешки и не разбирам защо трябва да ги повтаряме. Разумно от страна на ГЕРБ е да се съберат със СДС. Това разширява подкрепата за тях, ще мотивира колебаещи се десни хора да гласуват за тях. И ние трябва се поучим от \"Обединени патриоти\", категоричен бе Джамбазки ексклузивно пред ПИК. Юлиан Ангелов пред камерата ни заяви, че ВМРО ще се бори дори без партньорите си и не е добре, ако не успеят да се обединят. Министърът на околната среда Нено Димов каза пред ПИК TV, че е по-добре всички патриотични формации да се явят заедно и се надява това да се случи. \"Ако се наложи обаче, ние имаме подкрепа и ще се явим и сами\", каза Димов. Акад. Георги Марков заяви, че е задължително партиотите да се обединят. \"Обединени трябва да бъдат, за да имат по-голям успех. Винаги това е по-добрият ход\", категоричен бе той пред ПИК TV. Волен Сидеров заяви, че дори да не направят коалиция за евроизборите, патриотите ще останат заедно. Сподели:", "date": "2019.03.23", "title": "ПЪРВО В ПИК TV: ВМРО на конгрес преди евроизборите - Джамбазки пред камерата ни: Заедно с ГЕРБ, НФСБ и \"Атака\" ще победим БСП и ДПС! Чакаме Сидеров и Симеонов - трябва да сме обединени (ОБНОВЕНА)"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D1%85%D0%BE%D1%80%D0%BE%D1%81%D0%BA%D0%BE%D0%BF%D1%8A%D1%82-%D0%BD%D0%B0-%D0%B0%D0%BB%D0%B5%D0%BD%D0%B0---%D0%B1%D0%BB%D0%B8%D0%B7%D0%BD%D0%B0%D1%86%D0%B8%D1%82%D0%B5-%D0%B4%D0%B0-%D0%BD%D0%B5-%D0%BF%D1%8A%D1%82%D1%83%D0%B2%D0%B0%D1%82-%D0%B2%D0%B5%D0%B7%D0%BD%D0%B8%D1%82%D0%B5-%D0%B3%D1%83%D0%B1%D1%8F%D1%82-%D0%BF%D0%B0%D1%80%D0%B8-%D0%BA%D0%BE%D0%B7%D0%B8%D1%80%D0%BE%D0%B7%D0%B8%D1%82%D0%B5-%D0%B4%D0%B0-news828549.html", "text": "Бъдете предпазливи в начинанията. На работното място може да блеснете със знания и възможности, ако не се разсейвате. Очаквайте приходи. Не прекалявайте с претенциите си към вашите близки и не се опитвайте да бягате от задълженията си у дома. Ако ви предложат да се заемете временно с отговорна задача, ще я приключите бързо. Не е добре да обмисляте и обсъждате точно днес смяна на професията си или работното си място, защото ви липсва професионална квалификация. Вечерта се отдайте на заслужена почивка и на развлечения. Отново сте на висота в отношенията и общувате с лекота с вашите колеги, дори и с тези хора от обкръжението си, които често ви се противопоставят. Очакват ви делови предложения и успешно завършване на работата. Пътуванията са нежелателни. Пазете се от недообмислени делови решения, за да избегнете грешки. Избегнете напрежението в този ден и ограничете срещите си до минимум. Избягвайте случайните запознанства, които ще ви натоварят ненужно с техни страхове и проблеми. Отхвърлете задачите си в ранния следобед. От умерената ви активност на работното място днес зависи успешното приключване на този месец. Не отказвайте предложената ви допълнителна работа, ако ви носи добри приходи, след като ви предстоят сериозни разходи в края на месеца. Във ваша полза е да работите без мърморене. Всички, които не са убедени, че са оформили счетоводните си документи, да се заемат още днес с тази задача, за да избегнат проблемите. Сутринта сте агресивни с близките си. И вие не знаете защо сте ядосани още със ставането си. Вашата самоувереност дразни вашите колеги, ако сте на работното място. Бъдете критични към недостатъците си и не прекалявайте с изискванията си. Не се изкушавайте да рискувате. Проявата на щедрост е във ваша вреда не само защото няма да ви върнат парите, а и защото ще си спечелите омразата на хората, които са ви ги поискали. Следобед бъдете организирани и отговорни към работата си, въпреки че никак не ви се работи. Дали сте обещание да се справите с професионалните си задължения. Събитията през деня може да променят плановете ви. Необходима е предпазливост. Ако сте изнервени и избухливи на работното място ще си попречите сами при реализацията на плановете ви за края на седмицата. Приемете трудностите като предизвикателство и докажете, че не се притеснявате от тях. Ако се налага да работите активно, сторете го до обед. Не се опитвайте да доказвате професионализма си, като се заемете със задачи, които не са ви по силите и възможностите. Дайте си задължителна почивка вечерта. Начинанията няма да бъдат успешни, ако допускате едни и същи грешки и съзнателно отказвате да ги поправите. Подхождайте разумно към проблемите си, без значение от какво естество са. Не се преуморявате с работа, оставайки на работното си място до късно вечерта. Заемете се с професионалните си задължения. Не давайте заеми, защото рискувате да загубите парите си. Хубавото настроение и очакваните промени ще ви помогнат да разрешите семейните си проблеми и тези, свързани с професионалния ви живот. Обзели са ви нереални мечти за материално благополучие. Деловите срещи и пътуванията ще бъдат неуспешни, защото сте разсеяни. Въпреки желанието ви да се заемете с новите си задачи, по-добре завършете изостаналите. Ще си спестите проблеми с ръководството. Сподели:", "date": "2019.03.23", "title": "САМО В ПИК: ХОРОСКОПЪТ НА АЛЕНА - Близнаците да не пътуват, Везните губят пари, Козирозите да не се преуморяват с работа"}
{"url": "https://pik.bg/%D0%BD%D0%B0-%D0%BC%D0%B0%D1%81%D1%82%D1%8A%D1%80%D1%81%D0%B0-%D0%B2-%D0%BC%D0%B0%D1%8F%D0%BC%D0%B8-%D1%81%D1%80%D0%B5%D1%89%D0%B0%D1%82%D0%B0-%D0%BD%D0%B0-%D0%B3%D1%80%D0%B8%D0%B3%D0%BE%D1%80-%D0%B2-%D1%83%D0%B4%D0%BE%D0%B1%D0%BD%D0%BE-%D0%B2%D1%80%D0%B5%D0%BC%D0%B5-%D0%B4%D0%BD%D0%B5%D1%81-news828572.html", "text": "Стана ясна програмата на АТР Мастърс 1000 в Маями за събота. Днес ще се проведе срещата на Григор Димитров с Фелисиано Лопес (Испания) от втори кръг на състезанието. Мачът е поставен втори на Грандстенд, където битките започват в 18,00 часа българско време. Преди това ще играят Петра Квитова и Дона Векич. Досега Гришо води на Лопес с 3:2 успеха в преките битки помежду им. Българинът няма официален мач от януари месец насам, акцентира \"Тенис БГ\". Сподели:", "date": "2019.03.23", "title": "На Мастърса в Маями: Срещата на Григор в удобно време днес"}
{"url": "https://pik.bg/%D1%81%D0%BB%D0%B5%D0%B4-%D1%80%D0%B0%D0%B2%D0%B5%D0%BD%D1%81%D1%82%D0%B2%D0%BE%D1%82%D0%BE-%D1%81-%D1%87%D0%B5%D1%80%D0%BD%D0%B0-%D0%B3%D0%BE%D1%80%D0%B0---%D0%BD%D0%B8%D0%BA%D0%B8-%D0%BC%D0%B8%D1%85%D0%B0%D0%B9%D0%BB%D0%BE%D0%B2-%D1%81%D1%8A%D1%81-%D1%81%D0%B8%D0%BB%D0%BD%D0%B8-%D0%B4%D1%83%D0%BC%D0%B8-news828580.html", "text": "Вратарят на националния отбор на България Николай Михайлов заяви след равенството с Черна гора (1:1), че съжалява за изпуснатите три точки на ст. \"Васил Левски\". \"Винаги се чувствам супер и винаги се раздавам на максимум в националния отбор, но не взехме за съжаление трите точки. Мачът се отвори второто полувреме, но ни липсваше второто попадение.\" \"Дай Боже с Чочев всичко да е наред и да се възстанови бързо. Имам достатъчно рутина и опит, чувствам се добре. Има много потенциал в този отбор, играем като едно цяло. \"Ще се видим с доктора, надявам се да не е нещо сериозно\", каза Михайлов за ситуацията, в която имаше нужда от лекарска намеса по време на двубоя, цитиран от \"Новспорт\". \"Аз мисля, че отборът е  способен на много, аз се гордея много с този отбор. Опитните футболисти се опитваме да помагаме на младите. Гледаме мач за мач и правим крачка по крачка. За нас е важно да вървим малко по малко нагоре\". Сподели:", "date": "2019.03.23", "title": "След равенството с Черна гора - Ники Михайлов със силни думи"}
{"url": "https://pik.bg/%D1%86%D0%B8%D0%BA%D0%BB%D0%BE%D0%BD-%D1%81-%D0%BF%D0%BE%D1%80%D0%B8%D0%B2%D0%B8-%D0%BD%D0%B0-%D0%B2%D1%8F%D1%82%D1%8A%D1%80%D0%B0-%D0%BE%D1%82-250-%D0%BA%D0%BC%D1%87-%D0%B2%D1%80%D1%8A%D1%85%D0%BB%D0%B5%D1%82%D1%8F-%D1%81%D0%B5%D0%B2%D0%B5%D1%80%D0%BD%D0%B0-%D0%B0%D0%B2%D1%81%D1%82%D1%80%D0%B0%D0%BB%D0%B8%D1%8F-news828582.html", "text": "Бурята стъпи на сушата днес по обед местно време югоизточно от островите Сър Едуард Пелю близо до евакуирания град Боролола, съобщи австралийската телевизия. В навечерието на идването на циклона от 4-та категория над 2000 души в този слабонаселен район, който се намира близо до границата на Северната територия и щата Куинсланд, бяха изведени от зоната на бедствието. Евакуирани са 1600-те жители на Боролола и няколко отдалечени аборигенски селища. Спешни екипи, самолети и хеликоптери стоят в готовност, за да окажат помощ при нужда, щом бурята отмине. Австралийската метеорологична служба предупреди, че поривите на вятъра може да достигнат до 250 км/ч, а над региона може да се изсипят над 200 мм дъжд. Циклонът Тревър връхлетя днес Северна Австралия. Очаква се поривите на вятъра му, достигащи до 250 км/ч, да причинят големи щети в слабонаселения район, предаде ДПА. Сподели:", "date": "2019.03.23", "title": "Циклон с пориви на вятъра от 250 км/ч връхлетя Северна Австралия"}
{"url": "https://pik.bg/%D0%B8%D0%BD%D1%82%D1%80%D0%B8%D0%B3%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D1%80%D0%B8%D0%B2%D0%B8%D0%BA%D0%B2%D0%B0-%D1%86%D0%B0%D1%87%D0%B5%D0%B2%D0%B0-%D0%BD%D0%B0-%D0%BA%D0%B8%D0%BB%D0%B8%D0%BC%D1%87%D0%B5%D1%82%D0%BE-%D0%B2%D0%BC%D0%B5%D1%81%D1%82%D0%BE-%D0%B4%D0%B0-%D0%B8%D0%B4%D0%B5-%D0%BD%D0%B0-%D0%BA%D0%BE%D0%BD%D0%B3%D1%80%D0%B5%D1%81%D0%B0-%D0%BD%D0%B0-%D0%B2%D0%BC%D1%80%D0%BE-%D1%82%D1%8F-%D0%B4%D0%B0%D0%B2%D0%B0-%D0%BE%D1%81%D1%82-news828645.html", "text": "Тази сутрин, вместо да отиде на конгреса на ВМРО като партньорска партия, премиерът Борисов е привикал в кабинета си правосъдната министърка Цецка Цачева. Вероятно за да й търси отговорност за апартамента, с който се е сдобила. Цачева обаче предварително обявила, че дава оставка. За това обществеността научава от публикация в медия, близка до ДПС. Наистина, чудесен канал за ретранслиране на важна за хората информация. Проверка на ПИК сред пиар-екипа на министър-председателя показа, че пресаташетата му не са знаели за експресната визита на Цачева в Министерския съвет. Или поне така твърдят. В същото време бдителното ДПС винаги е на пост...Явно премиерът лично ги е уведомил и съгласувал. По този повод известен анализатор сподели пред ПИК: \"Не знаем дали Борисов трябва да уволни Цветанов и Цачева заради апартаментите, но далеч по-важно е да скъса завинаги със зависимостите си от движението на Ахмед Доган. Това е истинската отрова в българската политика, не битовизмите...\" А в това време другият главен герой в печалния сюжет от последните дни - Цветан Цветанов, за пореден път лети за Щатите. Сподели:", "date": "2019.03.23", "title": "ИНТРИГА: Борисов привиква Цачева на килимчето, вместо да иде на конгреса на ВМРО. Тя дава оставка. Медии на ДПС разгласяват! Пиарите на ГЕРБ твърдят, че не знаят какво се случва..."}
{"url": "https://pik.bg/%D0%B2%D0%B8%D0%B6%D1%82%D0%B5-%D0%BA%D1%8A%D0%B4%D0%B5-%D1%81%D0%B5-%D0%BD%D0%B0%D0%BC%D0%B8%D1%80%D0%B0%D1%82-%D0%BD%D0%B0%D0%B9-%D0%BA%D1%80%D0%B0%D1%81%D0%B8%D0%B2%D0%B8%D1%82%D0%B5-%D0%B1%D0%B8%D0%B1%D0%BB%D0%B8%D0%BE%D1%82%D0%B5%D0%BA%D0%B8-%D0%B2-%D1%81%D0%B2%D0%B5%D1%82%D0%B0-news828539.html", "text": "Едни от най-магичните места в света са библиотеките. Наличието на милионите литературни съкровища и миризмата на прах и книги действат опияняващо. Но библиотеките впечатляват не само с гигантските си и ценни книжни колекции, а и с архитектура и интериорен дизайн. Техните читални са очарователни и вдъхновяващи. Особено предвид факта, че стените им са обгърнати с хилядолетна история. В тях се съхраняват милиони ценни ръкописи и книги, страниците, на които са изпълнени с открития, истини и познание, неспособно да бъде побрано в малкия човешки мозък с все още неизследвани възможности. Едни от най-големите библиотеки се намират в САЩ, Великобритания и Русия. Сред тях са Британската библиотека, Конгресната библиотека на американските щати, Обществената библиотека в Ню Йорк, Архивът на Канада и Руската държавна библиотека. Сподели:", "date": "2019.03.23", "title": "Вижте къде се намират най-красивите библиотеки в света"}
{"url": "https://pik.bg/%D0%B1%D1%81%D0%BF-%D1%81%D0%B5-%D0%BE%D0%B6%D1%8A%D0%BB%D1%82%D0%B8-%D0%B8-%D0%B2%D0%BC%D0%B8%D1%80%D0%B8%D1%81%D0%B0-%D0%BA%D0%B0%D1%82%D0%BE-%D0%B1%D0%B5%D0%B1%D0%B5%D1%88%D0%BA%D0%B8-%D0%BF%D0%B0%D0%BC%D0%BF%D0%B5%D1%80%D1%81-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8%D1%8F%D1%82-%D0%B4%D0%B0%D0%BB%D1%82%D0%BE%D0%BD%D0%B8%D0%B7%D1%8A%D0%BC-%D0%BD%D0%B0-%D0%BD%D0%B8%D0%BD%D0%BE%D0%B2%D0%B0-%D0%BE%D0%BC%D0%B0%D0%B7%D0%B0-%D1%86%D1%8F%D0%BB%D0%B0-news828559.html", "text": "БСП ожълти публичното пространство като бебешки памперс в буквален и в преносен смисъл. И миризмата ѝ вече е такава. Вчера един социалист се провикна в ПИК, който ръководството начело с Корнелия Нинова не допуска в централата на \"Позитано\" 20, че това било за доброто на репортерката, понеже в техните послания нямало нищо жълто и така тя нямало да скучае при тях. Какво проникновение, какво чувство за хумор! Пет секунди слава в сайта, чиито репортери смята за жълти. Правилно, няма лоша реклама, стига да не ти сбъркат името. Браво, Таско! Браво, Ерменков! Всъщност, Ерменков ли беше или Еремеев... Все тая. Да не би да е Достоевски или Пикасо, че дори и комшията отсреща, че да му помним името. Обаче с жълтенията явно се е объркал човекът. То при социалистите какво ли не е объркано, че с цветовете да са наред. Но политическият им далтонизъм се нуждае от остри корекции, за да не обърква и хората. Затова е редно да посочим какво точно е жълто в публичното пространство. Или е жълто това, че го виждаш и казваш? Или е жълто това тези афери да бъдат разплетени и виновните да бъдат наказани? (Впрочем, тезата: \"тя откъде да знае, че банката ще фалира\" е куха - банката фалира точно заради такива като Йончева). Или е жълто това, че не можеш да приемеш подобни пеперудки на сериозно - нито делата им, нито думите им? Или е жълто това, че научаваш тези факти и ги представяш на обществото, та да знае с кого си има работа. Или е жълто това, че припомняш на обездепутатената Жанет Пашелиева, че ръководствата на партиите се сменят и трябва да спазва приличие, а не да крие микрофоните от репортера на ПИК и да не допуска медията в централата.. Или това, че се кръстиш и си казваш: тия срам нямат от хората. Или е жълто това, че го виждаш и казваш тези факти, за да знаят и социалистите, и всички останали какви нихилисти и отстъпници от социалистическите идеи са се настанили в централата на тази партия. Или е жълто това, че разкриваш такива деяния, а в отговор чуваш лъжа след лъжа? Или е жълто това, че го разкриваш пред гражданите, за да знаят как се става лидер в БСП? (Впрочем, Михаил Миков още дължи един отговор пред цялото общество: кой беше човекът, който му предложи пари да се откаже от лидерската битка, когато се кандидатира и спечели, както разкри Бриго Аспарухов? Миков, кажи си, ще ти олекне! Не, че не знаем.) Или е жълто, че разкриваш този факт, та окончателно да стане ясно, че битката на Нинова срещу Станишев е реваншистка, заради това, че я отстрани от зам.-министерския пост, когато се оказа забъркана в корупционни схеми и протичаше по СРС-та, в които оказва натиск върху следователи? Или е жълто това, че самите социалисти разкриват този факт, за да са наясно всички какво се случва в БСП? А Таско не знам си какъв се гъне ли, гъне да доказва, че когато ГЕРБ и СДС се обединяват, за да надвият конкурентите си, това е поглъщане, а когато БСП полива с кал бившите си съпартийци и единствено успешни социалисти в АБВ това са принципи. И надава вой срещу всички, понеже тяхната битка била само да заемат постове. Като че ли покрай Нинова има някакви други. Включително и въпросният хуморист. Срамота, Таско! Срамота, еди кой си! И хората трябва да виждат и да знаят това, защото, ако не разпознаваш цветовете, катастрофата ти е в кърпа вързана - на такива дори шофьорски книжки не им дават, камо ли да им повериш да управляват държава. Още повече, че спомените от катастрофите, които тази вжълтена партия причини на България, са пресни и живи. Сподели:", "date": "2019.03.23", "title": "БСП се ожълти и вмириса като бебешки памперс! Политическият далтонизъм на Нинова омаза цялата партия и ще омаже и държавата"}
{"url": "https://pik.bg/%D1%86%D0%B0%D1%87%D0%B5%D0%B2%D0%B0-%D0%BF%D0%BE%D0%B4%D0%B0%D0%B2%D0%B0-%D0%BE%D1%81%D1%82%D0%B0%D0%B2%D0%BA%D0%B0-%D0%B7%D0%B0-%D0%B0%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82%D0%B8%D1%82%D0%B5-%D0%B0-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%BB%D0%B5%D1%82%D0%B8-%D0%B4%D0%BE-%D1%81%D0%B0%D1%89---%D0%B4%D0%B2%D0%BE%D0%B9%D0%BD%D0%B8-%D1%81%D1%82%D0%B0%D0%BD%D0%B4%D0%B0%D1%80%D1%82%D0%B8-%D0%BB%D0%B8-%D0%B8%D0%BC%D0%B0-%D0%B2--news828649.html", "text": "Двойни стандарти като в БСП ли има в ГЕРБ? Този въпрос ще тегне със страшна сила в следващите часове в управляващата партия на премиера Бойко Борисов, ако отношението към всички замесени в \"Апартамент гейт\" не бъде изравнено. Защо Борисов е привикал Цачева днес и тя е подала оставка, а в това време зам.-председателят на партията и най-близък на премиера лети до САЩ? Няма ли и той да подаде оставка, защото именно от неговия апартамент гръмна скандалът и съмненията за лобизъм в полза на строителната фирма? Цветанов обаче не подаде оставка, а можеше да го направи и онзи ден, след като се разбра за апартамента, и вчера. Вместо това той първо се покри край Велико Търново, откъдето се опита да смени темата, говорейки за евролистите, а после избяга чак в САЩ. Какво толкова спешно налага да замине и какви са тези важни срещи, които не може да отмени, за да остане като мъж у нас и да поеме отговорност, докато държавата гори? Отговорите дължи не само Цветанов, но и премиерът, когото лично похвалих колко открито и честно постъпва само преди ден. Днес обаче потайно привиква хора в Министерски съвет, медиите са на тъмно, а се спускат определени информации на приближени до ДПС издания. Пиарите му също ли проявяват двоен стандарт, както ГЕРБ с Цачева и Цветанов. Знае ли за това Борисов и така ли ще управлява - с двойните стандарти на Корнелия Нинова, която гони медии от централата си? Сподели:", "date": "2019.03.23", "title": "Цачева подава оставка за апартаментите, а Цветанов лети до САЩ - двойни стандарти ли има в ГЕРБ като в БСП?"}
{"url": "https://pik.bg/%D0%B5%D1%80%D0%B4%D0%BE%D0%B3%D0%B0%D0%BD-%D0%B8%D0%B7%D1%80%D0%B0%D0%B5%D0%BB-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D0%BF%D1%80%D0%B5%D1%82%D0%B5%D0%BD%D0%B4%D0%B8%D1%80%D0%B0-%D0%B7%D0%B0-%D0%BA%D0%BE%D0%BD%D1%82%D1%80%D0%BE%D0%BB-%D0%BD%D0%B0%D0%B4-%D0%B3%D0%BE%D0%BB%D0%B0%D0%BD%D1%81%D0%BA%D0%B8%D1%82%D0%B5-%D0%B2%D1%8A%D0%B7%D0%B2%D0%B8%D1%88%D0%B5%D0%BD%D0%B8%D1%8F-news828523.html", "text": "Anadolu Agency, цитирана от \"Фокус\". Турският президент Реждеп Тайип Ердоган заяви, че Израел няма право да окупира Голанските възвишения, предава „Според резолюцията на ООН Израел не може да го направи\", каза той. Съветът на ООН по правата на човека прие по-рано през деня резолюция, която се противопоставя на израелската окупация на Голанските възвишения, призовавайки Израел да спазва резолюциите на международната организаця. Резолюцията беше приета с 26 гласа \"за\", 16 \"против\" и 5 \"въздържали се\". Това стана ден след като президентът на САЩ Доналд Тръмп каза, че е време САЩ да признаят напълно суверенитета на Израел над Голанските възвишения. Израел отдавна принуждава Вашингтон да признае претенциите си за територията, която е завладяла от Сирия по време на Шестдневната война през 1967 година. Израел заема приблизително две трети от Голански възвишения като фактически резултат от конфликта. Тя пристъпи към официално присъединяване на територията през 1981 г. - действие, единодушно отхвърлено тогава от Съвета за сигурност на ООН. Резолюция призова Израел да позволи на сирийците в окупираните Голански възвишения да посетят семействата си, да осигурят достъп на международни институции до региона и да освободят всички задържани сирийци, включително и тези, които са държани 30 години в израелски затвори. Сподели:", "date": "2019.03.23", "title": "Ердоган: Израел не може да претендира за контрол над Голанските възвишения"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BC%D0%BB%D0%B0%D0%B4%D0%B0-%D1%88%D0%BE%D1%84%D1%8C%D0%BE%D1%80%D0%BA%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0-%D0%BF%D1%80%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BD%D0%B0-%D0%B5-79-news828654.html", "text": "„Опел“-ът излиза от автомагистрала „Струма“, а „Ситроен“-ът му идва отляво откъм квартал „Левски“ на град Кочериново. След удара \"Ситроен\"-ът се обръща по таван, другият лек автомобил, в който пътуват 5 души, е ударен отпред вдясно. Шофьорката на „Ситроен“-а, която пътувала сама, се освободила от колана и излязла от колата. На място пристигна линейка от ЦСМП-Благоевград, която я транспортира до МБАЛ. Момичето е с охлузвания на ръката, като след направения ѝ скенер не са установени тежки травми. 23-годишна шофьорка на лек автомобил е с охлузване на ръката след катастрофа на главен път Е-79, станала на 100 метра преди кръговото кръстовище край село Бараково. Пътният инцидент стана в 9.45 часа в събота. Лекият автомобил „Ситроен“ на момичето от Дупница е ударен от „Опел“ със софийска регистрация, който ѝ е отнел предимството. В 10.10 часа на мястото пристигна патрулка на „Пътна полиция-КАТ” , служителите изясняват причините за произшествието. Сподели:", "date": "2019.03.23", "title": "ИЗВЪНРЕДНО: Млада шофьорка пострада при катастрофа на Е-79"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B1%D0%B0%D1%80%D0%B5%D0%BA%D0%BE%D0%B2-%D1%81-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B7%D0%B0-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D1%86%D0%B5%D1%86%D0%BA%D0%B0-%D1%86%D0%B0%D1%87%D0%B5%D0%B2%D0%B0-%D1%87%D0%B0%D0%BA%D0%B0%D1%88%D0%B5-%D0%BF%D0%BE%D1%81%D1%8A%D1%80%D0%BD%D0%B0%D0%BB%D0%B0-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D1%82%D0%BE-news828653.html", "text": "\"Цецка Цачева беше на вратата на Бойко Борисов, когато аз бях там и разговаряхме 2 часа с него заедно с нашите гости от АКРЕ\". Това заяви евродепутатът Николай Бареков пред ПИК по повод разпространената информация, че Цачева е била повикана в кабинета на Борисов тази сутрин, където е подала оставката си. Той допълни, че Борисов е бил обиден и омерзен от поведението на хората от ГЕРБ, свързано със скъпарските апартаменти и е заявил, че ще бъде безкомпромисен към всички провинили се. \"Смятам, че Борисов 10 години беше премиер, а е и генерал, но до ден днешен живее в къщата на майка си и затова има всички основания да бъде обиден и да вземе най-тежките решения. Споделих това мое мнение с него\", разказа още Бареков. Той сподели още, че разговорът между него, гостите от АКРЕ и Борисов е продължил 2 часа и бил изключително плодотворен, тъй като са обсъждали бъдещето на отношенията между ЕНП и АКРЕ след европейските избори. Премиерът настоявал за добро представяне на вота, за да могат да работат заедно след май месец в Брюксел. Освен международната политика, Борисов и Бареков обсъдили и вътрешнополитическите скандали и тогава той разбрал какво е отношението на премиера към \"Апартамент гейт\". \"Борисов е напълно прав\", категоричен бе Бареков. Според други, видели Цачева да влиза в Министерския съвет преди срещата с Борисов, тя е била крайно посърнала и притеснена. По-късно стана ясна и причината. Остава въпросът дали и кога Цветан Цветанов ще понесе своите последствия, след заканата на Борисов. Сподели:", "date": "2019.03.23", "title": "САМО В ПИК! Бареков с разкрития за оставката: Цецка Цачева чакаше посърнала Бойко Борисов. Той е обиден и омерзен от скандала с апартаментите!"}
{"url": "https://pik.bg/%D0%BF%D1%80%D0%B8%D0%B7%D0%BE%D0%B2%D0%B0%D1%85%D0%B0-%D0%BE%D0%BE%D0%BD-%D0%B4%D0%B0-%D0%BE%D0%B1%D1%8F%D0%B2%D0%B8-15-%D0%BC%D0%B0%D1%80%D1%82-%D0%B7%D0%B0-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%B5%D0%BD-%D0%B4%D0%B5%D0%BD-%D1%81%D1%80%D0%B5%D1%89%D1%83-%D0%B8%D1%81%D0%BB%D1%8F%D0%BC%D0%BE%D1%84%D0%BE%D0%B1%D0%B8%D1%8F%D1%82%D0%B0-news828485.html", "text": "EADaily Организацията на ислямското сътрудничество (ОИС), след срещата на Изпълнителния комитет в Истанбул, призова ООН и други международни и регионални организации да обявят 15 март за Международния ден срещу ислямофобията, предава руската информационна агенция Евразия , позовавайки се на турското издание Hürriyet, пише \"Фокус\". Изпълнителният комитет на ОИС проведе извънредно заседание, за да обсъди стъпките на ислямския свят в отговор на терористичната атака от 15 март в две джамии в новозеландския град Крайстчърч. ОИС поиска от генералния секретар на ООН да засили борбата срещу ислямофобията в света. Окончателната декларация на Изпълнителния комитет на организацията призовава за „свикване на специална сесия на Общото събрание на ООН и обявяване на ислямофобията за форма на расизъм“, както и за назначаване на специален докладчик на ООН за наблюдение на борбата с ислямофобията. В допълнение, комюникето призовава изпълнителния директор на ООН да гарантира, че се предприемат подходящи мерки в социалните мрежи. „ОИС иска от генералния секретар (ООН) да се съсредоточи върху мониторинга на социалните медийни платформи като „Фейсбук“, „Туитър“ и „Инстаграм“, за да предприеме организационни и технически мерки за филтриране и забрана на съдържание, което подтиква към насилие и омраза срещу Мюсюлманите”, се казва още в текста на документа. Австралийският гражданин Брентън Тарант откри стрелба по време на сутрешната молитва в две джамии в новозеландския град Крайстчърч. Австралийският терорист изповядва ултрадесни и неонацистки възгледи. Няколко минути преди атаката, „манифестът\" на Тарант бе изпратен на електронната поща на кабинета на министър-председателя на Нова Зеландия, Джасинда Ардърн. В документа от 87 страници Тарант очертава неговите антимюсюлмански и антиимигрантски възгледи. Сподели:", "date": "2019.03.23", "title": "Призоваха ООН да обяви 15 март за Международен ден срещу ислямофобията"}
{"url": "https://pik.bg/%D0%BD%D0%B0-%D0%B2%D0%BD%D0%B8%D0%BC%D0%B0%D0%BD%D0%B8%D0%B5%D1%82%D0%BE-%D0%BD%D0%B0-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%B5%D1%82%D0%BE-%D0%B3%D0%BE-%D0%BD%D0%B0%D0%B3%D0%BB%D0%B8%D1%8F-%D0%B4%D0%B6%D0%B8%D0%B3%D0%B8%D1%82-%D1%83%D0%B1%D0%B8%D0%B5%D1%86-%D0%BB%D0%B5%D1%82%D1%8F%D1%89-%D1%81-210%D0%BA%D0%BC%D1%87-%D0%BF%D0%BE-%D0%BE%D0%BA%D0%BE%D0%BB%D0%BE%D0%B2%D1%80%D1%8A%D1%81%D1%82%D0%BD%D0%BE%D1%82%D0%BE-news828665.html", "text": "Скандално видео обикаля социалните мрежи от няколко месеца. На него се вижда как джигит организира автогонка на столичното околовръстно. Вече е ясно кое е въпросното лице! ПИК разкри, че зад прякора Шонди, споменат в клипа се крие мъж от София на име Александър Данчев. Същият е добре известен на органите на МВР с хулиганските си прояви по родните пътища, но наглостта му не стига само до организирането на незаконни състезания. Всички дивотии, които върши, Данчев записва на видео и качва в социалните мрежи. Дори има и хиляди последователи, обикновено невръстни джигити, които облъчва с хулиганските си прояви. Крайно време е прокуратурата да спре този нагъл джигит! Нека Цацаров се самосезира сега, а не след следващия кървав инцидент! От профила на Шонди във фейсбук се вижда, че през деня хулиганът се подвизава като компютърен специалист във фирма Перси ООД. А дивотиите му са щедро финасирани от шефа му Евгени Кърпачев. Справка във фирмените регистри установи, че Перси ООД е една от най-старите български фирми за продажба на компютри. Сподели:", "date": "2019.03.23", "title": "На вниманието на прокуратурата! Ето го наглия джигит-убиец, летящ с 210км/ч по околовръстното на София"}
{"url": "https://pik.bg/%D0%B2%D1%83%D1%87%D0%B8%D1%87-%D1%81%D1%8A%D1%81-%D1%81%D1%82%D1%80%D0%B0%D1%88%D0%BD%D0%B0-%D0%BF%D1%80%D0%BE%D0%B3%D0%BD%D0%BE%D0%B7%D0%B0-%D0%B2%D1%8A%D0%B7%D0%BC%D0%BE%D0%B6%D0%BD%D0%B0-%D0%B5-%D0%B4%D0%B5%D1%81%D1%82%D0%B0%D0%B1%D0%B8%D0%BB%D0%B8%D0%B7%D0%B0%D1%86%D0%B8%D1%8F-%D0%BD%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5-news828509.html", "text": "Reuters Неуспехът да се съживят преговорите между Сърбия и Косово за нормализиране на двустранните отношения може да дестабилизира Западните Балкани, които все още се възстановяват от войните през 90-те години на миналия век. Това заяви за държавният глава на Сърбия Александър Вучич, пише \"Фокус\". Двайсет години след като НАТО бомбардира бивша Югославия, за да спре бруталните репресии на Сърбия срещу албанците в Косово, бившата й южна провинция, преговорите са в застой, коментира агенцията. Косово, с преобладаващо албанско мнозинство, обяви независимост през 2008 г. и получи признание от САЩи повечето страни от ЕС, но не и от Сърбия или от големия й покровител на Русия, а около 4 000 войници от НАТО остават да пазят мира в малката балканска страна. Двете страни трябва напълно да нормализират връзките, преди или да продължат напред по пътя си към присъединяване към Европейския съюз. „Всеки ден на забавяне може да създаде условия, при които една искра може да подпали региона. Западните страни трябва да знаят това”, заяви Вучич в интервю за агенцията. „Това е опасността ... когато се разпалват националните чувства\". В отговор на стремежа на Белград да предотврати членството на Косово в международни организации, Прищина наложи 100% мита за стоки, внасяни от Сърбия, нещо, което би могло да струва на сръбската икономика 600 млн. евро годишно, или около 0,4% от БВП на страната. За да възстанови диалога, Сърбия иска тези данъци да бъдат премахнати – искане, което е подкрепено от ЕС и САЩ. Каквото и да е решение изглежда неясно. И Вучич, и президентът на Косово Хашим Тачи представиха идеи за „корекция на границите“ или „делианелизация“ - термини, тълкувани от анализаторите като размяна на територии. Западът вижда интеграцията на целия регион в ЕС и НАТО като начин за запазване на регионалната стабилност. „Присъединяването ни към Европейския съюз зависи от диалога с Прищина и дали един ден ще успеем да постигнем споразумение\", заяви Вучич и добави, че очаква Германия, Франция или ЕС да станат по-активни в преговорния процес. „Мисля, че ще видим някои от техните инициативи в близко бъдеще“,подчерта сръбският президент, без да пояснява какво точно има предвид. Вучич, който е на власт от 2012 г., заяви, че няма план да подаде оставка или да обяви предсрочни избори, нещо, за което настояха хиляди участващи в протести на опозицията, започнали през декември миналата година. Те обвиняват правителството на Вучич в корупция и задушаване на медийните свободи, нещо, което той отрича. Сподели:", "date": "2019.03.23", "title": "Вучич със страшна прогноза: Възможна е дестабилизация на Балканите"}
{"url": "https://pik.bg/%D0%B8%D0%BB%D0%B8%D1%8F%D0%BD%D0%B0-%D0%B9%D0%BE%D1%82%D0%BE%D0%B2%D0%B0-%D0%B7%D0%B0-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D1%86%D0%B5%D1%86%D0%BA%D0%B0-%D1%86%D0%B0%D1%87%D0%B5%D0%B2%D0%B0-%D0%BD%D0%B0%D0%B4%D1%8F%D0%B2%D0%B0%D0%BC-%D1%81%D0%B5-%D1%87%D0%B5-%D1%82%D1%8F-%D1%80%D0%B0%D0%B7%D0%B1%D0%B8%D1%80%D0%B0-%D0%BA%D0%B0%D0%BA%D0%B2%D0%BE-%D0%BF%D1%80%D0%B0%D0%B2%D0%B8-news828664.html", "text": "„Оставката винаги е индивидуален акт. Надявам се, че г-жа Цачева разбира какво прави”. Така в Стара Загора вицепрезидентът Илияна Йотова коментира пред БГНЕС новината за оставката на правосъдния министър Цецка Цачева. Вицепрезидентът е в Стара Загора, където по-късно се очаква да бъде и Цецка Цачева, която официално да потвърди напускането на правителството след скандала с придобиването на голям апартамент под пазарните цени в квартал „Изток”. „Премиерът е на ход”, посочи Илияна Йотова. Според нея дали ще има други оставки, времето ще покаже. „Но, вече не е въпросът какви аргументите ще изложи г-жа Цачева. Въпросът е в аргументите, които ще защити ГЕРБ, мнозинството и министър-председателят”, заяви Йотова. Сподели:", "date": "2019.03.23", "title": "Илияна Йотова за оставката на Цецка Цачева: Надявам се, че тя разбира какво прави"}
{"url": "https://pik.bg/%D0%BF%D1%80%D0%BE%D1%84-%D0%B0%D0%BD%D1%82%D0%BE%D0%B0%D0%BD%D0%B5%D1%82%D0%B0-%D1%85%D1%80%D0%B8%D1%81%D1%82%D0%BE%D0%B2%D0%B0-%D1%81%D1%8A%D0%B2%D0%BC%D0%B5%D1%81%D1%82%D0%BD%D0%BE%D1%82%D0%BE-%D1%8F%D0%B2%D1%8F%D0%B2%D0%B0%D0%BD%D0%B5-%D0%BD%D0%B0-%D0%B3%D0%B5%D1%80%D0%B1-%D0%B8-%D1%81%D0%B4%D1%81-%D0%BD%D0%B0-%D0%B5%D0%B2%D1%80%D0%BE%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B5-%D0%B8%D0%B7%D1%86%D1%8F%D0%BB%D0%BE-%D1%81-%D0%BF%D0%BE%D0%BB%D0%BE%D0%B6-news828658.html", "text": "Радио „Фокус“ Съвместното явяване на ГЕРБ и СДС на предстоящите евроизбори е изцяло с положителен знак. Това каза в ефира на политическият анализатор проф. Антоанета Христова. „Това трябваше да се случи отдавна, за да излезе СДС от толкова дългото стоене в опозиция, за да стане видимо и да даде знак за единение, да спре историята с цепенето. Това делене беше нещо, което убива десницата. Егоцентризъм, всеки си гледа в собствената политика, интерес, его на малкия лидер, който се е отцепил. Всичко това доведе до страшни сътресения в десницата“, допълни проф. Христова. Според нея въпреки критиките, партия ГЕРБ се е задържала в център – дясно и е започнала да се учи да бъде дясна. „ГЕРБ не се появи като автентично десен, както се появи СДС“, коментира експертът. Проф. Христова отбеляза, че СДС има капацитет и партията може да даде своята автентична енергия и по този начин да обогати ГЕРБ. Проф. Антоанета Христова коментира и залога на предстоящите европейски избори. Според нея резултатите на вота ще очертаят вътрешнополитическите процеси в страната ни след 26 май. „Ако БСП вкара по-малко депутати или поне толкова, колкото са в момента, това ще бъде загуба за партията, тъй като претенцията им е за много повече. В тази ситуация вътрешнопартийно предполагам, че ще се поиска оставката на Корнелия Нинова. Не допускам, че тя ще си даде оставката, но на тази база могат да се очакват много сериозни сътресения в БСП. Ако БСП се представи добре и ГЕРБ има съмнителен резултат, то вероятно ГЕРБ ще бъде изправена пред две алтернативи – сама да тръгне към предсрочен парламентарен вот или просто да продължи да се готви за местни избори. Вероятността за второто е по-голяма“, каза още проф. Антоанета Христова. Сподели:", "date": "2019.03.23", "title": "Проф. Антоанета Христова: Съвместното явяване на ГЕРБ и СДС на евроизборите е изцяло с положителен знак"}
{"url": "https://pik.bg/%D0%B3%D0%BE%D1%80%D0%B5%D1%89-%D1%81%D0%B1%D0%BB%D1%8A%D1%81%D1%8A%D0%BA-%D0%BC%D0%B0%D1%80%D0%B5%D1%88%D0%BA%D0%B8-%D0%B0%D0%BD%D0%B3%D0%B5%D0%BB-%D0%B4%D0%B6%D0%B0%D0%BC%D0%B1%D0%B0%D0%B7%D0%BA%D0%B8-%D1%85%D0%BE%D0%B4%D0%B8-%D0%B2%D1%8A%D0%BE%D1%80%D1%8A%D0%B6%D0%B5%D0%BD-%D1%8E%D0%BB%D0%B8%D1%8F%D0%BD-%D0%B0%D0%BD%D0%B3%D0%B5%D0%BB%D0%BE%D0%B2-%D0%BB%D0%B8%D0%B4%D0%B5%D1%80%D1%8A%D1%82-%D0%BD%D0%B0-%D0%B2%D0%BE%D0%BB%D1%8F-%D1%81%D0%B5-%D0%B4%D1%8A%D1%80%D0%B6%D0%B8-news828608.html", "text": "\"Ангел Джамбазки ходи въоръжен\", върлибомба в ефира на Би Ти ви Веселин Марешки. \"Не искам да нося оръжие. А да мога спокойно да си седя спокойно и да си разговарям с вас\", поясни лидерът на \"Воля\". \"Веселин Марешки се държи като жълт вестник. Всеки човек има право да носи законно оръжие и да си извади разрешително\", опонира Юлиян Ангелов от ВМРО. Марешки призна, че не давал подкупи, но е плащал рекет. Как е направил първия си милионтой обясни така. Вначалото бил таксиметров шофьор. Посе направил аптека, но печеле по-малко. Докато не разбрал, че трябва да открие аптека до болницата. така първа, втора аптека. После вече тръгнал бизнесът. Сподели:", "date": "2019.03.23", "title": "ГОРЕЩ СБЛЪСЪК! Марешки: Ангел Джамбазки ходи въоръжен! Юлиян Ангелов: Лидерът на \"Воля\" се държи като жълт вестник"}
{"url": "https://pik.bg/%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F%D1%82-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82-%D0%BF%D1%80%D0%B0%D1%82%D0%B8-%D0%BF%D0%BE%D1%81%D0%BB%D0%B0%D0%BD%D0%B8%D1%86%D0%B8-%D0%B2-%D0%BF%D0%B0%D0%B7%D0%B0%D1%80%D0%B4%D0%B6%D0%B8%D0%BA-news828603.html", "text": "Пазарджишката профилирана гимназия „Иван Аксаков“ посрещна представители на 22 училища, посланици на Европейския парламент в България за провеждането на първото национално състезание-конференция на тема „Европейският парламент , избран от мен-2019“, съобщава БНР. Училищата, посланици ще представят свои есета, разкази, презентации и видеоклипове с послания. Акцент са темите „Избори за европейски народни представители“ и „Дигиталната медийна грамотност с киберсигурност“. Форумът е с подкрепата на Бюрото на ЕП в България. Сподели:", "date": "2019.03.23", "title": "Европейският парламент прати посланици в Пазарджик"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B4%D0%B5%D0%BF%D1%83%D1%82%D0%B0%D1%82%D1%8A%D1%82-%D0%BE%D1%82-%D0%B2%D0%BC%D1%80%D0%BE-%D1%8E%D0%BB%D0%B8%D0%B0%D0%BD-%D0%B0%D0%BD%D0%B3%D0%B5%D0%BB%D0%BE%D0%B2-%D1%81-%D0%B5%D0%BA%D1%81%D0%BF%D1%80%D0%B5%D1%81%D0%B5%D0%BD-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D1%86%D0%B5%D1%86%D0%BA%D0%B0-%D1%86%D0%B0%D1%87-news828659.html", "text": "\"Цецка Цачева е добър специалист и добър български политик. Това, което е направила, е правилно. Мога само да я адмирирам“, каза народният представител от ВМРО и заместник-председател на партията Юлиан Ангелов пред репортер на ПИК по повод оставката на Цачева. За момента управляващата коалиция е стабилна, нямаме претенции за министър на правосъдието, който да заеме мястото на Цецка Цачева, поясни Ангелов. По думите му Цецка Цачева се е доказала като морален политик, което се потвърждава и с настоящата оставка. Той подчерта, че съгласно коалиционното споразумение от патриотите няма да излязат с предложение за това кой да заеме поста ѝ. Ангелов посочи, че има ясна програма и ВМРО нямат желание да имат министър на правосъдието. „Има си министър-председател, той ще си направи съответното предложение. Въпросът е самата оставка да бъде приета от премиера“, заяви Ангелов. Той изрази надежда институциите да направят обективни проверки по всички случаи. Ако всичко е изрядно и законово, да го съобщят, ако има нарушения и заобикаляне на закона, съответно хората, които са го направили да понесат своите санкции. Сподели:", "date": "2019.03.23", "title": "ПЪРВО В ПИК: Депутатът от ВМРО Юлиан Ангелов с експресен коментар за оставката на Цецка Цачева: Адмирирам, това е правилният ход!"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-tv-%D0%B2%D0%B8%D1%86%D0%B5%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%B4%D1%8A%D1%80%D0%B6%D0%B0-%D0%BE%D1%82%D0%B2%D0%BE%D1%80%D0%B5%D0%BD%D0%B0-%D0%B2%D1%80%D0%B0%D1%82%D0%B0%D1%82%D0%B0-%D0%BD%D0%B0-%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%B4%D0%BE-%D0%BF%D0%BE%D1%81%D0%BB%D0%B5-news828671.html", "text": "\"Подобни желания да се броим поотделно са приключили. Аз правя всичко възможно да се явим заедно \"Обединени патриоти\". Социолозите ни дават добри резултати, ако сме обединени\", каза пред ПИК TV лидерът на ВМРО Красимир Каракачанов. Той уточни, че при разединение Патриотите щели да подарят по един мандат на ДПС и БСП. До последния момент Каракачанов щял да държи  вратата отворена за Валери Симеонов и НФСБ. \"Господин Сидеров каза, че е готов на всякакви компромиси в името на това, коалиция \"Обединени патриоти\" да се яви заедно на предстоящите избори - каза Красимир Каракачанов. - Посланието му бе адресирано към третия ни колега (б.р Валери Симеонов), който отсъства от нашия конгрес. Вероятно има важна работа. Съгласен съм с това. В коалиция трябва да се правят компромиси с партньори. не виждам защо трябва да участваме самостоятелно на избори, въпреки че ние сме готови и на това. Политиката е това, което е възможно. Не мога да разбера защо от НФСБ са толкова категорични в нежеланието си да сме заедно. На последния Коалиционен съвет Валери Симеонов не дойде. От тогава не съм го виждал. Поздравих го за рождения му ден преди няколко дни. Но не сме говорили. Явно така е решил. Още през миналия мандат той постъпи по същия начин за местните избори. 2015 година в коалицията \"Патриотичен фронт\". В последния момент реши, че е по-добре да се преброим поотделно. Тогава му казах, че сметките му няма да излязат точни и така стана. Може би не е разбрал урока. Мислех си, че с президентските избори, с изборите през 2017 година подобни желания да се броим поотделно някак си са приключили. Но явно, може би - не. Убеден съм, че ако сме заедно, ще получим много добър резултат. Заради някакви дребни сръдни или неразбирателства, да подарим нещо на политическите си опоненти. Това не го разбирам. Заради това и казах, че е по-добре дори с цената на някакъв компромис да се явим заедно. Дори не виждам какво точно се налага да правим като компромис. Дори още преди месец предложих да направим вътрешни избори. Щом кандидатурите са толкова непреодолими и всеки иска да участва. Има много варианти. Буквално до последния момент ще държим вратата отворена за Валери Симеонов\". Вицепремиерът коментира и оставката на правосъдния министър Цецка Цачева. \"За мене кампанията \"Апартамент гейт\" е предизборна на някой друг. Не знам подробностите. Нека да видим за какво става дума. Лични мотиви не се коментират. Ако има нарушение, нека си подаде оставката. Но тя е била председател на НС, министър, защо да не може да си купи един апартамент\", поясни Каракачанов. Цветанов, ако има нарушение, също било нормално да подаде оставка. \"Всеки министър преценява в каква ситуация, по лични причини или политически ще подаде оставка - заяви Красимир Каракачанов. - Това не означава, че мнозинството ще бъде развалено или разклатено. В края на краищата във всеки един четиригодишен мандат има много оставки, смяна на министри, смяна на други постове. Нямам представа дали след оставката на Цачева, ще има и още. За мен целта е ясна. Да бъде ударено правителството. Да бъде ударен ГЕРБ. Много е лесно да посочиш някой с пръст и да го наплюеш. Не допускам някой от самото правителство да е \"сготвил\" Цецка Цачева и Цветан Цветанов\". За съюза на ГЕРБ със СДС Красимир Каракачанов коментира, че явно ГЕРБ слушат своите ръководители в Брюксел, които са препоръчали обединяването на всичките партии в ЕНП. \"Вероятно те смятат, че така затварят спектъра на десницата\", анализира Каракачанов. Сподели:", "date": "2019.03.23", "title": "САМО В ПИК TV: Вицепремиерът Каракачанов: Държа отворена вратата на Валери Симеонов до последно! Кампанията с апартаментите е предизборна (ОБНОВЕНА)"}
{"url": "https://pik.bg/%D0%B5%D1%84%D0%B5%D0%BA%D1%82%D0%B8%D0%B2%D0%BD%D0%B8-%D0%BF%D1%80%D0%B8%D1%81%D1%8A%D0%B4%D0%B8-%D0%B7%D0%B0-%D1%87%D0%B5%D1%82%D0%B8%D1%80%D0%B8%D0%BC%D0%B0-%D0%B7%D0%B0-%D0%BF%D0%BE%D0%B1%D0%BE%D1%8F-%D0%BD%D0%B0%D0%B4-%D1%86%D0%B2%D0%B5%D1%82%D0%BE%D0%BC%D0%B8%D1%80-%D1%86%D0%B5%D0%BD%D0%BE%D0%B2-%D0%BA%D0%B2%D0%B8%D1%86-news828599.html", "text": "Иван Георгиев, познат като Иван на Мочи, получи ефективна присъда от осем години лишаване от свобода, за опита за убийство на Цветомир Ценов-Квиц, съобщава „Конкурент”. Престъплението, извършено от криминално проявения мъж, когото наричат „Страшилището на Козлодуй“, е извършил в условията на опасен рецидив, решиха магистратите. Другите обвиняеми Георги Ангелов, Светлин Сираков и Борислав Илиев са с наказания от шест години лишаване от свобода. Подсъдимият Мариян Тошков получил оправдателна присъда. Магистратите уважиха внесения граждански иск от Ценов. Квиц ще получи обезщетение от 100 000 лева заради нанесените му неимуществени вреди и още 32 бона за имуществени вреди. Наложените наказания от окръжния съд във Враца не са окончателни и подлежат на обжалване пред Софийски апелативен съд в 15-дневен срок. Престъплението, за което бяха издадени присъдите е от преди 6 години. През лятото на 2013 г. подсъдимите Иван Георгиев, Георги Ангелов, Светлин Сираков и Борислав Илиев нападат в центъра на Козлодуй Цветомир Ценов. Разпрата тръгва заради това, че стада на Иван на Мочи пасат на терени, охранявани от хората на Квиц. Нападателите – около 20 на брой, въоръжени с колове и ножове, пребиват Ценов в района на училище „Св.Св. Кирил и Методий“. Възстановяването на Квиц продължава месеци след побоя. По делото са призовани над 50 свидетели, които много боледуват. С „разклатено здраве“ са и част от биячите, което протаква делото във времето. Сподели:", "date": "2019.03.23", "title": "Ефективни присъди за четирима за побоя над Цветомир Ценов-Квиц"}
{"url": "https://pik.bg/4-%D0%BC%D0%B8%D1%82%D0%B0-%D0%B7%D0%B0-%D1%85%D1%80%D0%B0%D0%BD%D0%B0%D1%82%D0%B0-%D0%BA%D0%BE%D0%B8%D1%82%D0%BE-%D1%81%D0%B0-%D1%80%D0%B0%D0%B7%D0%B1%D0%B8%D1%82%D0%B8-%D0%BD%D0%B0-%D0%BF%D1%83%D1%85-%D0%B8-%D0%BF%D1%80%D0%B0%D1%85-news828164.html", "text": "В мрежата се въртят какви ли не твърдения относно храната и макар че принципно е добре хората да се интересуват какво ядат, всички тези публикации водят до страхове, които често са напълно неоправдани. Всъщност няма никаква причина да не използвате микровълнова и са неоснователни страховете, че тя отнема всички полезни свойства от храната и дори по-лошо – употребата й ви излага на радиация, причиняваща рак. Микровълновите използват нискочестотна радиация, която не уврежда вашето ДНК и не прави храната радиоактивна. А относно полезните вещества в храната – според проучвания обработката всъщност може да запази ястието ми много по-добре от други методи за готвене, като варенето например. Яйцата действително съдържат голямо количество холестерол, а той от своя страна допринася за запушването на артериите, което води до инфаркт. Но определянето на яйцата като вредни за сърцето е силно преувеличено. Всъщност изследвания показват, че един здрав човек може спокойно да изяжда по едно на ден и това по никакъв начин няма да му навреди. За повечето от нас приемането на холестерол с храната няма кой знае какъв ефект, тъй като тялото компенсира, произвеждайки по малко количество холестерол. Все пак е препоръчително дневно да не се поема повече от 300 мг от веществото. Рапичното олио действително преминава през рафиниране и се обработва с разтворител, наречен хексан. Това се прави, за да се извлече повече от олиото от самото растение, и той се изпарява по време на процеса. В продукта остава толкова малко количество от веществото, че трябва да изпиеш непосилни количества, за да има негативен ефект. Суровото мляко не е пастьоризирано, което го превръща в една от най-рисковите храни. Без тази обработка, течността може да съдържа множество опасни бактерии, като например салмонела, E. coli, листерия, които причиняват редица заболявания, особено при хора със слаба имунна система, бременни, възрастни хора и деца. Сподели:", "date": "2019.03.23", "title": "4 мита за храната, които са разбити на пух и прах"}
{"url": "https://pik.bg/%D0%BF%D0%BE%D1%80%D0%B5%D0%B4%D0%BD%D0%B8-%D0%BF%D1%80%D0%BE%D1%82%D0%B5%D1%81%D1%82%D0%B8-%D0%B2-%D1%81%D1%8A%D1%80%D0%B1%D0%B8%D1%8F-%D0%B8-%D1%87%D0%B5%D1%80%D0%BD%D0%B0-%D0%B3%D0%BE%D1%80%D0%B0-%D1%81%D1%80%D0%B5%D1%89%D1%83-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D0%B2%D1%83%D1%87%D0%B8%D1%87-%D0%B8-%D0%BC%D0%B8%D0%BB%D0%BE-%D0%B4%D0%B6%D0%BE%D0%BA%D0%B0%D0%BD%D0%BE%D0%B2%D0%B8%D1%87-news828581.html", "text": "Очакват се нови порпестни акции в Сърбия, след ескалацията на напрежението от миналата събота и неделя, съобщи Нова телевизия. Тогава протестиращи нахлуха в сградата на държавната телевизия, а президентството в Белград беше блокирано, в момент, в който и държавният глава Александър Вучич беше вътре. Недоволство срещу управляващите и в Черна гора, където протестиращите искат оставката на президента Мило Джуканович. Обвиненията към властта са свързани с роднински назначения и незаконно забогатяване. Оттегляне на правителството иска и опозицията в Тирана. Тя напусна парламента в знак на протест срещу политиката на управляващите. Нови митинги се очакват и през следващите часове. Сподели:", "date": "2019.03.23", "title": "Поредни протести в Сърбия и Черна гора срещу Александър Вучич и Мило Джоканович"}
{"url": "https://pik.bg/%D0%B1%D0%B5%D0%B7-%D0%B8%D0%B7%D0%BD%D0%B5%D0%BD%D0%B0%D0%B4%D0%B8-%D0%BF%D1%80%D0%B5%D0%B8%D0%B7%D0%B1%D1%80%D0%B0%D1%85%D0%B0-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%B7%D0%B0-%D0%BB%D0%B8%D0%B4%D0%B5%D1%80-%D0%BD%D0%B0-%D0%B2%D0%BC%D1%80%D0%BE-%D1%81%D0%BD%D0%B8%D0%BC%D0%BA%D0%B8-news828714.html", "text": "На днешния VII-ми редовен конгрес на ПП „ВМРО – Българско национално движение“ Красимир Каракачанов беше преизбран за председател на партията с 516 гласа. Това съобщиха от пресцентъра на партията. „Един лидер е толкова силен, колкото са силни и имат доверие в него хората, които го следват”, каза в словото си след избора Каракачанов. „Успехите са общи, постигнахме ги заедно. Аз съм на този пост благодарение на вас. Не защото съм най-великия или най-красивия, а защото всички в ръководството успяхме да обединим и мотивираме нашите членове, че има смисъл да се бориш. Когато всички ние си повярвахме, започнаха да ни вярват и други и постигнахме успехи. И изборите го показват. Един човек е велик, според това какво се каже за него след като приключи политическата му кариера. Без труд и усилия, без жертва на лично време, всички знаем, че няма как да се постигне успех. Най-великият за мен лидер на ВМРО Тодор Александров е казал и ще го цитирам: „Едно дело побеждава тогава, когато за него се води борба.“ Ние продължаваме да водим борба за отстояване на българския национален идеал.Благодаря Ви. Да живее България“, каза Красимир Каракачанов. Делегатите на конгресът на ВМРО преизбраха досегашните членове на националното ръководство – заместник-председатели Ангел Джамбазки, Искрен Веселинов, Милен Михов, Атанас Стоянов, организационен секретар Юлиан Ангелов, членове – Александър Сиди, Антон Андонов, Борис Вангелов, Васил Христов, Георги Дракалиев, Красимир Богданов, Султанка Петрова. Конгресът разшири състава на Националния изпълнителен комитет с трима души. Новите попълнения – членове на НИК, са съответно депутатите Йордан Йорданов от Добрич и д-р Калин Поповски от Плевен. За член на НИК бе избран и председателят на политическа група „Патриоти за София“ в Столичния общински съвет Карлос Контрера. Сподели:", "date": "2019.03.23", "title": "БЕЗ ИЗНЕНАДИ: Преизбраха Каракачанов за лидер на ВМРО (СНИМКИ)"}
{"url": "https://pik.bg/%D1%82%D1%83%D1%80%D1%81%D0%BA%D0%B8-%D1%81%D1%8A%D0%B4-%D0%BF%D0%BE%D1%82%D0%B2%D1%8A%D1%80%D0%B4%D0%B8-%D0%B4%D0%BE%D0%B6%D0%B8%D0%B2%D0%BE%D1%82%D0%BD%D0%B8%D1%82%D0%B5-%D0%BF%D1%80%D0%B8%D1%81%D1%8A%D0%B4%D0%B8-%D0%B7%D0%B0-37-%D0%B1%D0%B8%D0%B2%D1%88%D0%B8-%D0%B2%D0%BE%D0%B5%D0%BD%D0%BD%D0%B8-%D0%BE%D0%B1%D0%B2%D0%B8%D0%BD%D0%B5%D0%BD%D0%B8-%D0%B2-%D0%BE%D0%BF%D0%B8%D1%82-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE-%D0%BD%D0%B0--news828610.html", "text": "Апелативен съд в Анкара потвърди доживотните присъди за 37 бивши военни, обвинени в опит за убийство на турския президент Реджеп Ердоган, предаде ДПА, като се позовава на Анадолската агенция, съобщава БНР. През октомври 2017 г. те бяха признати от турски съд за виновни за опит за убийство на Ердоган в нощта на опита за преврат на 15 юли 2016 г., както и за убийство на двама полицаи. Бившите военни бяха обвинени, че са пристигнали с хеликоптер и са щурмували хотел в егейския курорт Мармарис, в който Ердоган беше на почивка със семейството си. Президентът обаче беше напуснал хотела малко преди пристигането им. При последвалата престрелка бяха убити двама полицаи. Турция обвинява живеещият в Съединените щати ислямски проповедник Фетхуллах Гюлен в организиране на опита за преврат. Сподели:", "date": "2019.03.23", "title": "Турски съд потвърди доживотните присъди за 37 бивши военни, обвинени в опит за убийство на Реджеп Ердоган"}
{"url": "https://pik.bg/%D0%BC%D0%BE%D1%82%D0%BE%D1%80%D0%B8%D1%81%D1%82-%D1%81%D0%B5-%D1%80%D0%B0%D0%B7%D0%B1%D0%B8-%D0%B2%D1%8A%D0%B2-%D0%B2%D0%B0%D1%80%D0%BD%D0%B0-news828713.html", "text": "Мотоциклетист е пострадал при катастрофа във Варна. Това съобщиха от сектор „Пътна полиция“ към ОДМВР. По информация на дежурния диспечер, цитиран от \"Фокус\", рокерът е пострадал при сблъсък с друго моторно превозно средство по-рано през деня. В следствие на сблъсъка пострадалият е получил контузни наранявания, но е без опасност за живота. Инцидентът е станал в района на централния пазар в града. Общо 7 произшествия са обслужени от екипите на местната „Пътна полиция“ от началото на деня. Към момента няма информация за неизправни светофарни уредби или затруднения в движението на територията на Варна. Сподели:", "date": "2019.03.23", "title": "Моторист се разби във Варна"}
{"url": "https://pik.bg/%D0%B1%D0%BE%D0%B9%D0%BA%D0%BE-%D0%B5-%D1%87%D0%BE%D0%B2%D0%B5%D0%BA-%D0%BD%D0%B0-%D0%BC%D0%BE%D1%80%D0%B0%D0%BB%D0%B0-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D1%8F%D0%BC%D0%B0-%D1%87%D0%B5%D1%81%D1%82-%D0%BE%D1%81%D1%82%D0%B0%D0%B2%D0%BA%D0%B8-%D0%B2-%D0%B1%D1%81%D0%BF---%D0%BD%D0%B0-%D0%BA%D1%83%D0%BA%D1%83%D0%B2%D0%BE-%D0%BB%D1%8F%D1%82%D0%BE-news828703.html", "text": "Да вярваш в синята идея, да плащаш членски внос в СДС, после Иван Костов лично да те прати да разкостиш държавния гигант \"Техноимпекс\", после да се врътнеш и да минеш в лагера на врага, да станеш зам.-министър на Станишев, Станишев да те уволни по съмнения за корупция, службите да те документират със СРС, че заговорничиш с шефа на \"Фронтиер\", а накрая да оглавиш БСП с претенциите за \"ново\" и \"морално\" лице в политиката... - сплетникът Тартюф да ти завиди дори... Оставки в БСП ще видите на кукуво лято. Как се казва тази жена, сещате ли се? Припомнете ми, забравих името й. Да правиш телевизионна журналистика от позициите на любовница на министър-председателя, бизнесмени да спонсорират филмите ти, за да спечелят благоволението на премиера и да приберат някой държавна поръчка, да те пленят сомалийски пирати заради безумното ти лекомислие, после държавата да се изръси с милиони за откуп от джоба на данъкоплатеца, да влезеш в ортаклък с Цветан Василев, да направите офшорка, да съучастваш във фалита на КТБ, а накрая да поведеш листата на БСП за Европа с претенциите за \"ново\" и \"морално\" лице в политиката... Коя беше тази дама, припомнете ми! Да те уличат, че купуваш цигански гласове, за да станеш депутат, прокурорите да ти свалят имунитета, но ти да упорстваш и да не даваш оставка като народен представител... Кой беше този мъж, забравих му името... да се прочуеш като топлата връзка на \"Позитано\" със Сараите и един хотел наблизо, но и ти да се пишеш за \"ново\" и \"морално\" лице в политиката... Кой беше човекът, не мога да си спомня. Имената им всъщност нямат значение. Тези хора правят разликата между партията на Борисов и партията на Корнелия Нинова. Моралът, другари и другарки от \"Позитано\", не започва от утре. Бленуваното от вас \"утре\", когато ще протегнете ръце към управлението на държавата. Сподели:", "date": "2019.03.23", "title": "Бойко е човек на морала, Корнелия няма чест. Оставки в БСП - на кукуво лято!"}
{"url": "https://pik.bg/%D0%B2%D0%B0%D0%BB%D0%B5%D0%BD%D1%82%D0%B8%D0%BD-%D0%BA%D0%B0%D1%81%D0%B0%D0%B1%D0%BE%D0%B2-%D0%BE%D1%82-%D0%BD%D1%84%D1%81%D0%B1-%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%BF%D1%80%D0%B5%D0%B4-%D0%BF%D0%B8%D0%BA-%D0%B7%D0%B0-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D1%86%D0%B5%D1%86%D0%BA%D0%B0-%D1%86%D0%B0%D1%87%D0%B5%D0%B2%D0%B0-%D1%82%D0%BE%D0%B2%D0%B0-%D0%B5-%D0%B1%D0%B5%D0%B7%D1%83%D0%BC%D0%B8%D0%B5--news828669.html", "text": "Депутатът от НФСБ Валентин Касабов коментира ексклузивно пред ПИК оставката на правосъдния министър Цецка Цачева. Както стана ясно, Цачева подаде оставка заради скандала със закупуването на имоти на по-ниски цени, в който бе замесена. „Все още нямам пълна информация, за да коментирам по-подробно. Оставката е нейно право - заяви Валентин Касабов. - За мен обаче това е едно безумие. Цялата кампания с тия апартаменти е черен пиар. Това са едни предизборни клевети. С Цветан Цветанов, с Вежди Рашидов, с нея. Не се занимават с приватизационната сделка на Корнелия Нинова, където говорим за милиони. Не се занимават с милионите на Ахмед Доган, който скоро придоби огромно имущество като ТЕЦ във Варна. Не се занимават с обръчите на ДПС или с милионите на Елена Йончева. А се занимават с безумни неща като апартаменти, които хората са си купили, платили са си ги или са ги заменили. Просто е безумие. Да, така чисто човешки, това е един нормален акт на госпожа Цачева. Може би е обидена. Не знам какви са мотивите й.  Но ми се струва, че в един момент ГЕРБ започват да си правят харакири при само едно намигване от страна на БСП и който и да е друг. И определено това не е добре за тях. Но това си е тяхна работа. Дали сега и Цветан Цветанов трябва да подаде оставка? По тази логика да вземат да се самоубият тогава. За мен тези сделка са съвсем нормални сделки. Защо трябва да подава оставка? За да удовлетвори щенията на част от кресливите активисти на БСП ли? Или от чист популизъм. Просто е безумие. Влизаме в безкрайните сценарии на БСП. Ако трябва да бъдем справедливи, то тази справедливост започва от Корнелия Нинова и какво е направила като заместник-министър. И от там нататък – приватизацията, Елена Йончева и всички останали. Нищо не се казва. За мен това са безсмислени жестове. Жестове, при които от БСП дават някакви етикети, и в същото време от ГЕРБ са готови да се самоубият. Това са актове, които са безумие. Ако може и да отправя един съвет към премиера Бойко Борисов. Ако от тук нататък продължава да хвърля най-верните си хора като съчки, за да подклажда огъня над който ври котлето на властта, рано или късно това ще бъде неговата клада. В момента най-верният му човек е Цветан Цветанов. Той е доказал се политик. Ако искат оставката на Цветанов, това означава началото на края на ГЕРБ. Така че Бойко Борисов трябва да си направи внимателно сметката дали ще продължи да удовлетворява желания и на всяка цена да пази властта, която той управлява. Трябва да внимава, защото това вече се превръща в практика. Просто жертва един след друг най-верните си хора. И то читави хора, доказали се, хора с достойнство. Тази практика продължава. Просто ги изгаря в огъня и в този огън ще изгори и той\". Сподели:", "date": "2019.03.23", "title": "Валентин Касабов от НФСБ ексклузивно пред ПИК за оставката на Цецка Цачева: Това е безумие! Акцията с апартаментите е черен пиар и предизборни клевети. Защо не се говори за милионите на Йончева и за Корнелия Нинова?"}
{"url": "https://pik.bg/%D0%B2-%D1%80%D1%83%D0%BC%D1%8A%D0%BD%D0%B8%D1%8F-%D1%81%D0%B5-%D0%BF%D0%BE%D0%B4%D0%B3%D0%BE%D1%82%D0%B2%D1%8F-%D1%81%D0%BC%D1%8F%D0%BD%D0%B0-%D0%BD%D0%B0-%D1%82%D1%80%D0%B8%D0%BC%D0%B0-%D0%BC%D0%B8%D0%BD%D0%B8%D1%81%D1%82%D1%80%D0%B8-news828670.html", "text": "Управляващата Социалдемократическата партия подготвя нови промени в правителството, които ще доведат до смяна на трима министри, пише румънското англоезично издание Romania Insider, циитрано от „Фокус”. Според информацията, министърът на европейските фондове Рована Плумб и министърът на диаспората Наталия Интотеро са в списъка на министрите, които трябва да бъдат сменени, според местните медии. Те ще бъдат включени в списъка на кандидатите на управляващата партия за изборите за Европейски парламент през 2019 г., като Плумб ще оглави листата, според информациите появили се в местните медии. От промените се очаква да бъде засегнат и министъра на правосъдието Тудорел Тоадер. Макар че наскоро той оцеля след вот на недоверие от опозицията, социалдемократите може да решат да го сменят, тъй като според съобщенията, партията е недоволна от факта, че не е успял да прокара важни промени в правосъдната система, включително за промяна на наказателния кодекс. Предишното правителствено преустройство, направено през ноември миналата година, не премина, както бе планирано, след като президентът няколко пъти отхвърли две от номинациите на управляващата партия и забави обявяването на решението си. Кризата приключи три месеца по-късно, през февруари тази година, когато правителството определи други кандидати и президентът прие предложенията. Сподели:", "date": "2019.03.23", "title": "В Румъния се подготвя смяна на трима министри"}
{"url": "https://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-tv-%D0%BF%D1%80%D0%B5%D0%B4%D0%BE%D1%82%D0%B2%D1%80%D0%B0%D1%82%D0%B8%D1%85%D0%B0-%D0%BE%D0%BF%D0%B8%D1%82-%D0%B7%D0%B0-%D1%81%D0%B0%D0%BC%D0%BE%D1%83%D0%B1%D0%B8%D0%B9%D1%81%D1%82%D0%B2%D0%BE-%D0%BD%D0%B0-%D0%B1%D1%80%D0%B0%D1%82%D0%B0-%D0%BD%D0%B0-%D0%BA%D1%80%D0%B8%D0%BF%D1%82%D0%BE%D1%84%D0%B0%D1%80%D0%B0%D0%BE%D0%BD%D0%BA%D0%B0%D1%82%D0%B0-%D1%80%D1%83%D0%B6%D0%B8--news828244.html", "text": "Константин Игнатов, братът на основателката на \"OneCoin\" Ружа Игнатова, е направил опит за самоубийство. Както първо ПИК съобщи миналата седмица, арестуваният на 6 март 33-годишен българин, който бе коронован за лидер на многомилиардна финансова пирамида, е заключен в затвора \"Метрополитън\" в Лос Анджелис. Според източници на немскоезичното онлайн издание \"Герлах репорт\", регистрирано в САЩ, миналия уикенд Игнатов е направил опит да посегне на живота си, но е бил спасен и в момента е настанен в болница. По този начин той е осуетил временно преместването си в затвора в Ню Йорк, който е с далеч по-строг режим и не разполага с екстрите на този в Ел Ей. Както медията ни вече писа, сред тях са електронна библиотека и басейн за раираните обитатели. Още за разследването на американската прокуратура срещу Константин и Ружа Игнатови, плюс какво се случва с осиновените дъщери на Георги Илиев, къде Пипи Дикова ще скрие сина си от столичните папараци и всичко най-любопитно около предстоящата Седмица на модата в София - гледайте сега в \"Жълтите новини\": Сподели:", "date": "2019.03.23", "title": "ЕКСКЛУЗИВНО В ПИК TV! Предотвратиха опит за самоубийство на брата на криптофараонката Ружи Игнатова"}
{"url": "https://pik.bg/%D0%BE%D0%B3%D1%80%D0%BE%D0%BC%D0%B5%D0%BD-%D1%81%D0%BA%D0%B0%D0%BD%D0%B4%D0%B0%D0%BB-%D1%81-%D0%BE%D1%82%D0%B1%D0%BE%D1%80-%D0%BE%D1%82-%D0%BF%D1%8A%D1%80%D0%B2%D0%B0-%D0%BB%D0%B8%D0%B3%D0%B0-news828656.html", "text": "Българските футболисти във Верея са отказали да тренират, като причините за това най-вероятно са финансовите неуредици в клуба, пише \"Топспорт\". Заради това заралии не успяха да проведат и плануваната контрола с Ботев (Гълъбово), която трябваше да се играе в четвъртък, а след това беше преместена за петък, но така и не се състоя. Очакванията са, че през следващата седмица ще има повече яснота дали играчите ще се разберат с ръководството на клуба и ще подновят занимания. Сподели:", "date": "2019.03.23", "title": "Огромен скандал с отбор от Първа лига?"}
{"url": "https://pik.bg/%D1%8E%D0%BD%D0%BA%D0%B5%D1%80-%D0%B5%D1%81-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BF%D1%80%D0%B5%D0%BE%D0%B4%D0%BE%D0%BB%D0%B5%D0%B5-%D0%B0%D1%81%D0%B8%D0%BC%D0%B5%D1%82%D1%80%D0%B8%D1%87%D0%BD%D0%BE%D1%81%D1%82%D1%82%D0%B0-%D0%B2-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8%D1%82%D0%B5-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F-%D1%81-%D0%BA%D0%B8%D1%82%D0%B0%D0%B9-news828524.html", "text": "Търговията между Китай и ЕС е асиметрична, а всяко нещо, което е асиметрично, е небалансирано, допълни той на срещата на върха на ЕС в Брюксел. \"Не можем да създадем нещо стабилно на основата на нещо, което продължава да бъде небалансирано\", коментира Юнкер. По думите му една от областите, в които липсва баланс, са обществените поръчки. \"Китай има възможност да участва в обществени поръчки в Европа, би било добре и Европа да може да прави същото в Китай\", каза Юнкер. \"Тъй като няма реципрочност в отношенията между Китай и Европа, търговската конкуренция между тях не е \"справедлива\", допълни ръководителят на Европейската комисия. Председателят на Европейския съвет Доналд Туск също подчерта на пресконференция в Брюксел, че Евросъюзът се стреми към балансирани отношения с Китай. Целта ни е да се съсредоточим върху постигането на балансирани отношения, които могат да осигурят справедлива конкуренция и равен достъп до пазара, посочи той. Туск подчерта, че обсъждането на отношенията с Пекин е подготовка за срещата на върха ЕС - Китай на 9 април в Брюксел. Германският канцлер Ангела Меркел заяви след срещата на върха на ЕС, че Евросъюзът иска да развива търговските отношения с Китай, но е важно и двете страни да имат равни условия. От една страна Китай ни е партньор, а от друга - конкурент, каза тя. Меркел подчерта, че ЕС иска \"отношения, основани на принципа на взаимността - ако едната страна има достъп до пазара, такъв достъп трябва да има и другата страна.\" Европейският съюз трябва да постигне реципрочност в търговските си отношения с Китай. Това заяви председателят на Европейската комисия Жан-Клод Юнкер, цитиран от ДПА. Сподели:", "date": "2019.03.23", "title": "Юнкер: ЕС трябва да преодолее \"асиметричността\" в търговските отношения с Китай"}
{"url": "https://pik.bg/%D1%84%D1%83%D1%82%D0%B1%D0%BE%D0%BB%D0%BD%D0%B0-%D0%B1%D0%BE%D0%BC%D0%B1%D0%B0-%D0%BA%D0%B0%D0%B1%D1%80%D0%B0%D0%BB-%D1%81%D0%B5-%D0%BE%D1%82%D0%B4%D0%B0%D0%BB%D0%B5%D1%87%D0%B0%D0%B2%D0%B0-%D1%80%D1%8F%D0%B7%D0%BA%D0%BE-%D0%BE%D1%82-%D0%B3%D0%B5%D1%80%D0%B5%D0%BD%D0%B0-news828590.html", "text": "Турски клубове са хвърлили око на нападателя на Левски Жерсон Кабрал, пише \"Меридиан мач\". Вероятността той да остане на \"Герена\" е все по-малка, тъй като изявите му на терена напоследък не са особено впечатляващи. Старши треньорът на \"сините\" Георги Дерменджиев също не е доволен от видяното, най-вече срещу Лудогорец и Верея. \"Кабрал може да се окаже доста добра инвестиция, ако не се разбере с Левски\", коментират в Турция. Ръководството на \"сините\" пък почти сигурно ще успее да се разбере за нов договор само с един от чужденците - Давид Яблонски, като при такъв развой, преминаване на Кабрал в турски клуб изглежда все по-реално. Сподели:", "date": "2019.03.23", "title": "ФУТБОЛНА БОМБА: Кабрал се отдалечава рязко от \"Герена\"?"}
{"url": "https://pik.bg/%D0%B2%D1%83%D1%87%D0%B8%D1%87-%D0%BE%D0%B1%D0%B5%D1%89%D0%B0-%D0%B4%D0%B0-%D0%BD%D1%8F%D0%BC%D0%B0-%D0%BF%D0%BE%D0%B2%D0%B5%D1%87%D0%B5-%D0%BD%D0%B0%D1%81%D0%B8%D0%BB%D0%B8%D0%B5-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82%D0%B8%D1%82%D0%B5-news828688.html", "text": "Сръбският президент Александър Вучич заяви днес в Нови Сад, че властите вече няма да допускат насилие по време на протести като миналата събота, добавяйки, че ако има насилие, то ще продължи \"толкова кратко, че всеки ще разбере посланието на държавата\", предава думите му македонското електронно издание “24 Инфо“. „Инцидентите станаха, защото мислехме, че имаме работа с лидери, които са нормални и рационални, но когато видяхме, че имаме работа с двама магнати, които бързат да увеличат финансите си чрез грабеж на държавна собственост и с един фашист, направихме погрешна оценка. Сега вече разчитаме на разума на фашиста (Бошко) Обрадович и за магнатите (Драган) Джилас и (Вук) Йеремич и ще предприема всички мерки, а гражданите нямат причина да се страхуват повече от насилие, което няма да бъде позволено, каза Вучич по време на обиколката на новата сграда на Радио-телевизия Войводина в Нови Сад. Той каза, че се чуди какво е значението на протеста пред президентския дворец миналата седмица, когато сградата е била заобиколена от протестиращи, добавяйки, че \"за това е възможно само едно допускане - това е да го убият\". \"Има само едно нещо, което могат да направят, за да дойдат на власт, а именно да ме убият.\" Кажете ми кой е начина да ме отстраните: убийство или избори. Би било нормално да искат избори, но знаят, че хората не ги харесват. Какво остава за тях като втори вариант? Не лъжете хората, които събирате!“ - каза Вучич към организаторите на протестите. Вучич добави, че арестуваните студенти са политически активисти и че по-малко хора се събират на протестите, отколкото твърдят опозицията, като заяви, че на митинга в Нови Сад в петък е имало 692 протестиращи. Що се отнася до реакцията на региона към решението за Радован Караджич и значението за Република Сръбска, Вучич каза на тези, които си мислят, че присъдата може да означава премахване на сръбското образувание в Босна и Херцеговина, че това е \"Дейтънска и конституционна категория\". Сподели:", "date": "2019.03.23", "title": "Вучич обеща да няма повече насилие на протестите"}
{"url": "https://pik.bg/%D0%B5%D0%B2%D0%B0%D0%BA%D1%83%D0%B8%D1%80%D0%B0%D1%82-1300-%D0%BF%D0%B0%D1%81%D0%B0%D0%B6%D0%B5%D1%80%D0%B8-%D0%BE%D1%82-%D0%B0%D0%B2%D0%B0%D1%80%D0%B8%D1%80%D0%B0%D0%BB-%D0%BA%D1%80%D1%83%D0%B8%D0%B7%D0%B5%D0%BD-%D0%BA%D0%BE%D1%80%D0%B0%D0%B1-news828731.html", "text": "Круизен кораб е претърпял повреда на двигателя в условия на силен вятър край бреговете на Норвегия и 1300-та му пътници ще бъдат евакуирани, предаде Ройтерс, позовавайки се на норвежката полиция. Морските спасителни служби съобщиха, че корабът \"Вайкинг скай\" се приближава към брега, носен от вълните, и е изпратил сигнал за помощ. Ветровете са със скорост 38 възела (70,3 км/ч). Съдът е собственост на Вайкинг оушън круизиз (Viking Ocean Cruises), част от група Вайкинг круизиз (Viking Cruisеs), основана от милиардера Торстейн Хаген. Според сайта на компанията корабът е с капацитет 930 пътници. Към него са се отправили хеликоптери и плавателни съдове, а на сушата се подготвят места за настаняване на пътниците, уточниха спасителните служби. Сподели:", "date": "2019.03.23", "title": "Евакуират 1300 пасажери от аварирал круизен кораб"}
