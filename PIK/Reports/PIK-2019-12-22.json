{"url": "https://pik.bg/%D0%B2%D0%B0%D0%BB%D0%B5%D1%80%D0%B8-%D0%B1%D0%BE%D0%B6%D0%B8%D0%BD%D0%BE%D0%B2-%D0%BC%D0%BE%D0%B6%D0%B5-%D0%B4%D0%B0-%D0%BF%D1%80%D0%BE%D0%B4%D1%8A%D0%BB%D0%B6%D0%B8-%D0%BA%D0%B0%D1%80%D0%B8%D0%B5%D1%80%D0%B0%D1%82%D0%B0-%D1%81%D0%B8-%D0%B2%D1%8A%D0%B2-news893272.html", "text": "Втородивизионният Хебър може да се окаже новата дестинация пред нападателя Валери Божинов. Пазарджиклии вече са се свързали с доскорошния футболист на Ботев (Враца), твърди plovdivderby.com. Според информацията, двете страни са провели първоначални разговори, като са постигнали и устна договорка, но се изчаква развитието по евентуален трансфер на Божинов в чужбина. С този мотив той се раздели с врачани, въпреки че имаше договор с тях до края на сезона. Наскоро наставникът на Хебър Николай Митов и нападателят са се видели в София. Пазарджиклии няма да имат проблем да удовлетворят финансовите претенции на бившия национал. В същото време, втородивизионният тим вече се раздели с нападател и така освободи място за бившата звезда на Ювентус и Манчестър Сити. 36-годишният Георги Андонов няма да е част от Хебър през пролетта, въпреки че се възстанови от контузия, която го извади от терена за три месеца. Опитният футболист има договор със \"зелените\", но след новогодишните празници двете страни ще се разделят по взаимно съгласие. Андонов има над 100 мача за Ботев (Пловдив) и още около 200 за отборите на Берое, Черноморец (Бургас), Черно море и Верея в елита на България. Андонов е имал проблеми с кръста и в началото на есенния дял и е играл на инжекции за отбора от Пазарджик, като преди един от мачовете при поставянето лекар му е уцелил нерв, което го е вкарало за дълго в лазарета, твърдят близки до нападателя. Хебър започна колебливо сезона, но в последните мачове се върна в битката за баражите. Пазарджиклии зимуват на седмо място с 27 точки, на шест от третия Монтана. При подновяването на шампионата отборът приема един от аутсайдерите Спартак (Варна), в уикенда на 15 февруари. Сподели:", "date": "2019.12.22", "title": "Валери Божинов може да продължи кариерата си във..."}
{"url": "https://pik.bg/%D1%83%D1%80%D0%B0%D0%B3%D0%B0%D0%BD%D0%BD%D0%B8%D1%8F%D1%82-%D0%B2%D1%8F%D1%82%D1%8A%D1%80-%D0%BE%D1%81%D1%82%D0%B0%D0%B2%D0%B8-%D0%B1%D0%B5%D0%B7-%D1%82%D0%BE%D0%BA-%D1%87%D0%B0%D1%81%D1%82-%D0%BE%D1%82-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%B0-%D0%BE%D0%B1%D0%BB%D0%B0%D1%81%D1%82-news893279.html", "text": "Бурен вятър със скорост 97 км в час причини сериозни щети във Врачанско. Стихията изкорени дървета и събори електрически стълбове. Населени места останаха без ток. Вятърът вдигна цяла покривна конструкция и я стовари върху улично платно. Няма пострадали хора. Особеното в случая е това, че никой не е очаквал такава буря, тъй като кодът за региона е бил в зелено, предава Нова тв. „Това е най-големият проблем, който и до момента продължаваме да коментираме. Когато друг път има опасност от такива ситуации, ние винаги сме предупреждавани, имаме съобщение и все пак имаме някаква готовност, а тази вечер ние нямахме абсолютно никакви съобщения”, обясни Нина Дакева, секретар на Община Враца. „Около 20 дървета бяха премахнати на територията на град Враца. Различни сигнали като ламарини, хвръкнали от покривите са събрани. Ето този покрив, който го виждате тука. Вятърът беше страшен”, каза Борислав Димитров, управител на общинското предприятие „Битово и комунално стопанство“ „Бучеше така силно и снахата се прибираше от работа. Хлопна тука и изведнъж то падна. Уплашихме се! Аз мислех, че от блока пада това”, сподели Николина Дебърска. Сподели:", "date": "2019.12.22", "title": "Ураганният вятър остави без ток част от Врачанска област"}
{"url": "https://pik.bg/%D0%BF%D0%BE%D0%B4%D0%BF%D0%B0%D0%BB%D0%B8%D1%85%D0%B0-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B0-%D0%BD%D0%B0-%D0%B5%D0%B4%D0%B8%D0%BD-%D0%BE%D1%82-%D0%BD%D0%B0%D0%B9-%D0%B4%D0%BE%D0%B1%D1%80%D0%B8%D1%82%D0%B5-%D0%BC%D0%B0%D0%B9%D1%81%D1%82%D0%BE%D1%80%D0%B8-%D0%BD%D0%B0-%D0%BA%D0%BE%D0%BB%D0%B8-%D0%B2%D1%8A%D0%B2-%D0%B2%D1%80%D0%B0%D1%86%D0%B0-news893111.html", "text": "Рано в събота сутринта е бил опожарен лекият автомобил БМВ 3 на един от добрите майстори на коли във Враца, съобщи „Булнюз”. Според информацията, малко преди 06:00 часа неизвестен пироман залял със запалителна течност паркираният пред блок баварец в района на Интендантството и му драснал клечката. Колата е собственост на Мирослав Цветков, популярен в града като Миро Перлата. Мъжът е един от добри майстори, който превръща удареният автомобил в чисто нов. Освен с това, заедно със жена си имат транспортна фирма, а отскоро се занимава и с търговия с горива. На този етап не е ясно колко е пострадало неговото БМВ, тъй като малко необичайно колата веднага е преместена от блока. На мястото на палежа са останали много части от нея, което е сигурен знак, че щетите са значителни. От палежа е пострадал и паркиран в съседство джип КИА, чиято предна дясна част е съсипана. Запалили са се и складираните пред блока дърва и само бързата реакция на пожарникарите е предотвратила разпространението на пламъците. Тепърва ще се търсят причините за огненото отмъщение. Сподели:", "date": "2019.12.22", "title": "Подпалиха автомобила на един от най-добрите майстори на коли във Враца"}
{"url": "https://pik.bg/%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D0%BF%D0%BE%D0%BB%D1%81%D0%BA%D0%B8%D1%82%D0%B5-%D0%B2%D0%BB%D0%B0%D1%81%D1%82%D0%B8-%D1%81-%D0%BE%D1%81%D1%82%D1%8A%D1%80-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D0%B4%D1%83%D0%BC%D0%B8%D1%82%D0%B5-%D0%BD%D0%B0-%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D0%BF%D1%83%D1%82%D0%B8%D0%BD-%D0%B7%D0%B0-%D0%B2%D1%82%D0%BE%D1%80%D0%B0%D1%82%D0%B0-%D1%81%D0%B2%D0%B5%D1%82%D0%BE%D0%B2%D0%BD-news893245.html", "text": "Министерството на външните работи на Полша реагира остро на думите на президента на Русия Владимир Путин за Втората световна война и обвини руските власти, че изкривяват предисторията на конфликта, предава ТАСС, цитирани от „Фокус”. „С безпокойство и недоверие отбелязваме заявлението на представителите на властите на Руската федерация, включително президентът Владимир Путин, за началото и хода на Втората световна война, които представят изкривена картина на събитията“, се посочва в изявлението на Министерството на външните работи на Полша. От външнополитическото ведомство на Полша подчертават, че през 30-те години Полша се стреми да изгради нормални отношения както с Германия, така и със СССР. Според Варшава тези две държави са действали заедно в ущърб на републиката. „Думите на президента на Руската федерация подкопават съвместната работа на полски и руски експерти, както и постиженията на неговите предшественици Михаил Горбачов и Борис Елцин, които въпреки трудностите се опитаха да намерят пътя на истината и помирението в полско-руските отношения“, се казва в изявлението. На пресконференция на 19 декември руският президент Владимир Путин припомни, че Съветският съюз е последната европейска държава, подписала договор за ненападение с Германия, известен още като Пакт Молотов-Рибентроп. Държавният глава отбеляза също, че „самата Полша участва в делбата на Чехословакия“. Според президента на Руската федерация съветските войски са влезли в Полша в съответствие с тези споразумения, но „след като полското правителство загуби контрол над въоръжените си сили и върху това, което се случва на територията на Полша и самото то се намираше някъде в района на полско-румънската граница“. Държавният глава припомни събитията, предшестващи Втората световна война, във връзка с въпрос за отношението му към решението на Европейския парламент да приравни СССР с Нацистка Германия. Договорът за ненападение между СССР и Нацистка Германия е подписан в Москва на 23 август 1939 г. от председателя на Съвета на народните комисари на СССР, народния комисар по външните работи Вячеслав Молотов и германския външен министър Йоахим фон Рибентроп. Пактът е придружен от секретен допълнителен протокол за разграничаване на съветската и германската сфера на влияние в Източна Европа в случай на териториално и политическо преустройство. Той предвижда включването на Литва и Западна Полша в сферата на интересите на Германия (с прехвърлянето на Вилнюс, по това време окупиран от Полша, на Литва), а Естония, Финландия, Бесарабия и източните райони на Полша - в сферата на интересите на СССР. Сподели:", "date": "2019.12.22", "title": "Напрежение: Полските власти с остър коментар за думите на Владимир Путин за Втората световна война"}
{"url": "https://pik.bg/%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8-%D0%B4%D0%B5%D0%BF%D1%83%D1%82%D0%B0%D1%82-%D0%BF%D0%BE%D0%B4%D0%B0%D0%B4%D0%B5-%D0%B6%D0%B0%D0%BB%D0%B1%D0%B0-%D0%B7%D0%B0%D1%80%D0%B0%D0%B4%D0%B8-%D0%B8%D0%B7%D1%82%D1%80%D0%B8%D1%82%D0%B8-%D0%B4%D0%B0%D0%BD%D0%BD%D0%B8-%D0%BE%D1%82-%D1%82%D0%B5%D0%BB%D0%B5%D1%84%D0%BE%D0%BD%D0%B0-%D0%BD%D0%B0-%D1%83%D1%80%D1%81%D1%83%D0%BB%D0%B0-%D1%84%D0%BE%D0%BD-%D0%B4%D0%B5%D1%80-%D0%BB%D0%B0%D0%B9%D0%B5%D0%BD-news893248.html", "text": "Германският депутат от „Зелените” Тобиас Линднер заяви пред ДПА, че е подал жалба заради изтрити данни от мобилен телефон, използван от бившия германски министър на отбраната, а сега председател на Еврокомисията Урсула фон дер Лайен, предаде БТА, цитирана от „Дарик”. Линднер уточни, че жалбата се отнася до съмнения за унищожаване на документи. Говорител на прокуратурата коментира, че засега не знае нищо за получаването на жалба. За изтриването на данните от мобилния телефон се разбра по време на заседание при закрити врата на парламентарна комисия, разследваща предполагаеми нередности при назначаването на външни Ай Ти-експерти от министерството на отбраната, по времето когато Фон дер Лайен е заемала поста министър. Мобилният телефон е трябвало да бъде проверен в хода на разследването. Линднер, член на разследващата комисия, заяви, че заличаването на данните от телефона е равносилно на унищожаване на доказателства. Министерството на отбраната заяви, че данните от телефона са били изтрити във връзка с \"инцидент със сигурността\", а Фон дер Лайен е получила нов мобилен телефон. През януари в резултат на голяма кражба на данни в Германия, на страница в „Туитър” бяха публикувани личните данни на стотици публични личности, включително художници, медийни водещи, канцлера Ангела Меркел и тогавашния министър на отбраната. Сподели:", "date": "2019.12.22", "title": "Германски депутат подаде жалба заради изтрити данни от телефона на Урсула Фон дер Лайен"}
{"url": "https://pik.bg/%D0%B6%D0%B5%D1%81%D1%82%D0%BE%D0%BA%D0%BE-%D0%BC%D0%B5%D0%BB%D0%B5-%D0%BA%D1%80%D0%B0%D0%B9-%D0%BF%D0%B0%D0%B7%D0%B0%D1%80%D0%B4%D0%B6%D0%B8%D0%BA---%D0%BC%D0%BE%D0%BC%D0%B8%D1%87%D0%B5-%D0%B1%D0%B5%D1%80%D0%B5-%D0%B4%D1%83%D1%88%D0%B0-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-news893302.html", "text": "15-годишно момче е с опасност за живота след тежка катастрофа на входа на пазарджишкото село Братаница. При инцидента е пострадал и още един – мъж на 53 години. Детето е транспортирано в МБАЛ-Пазарджик в тежко състояние, а след като е стабилизирано – е транспортирано в реанимация на „Н.И. Пирогов“ с опасност за живота. Сигнал за инцидента е постъпил вчера около 11:20 ч. Към мястото незабавно били насочени екипи на „Пътна полиция“,Спешна помощ и Пожарна безопасност. Пристигайки на мястото, униформените установили, че 24-годишен водач на лек автомобил е предприел забранена маневра на ляв завой при излизане от бензиностанция в началото на селото, отнемайки предимството на микробус. Последвал е удар, в резултат са пострадали возещите се в леката кола. На мястото е извършен оглед, води се разследване. Сподели:", "date": "2019.12.22", "title": "Жестоко меле край Пазарджик - момиче бере душа в болница"}
{"url": "https://pik.bg/%D0%BA%D0%BC%D0%B5%D1%82%D1%8A%D1%82-%D0%BD%D0%B0-%D0%BC%D0%BE%D0%BD%D1%82%D0%B0%D0%BD%D0%B0-%D0%BE%D1%82%D1%87%D0%B5%D1%82%D0%B5-%D0%BA%D1%80%D0%B0%D1%8F-%D0%BD%D0%B0-%D1%81%D1%82%D1%80%D0%BE%D0%B8%D1%82%D0%B5%D0%BB%D0%BD%D0%B8%D1%8F-%D1%81%D0%B5%D0%B7%D0%BE%D0%BD-%D0%B2-%D0%B3%D1%80%D0%B0%D0%B4%D0%B0-%D1%81-%D1%80%D0%B5%D0%BC%D0%BE%D0%BD%D1%82-%D0%BD%D0%B0-%D0%B4%D0%B5%D1%81%D0%B5%D1%82-%D1%83%D0%BB%D0%B8%D1%86%D0%B8-news893250.html", "text": "С реконструкцията на 10 улици приключи строителния сезон в Монтана. Това отчете кметът на града Златко Живков пред радио „Видин”. Той уточнви, че със средства от бюджета са подменени подземните комуникации и е положен асфалт на част от улица \"Неофит Рилски\" и \"Стоян Марков\". С помощта на дарителя от Винище Кирил Маринов и със средства от Общината е извършен ремонт на улица \"Извора\". Напълно обновена е улица \"Индустриална\", с дължина от 3.5 км, и прилежащите и улици \"Братя Миладинови\", \"Гривица\", \"Гладстоун\", и продълженията на \"Любен Каравелов\" и \"Граф Игнатиев\". Сподели:", "date": "2019.12.22", "title": "Кметът на Монтана отчете края на строителния сезон в града с ремонт на десет улици"}
{"url": "https://pik.bg/%D1%83%D0%BD%D0%B3%D0%B0%D1%80%D1%81%D0%BA%D0%B8-%D0%B4%D0%B5%D0%BF%D1%83%D1%82%D0%B0%D1%82-%D0%BE%D0%B1%D0%B2%D0%B8%D0%BD%D0%B5%D0%BD-%D0%B2-%D1%81%D0%B5%D0%BA%D1%81%D1%83%D0%B0%D0%BB%D0%B5%D0%BD-%D1%82%D0%BE%D1%80%D0%BC%D0%BE%D0%B7-%D1%81%D0%B5-%D0%BE%D1%82%D0%BA%D0%B0%D0%B7%D0%B0-%D0%BE%D1%82-%D0%BC%D1%8F%D1%81%D1%82%D0%BE%D1%82%D0%BE-%D1%81%D0%B8-%D0%B2-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-news893161.html", "text": "Унгарският депутат Жолт Грецзи, обвинен в сексуален тормоз, съобщи днес, че се оттегля от парламента. Той отхвърли обвиненията на жената, която твърди, че се е държал по неподходящ начин с нея, но заяви, че се отказва от депутатското си място, за да не навреди на партия си - опозиционната лява Демократична коалиция, предаде Асошиейтед прес. Агенцията цитира интервю с депутата за телевизия АТV. Парламентарна съветничка на десния депутат каза, че Грецзи много пъти дсе е опитвал да флиртува с нея. Освен това унгарски медии получиха по електронна поща от анонимен изпращач недвусмислени снимки на депутата. Грецзи, който ще се оттегли на 31 декември, каза, че обвиненията срещу него са свързани с растящата популярност на неговата партия, ръководена от бившия социалистически премиер Ференц Дюрчани. Той отрече да е упражнявал сексуален тормоз срещу когото и да било. На местните избори през октомври успехът на управляващата партия ФИДЕС бе по-малка от очакваното отчасти заради секс скандал, в който бе замесен един от най-популярните кметове на партията Жолт Боркай, бивш олимпийски шампион по гимнастика. Той бе преизбран, но малко след това подаде оставка. Сподели:", "date": "2019.12.22", "title": "Унгарски депутат, обвинен в сексуален тормоз, се отказа от мястото си в парламента"}
{"url": "https://pik.bg/%D1%81%D0%BA%D0%B0%D0%BD%D0%B4%D0%B0%D0%BB-4-%D0%B3%D0%BE%D0%B4%D0%B8%D1%88%D0%BD%D0%BE-%D0%B4%D0%B5%D1%82%D0%B5-%D1%81%D1%8A%D1%81-%D1%81%D1%87%D1%83%D0%BF%D0%B5%D0%BD%D0%B0-%D1%80%D1%8A%D0%BA%D0%B0-%D0%B4%D1%8A%D1%80%D0%B6%D0%B0%D0%BD%D0%BE-%D1%87%D0%B0%D1%81%D0%BE%D0%B2%D0%B5-%D0%B2-%D0%B3%D1%80%D0%B0%D0%B4%D0%B8%D0%BD%D0%B0%D1%82%D0%B0-%D0%BB%D0%B5%D0%BB%D0%B8%D1%87%D0%BA%D0%B8%D1%82%D0%B5-%D0%BD%D0%B8%D1%89%D0%BE-%D1%82%D0%B8-%D0%BD%D1%8F%D0%BC%D0%B0-news893249.html", "text": "4-годишно дете със счупена ръка било държано около 5 часа от персонала на селска детска градина, вместо да бъде извикан по спешност медицински екип. Служителите дори се опитали да го приспят. Това става ясно от жалби на родителите до полицията, Регионалното управление по образование Агенцията за закрила на детето, съобщава \"Родопи24\". Инцидентът е станал на 10 декември, между 10.00 и 11.00 часа, в целодневна детска градина „Слънце“ в село Габрово. Вероятно друго, по-голямо дете, в сборната група бутнало 4-годишното момченце, смятат родителите му. Вместо да извикат по спешност медицински екип, служителките в детското заведение започнали да правят компреси и да успокояват малчугана с думите „Ще ти мине“ и „Нищо ти няма“. По-късно, въпреки синината, отока на ръката и плача на детето, бил направен опит то да бъде приспано. След 16.00 часа училищен автобус откарал децата до домовете им и едва след това родителите закарали детето в болницата в Кърджали, където ръката му била гипсирана. Към жалбата е прикрепен и медицински документ, от който е видно, че детето е с фрактура на двете кости на предмишницата. Сподели:", "date": "2019.12.22", "title": "СКАНДАЛ! 4-годишно дете със счупена ръка държано часове в градината, леличките: Нищо ти няма"}
{"url": "https://pik.bg/%D0%BF%D0%B0%D0%B4%D0%BD%D0%B0%D0%BB%D0%B8-%D0%B4%D1%8A%D1%80%D0%B2%D0%B5%D1%82%D0%B0-%D0%BF%D0%BE%D1%82%D1%80%D0%BE%D1%88%D0%B8%D1%85%D0%B0-%D0%BA%D0%BE%D0%BB%D0%B8-%D0%B2-%D1%81%D0%BE%D1%84%D0%B8%D1%8F-news893311.html", "text": "Паднали дървета и проблеми с тока предизвика силният вятър и в София. Десетки коли бяха засегнати от силната буря. Малко след полунощ огромно дърво е съборено от силните пориви на вятъра, блокира улица „732” в „Бояна\" и прекъсва тока. Гражданска защита се заема с отстраняването на останките. „Стресна ни дотолкова да се опитаме да възстановим тока. Може да видите, че дървото е абсолютно здраво. Не е изгнило, живо дърво”, споделя един от мъжете на местопроизшествието. В „Княжево\" дърво пада върху две коли. Щетите са изключително сериозни. Един от пострадалите автомобили е такси, което няма да бъде в движение поне месец. „Колата е лизингова, скъпа, 97 000 лева. При такситата е така. Не работиш ли - няма пари. Нито за хляб, нито за нищо. Оставам с вързани ръце”, споделя собственичката на таксито. „На собствениците на автомобили ще им се издадат служебни бележки, да послужат пред застрахователите. Но просто, за съжаление, много силен вятър, който продължи много дълго време”, обяснява Красимир Димитров, директор на дирекция „Аварийна помощ и превенция\" към Столичната община. Без сериозни щети са разминаха коли в „Горна баня\" и в Банкя, където също падна стълб, предава Би Ти Ви. Сподели:", "date": "2019.12.22", "title": "Паднали дървета потрошиха коли в София"}
{"url": "https://pik.bg/%D0%BF%D0%B0%D0%BF%D0%B0-%D1%84%D1%80%D0%B0%D0%BD%D1%86%D0%B8%D1%81%D0%BA-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B4%D0%B8-%D0%B7%D0%B0-%D0%BE%D0%BF%D0%B0%D1%81%D0%BD%D0%BE%D1%81%D1%82-%D0%BE%D1%82-%D0%BE%D1%82%D1%81%D0%BB%D0%B0%D0%B1%D0%B2%D0%B0%D0%BD%D0%B5-%D0%BD%D0%B0-%D1%85%D1%80%D0%B8%D1%81%D1%82%D0%B8%D1%8F%D0%BD%D1%81%D1%82%D0%B2%D0%BE%D1%82%D0%BE-news893205.html", "text": "Папа Франциск заклейми \"закостенялостта\" и предупреди за опасност от отслабване на християнството, предаде „Асошиейтед Прес”, цитирана от БНР. В годишните си рождественски пожелания към кардиналите, епископите и свещениците към Светия престол папа Франциск призова ватиканските бюрократи да прегърнат промяната. Посланието му изглежда беше насочено към консервативните и традиционалистките среди в Римокатилическата църква, включително в Римската курия, които все по-гласовито изразяват противопоставянето си срещу прогресивния понтификат на Франциск. Сподели:", "date": "2019.12.22", "title": "Папа Франциск предупреди за опасност от отслабване на християнството"}
{"url": "https://pik.bg/%D1%8A%D0%BD%D0%B4%D1%8A%D1%80%D0%B3%D1%80%D0%B0%D1%83%D0%BD%D0%B4-%D1%81%D1%85%D0%B5%D0%BC%D0%B8-%D0%B0%D1%80%D0%B5%D1%81%D1%82%D1%83%D0%B2%D0%B0%D0%BD%D0%B8%D1%8F%D1%82-%D0%BD%D0%B0%D1%80%D0%BA%D0%BE%D0%B1%D0%BE%D1%81-%D1%80%D0%B0%D0%B4%D0%BE-%D1%82%D0%B5%D0%BC%D0%B5%D1%80%D1%83%D1%82%D0%B0-%D0%B2%D1%8A%D1%80%D1%82%D1%8F%D0%BB-%D1%84%D0%B0%D0%B1%D1%80%D0%B8%D0%BA%D0%B0-%D0%B7%D0%B0-%D0%B0%D0%BC%D1%84%D0%B5%D1%82%D0%B0%D0%BC%D0%B8%D0%BD%D0%B8-news893281.html", "text": "Столичният наркобос с километрична биография Радослав Иванов - Темерута се превърна в поредния показно арестуван гангстер от ГДБОП. Във вторник по обяд Темерута е бил извлечен заедно с двама от бодигардовете си от тузарски бар в София от въоръжени до зъби и маскирани антимафиоти. От МВР потвърдиха официално, че Темерута е задържан, но отказаха да съобщят повече подробности. Във вторник късно вечерта гангстерът е бил въдворен в ареста на националната следствена служба на \"Г.М. Димитров\", пише столичен седмичник. Запознати с разследването разкриват, че Радо Темерута е прихванат като доставчик на наркотици по време на разследване срещу варненска банда за продажба на дрога. Преди да се стигне до задържането на софийския наркобос, във Варна бяха арестувани 9 пласьори на наркотици от квартал \"Максуда\". По непотвърдена официално информация задържаните бандити са гравитирали в близкото минало до варненския мафиот Иво Гела, който е издирван от МВР за други престъпления. Гела обаче е в неизвестност за властите, а в ъндърграунда се мълви, че той се укрива в Москва и че Темерута е човекът, който е номиниран за негов наследник. Според данни от разследващите Радо Темерута е доставял всеки месец килограми с амфетамин, както и хероинови пратки за варненската банда. Двама от задържаните в морската столица, както и защитени свидетели на прокуратурата са дали показания, че софийският бандит редовно е организирал наркопратки от София към Варна. Хероинът идвал от Турция, а Темерута го пласирал на едро из цяла България. Свидетели твърдят, че Радослав Иванов притежава и собствен цех за производство на амфетамин, базиран в софийско село и че стоката му захранвала както пазара у нас, така и в чужбина. Сподели:", "date": "2019.12.22", "title": "ЪНДЪРГРАУНД СХЕМИ: Арестуваният наркобос Радо Темерута въртял фабрика за амфетамини"}
{"url": "https://pik.bg/%D0%BF%D1%80%D0%B0%D0%B7%D0%BD%D0%B8%D1%87%D0%BD%D0%BE-%D0%BA%D0%B0%D0%BA%D0%B2%D0%BE-%D0%B4%D0%B0-%D0%BF%D0%BE%D0%B4%D0%B0%D1%80%D0%B8%D1%82%D0%B5-%D0%BD%D0%B0-%D0%BB%D1%8E%D0%B1%D0%B8%D0%BC%D0%B8%D1%82%D0%B5-%D1%85%D0%BE%D1%80%D0%B0-%D1%81%D0%BF%D0%BE%D1%80%D0%B5%D0%B4-%D0%B7%D0%BE%D0%B4%D0%B8%D1%8F%D1%82%D0%B0-news893198.html", "text": "Пазаруването на подаръци за Коледа е изключително натоварващо нервната система задължение. Ако трябва да купите нещо за близък човек, се съобразявате с това от какво се нуждае той и какво сте му взели до момента. От друга страна, когато се налага да си разменяте подаръци в офиса, нямате свежи идеи, защото не познавате достатъчно колегата. Накрая се получава едно изтощително обикаляне и висене по опашки, след което човек се зарича повече да не се захваща с подобни неща. Колкото и добре да познавате близките си, със сигурност поне един път на Коледа сте били в положение, в което се чудите какво да му подарите. Търсейки идеалния подарък, може да се допитате до астрологията и да научите предпочитанията на всяка зодия. По този начин ще направите по-бърз избор. Стрелецът, например, би се зарадвал от някакви по-шикозни предмети или нещо за пътуване. За Водолеите пък не се притеснявайте да купите козметика. Те все бързат и нямат време да обърнат малко внимание на себе си. Те искат да са лидери в живота. Покажете им, че са специални, като им подарите нещо, което ще повдигне тяхното самочувствие и ще ги вдъхнови за успехи. Това може да бъде някаква дреха, която да покаже стройната им фигура или пък ваучер за екскурзия или концерт. Телците са чувствителни натури и всяко нещо, поднесено с желание, ще трогне душата им. Избирайки подарък, обърнете вниманието на качеството, защото за родените под този знак количеството не е толкова важно. Ще ги зарадвате с марков парфюм или хубава козметика, независимо от разфасовката, пише Tialoto.bg Представителите на тази зодия имат въображение и биха се зарадвали на по-оригинални подаръци, изработени ръчно. За тях значи много, ако притежават някакъв уникат. Дори и да са споменали, че харесват нещо, не бързайте, а обмислете внимателно покупката, защото те често си сменят мнението. Раците са домошари и всичко, свързано с мястото, където се чувстват най-сигурни, ще им допадне. Те са сантиментални и пазят всичко прилежно. Ето защо ако изберете нещо, свързано с вашето приятелство или мил спомен, ще ги разчувства. Ръководените от този знак са истински щастливи, когато някой, който не са чували скоро, се сети за тях на Коледа и ги изненада. Представителите на тази зодия обичат да са център на вниманието. Те правят доста интересни и скъпи подаръци, като очакват същото от другите. Те обичат да проверят късмета си чрез лотарията или като участват в разни игри. Затова може да купите един билет за тото. Ако не знаете какво да подарите, по-добре вземете ваучер, за да не останат обидени с безсмислени подаръци. Трудна задача, Девите са перфекционисти и дори криво залепената хартия на подаръка без панделка ще им направи впечатление. Ще ви улесним с това, че те предпочитат практичните подаръци. Просто ги разпитайте или наблюдавайте от какво имат нужда. Топъл шал, чаша за кафе или пък нов тефтер, винаги ще са им от полза. Това е един от знаците, управляван от Венера. Затова той има усет към красивото и изтънченото повече от останалите. Ако наистина искате да ги зарадвате, купете два билета за някой спектакъл, на който да отидете заедно. Просто Везните не обичат да са сами, а да споделят преживяването с някого. Прекалено страстни и потайни, Скорпионите се нуждаят от по-специален подарък. Дори и да не го показват, те са чувствителни и с удоволствие ще седнат да прочетат романа, който им подберете. Заложете на опаковката, защото хората от този знак ще обърнат внимание на това. Забравете за сантименталностите, защото Скорпионите също са по по-практичните подаръци. Каквото и да им подарите, те ще ви кажат в очите, ако не им харесва. При избора трябва да се съобразите с това, че те са авантюристи, обичат купоните и пътешествията. Затова, ако им вземете топло одеяло за зимата или пухкави чехли, не очаквайте да се впечатлят особено. Хората с тази зодия държат да са заобиколени от любимите хора на Коледа. За тях не са толкова важни подаръците, но пък ще ви разкритикуват, ако нещо не им хареса. Ще ги зарадвате с нещо, което няма да изгуби стойността си във времето. Козирозите обичат комфорта и ще се зарадват на хубава книга или пък пухкава пижама. Водолеите се раздават за другите и често не им остава време за самите тях. Купувайки подаръци за близките, пренебрегват собствените си желания и нужди. Ето защо помислете за подарък, чрез който да се отпуснат – масаж, спа или козметична процедура. Иначе те ценят приятелите си и не биха ги огорчили, ако им споделят, че не си харесват подаръка. Те са емоционални личности със свой вкус. Понякога са прекалено претенциозни и затова ще ви е трудно да им угодите. Книга с някоя вълнуваща любовна история или пособия за ръчна изработка ще се харесат на Рибите, които са доста креативни и обичат да изработват най-различни неща, които обикновено подаряват на другите. Тематичен подарък – уникална висулка за елха или весела термочаша с еленчета, ще ги усмихнат. Овен (21 март – 19 април) Телец (20 април – 20 май) Близнаци (21 май – 20 юни) Рак (21 юни – 22 юли) Лъв (23 юли – 22 август) Дева (23 август – 22 септември) Везни (23 септември – 22 октомври) Скорпион (23 октомври – 21 ноември) Стрелец (22 ноември – 21 декември) Козирог (22 декември - 20 януари) Водолей (20 януари – 18 февруари) Риби (19 февруари – 20 март) Сподели:", "date": "2019.12.22", "title": "ПРАЗНИЧНО: Какво да подарите на любимите хора според зодията"}
{"url": "https://pik.bg/%D1%82%D1%80%D1%8A%D0%BC%D0%BF-%D0%BF%D0%BE%D0%BA%D0%B0%D0%BD%D0%B8-%D0%B1%D0%BE%D1%80%D0%B8%D1%81-%D0%B4%D0%B6%D0%BE%D0%BD%D1%81%D1%8A%D0%BD-%D0%B4%D0%B0-%D0%BF%D0%BE%D1%81%D0%B5%D1%82%D0%B8-%D0%B1%D0%B5%D0%BB%D0%B8%D1%8F-%D0%B4%D0%BE%D0%BC-news893256.html", "text": "Според изданието Джонсън е получил покана да направи официално посещение в Съединените щати, за да бъдат обсъдени търговските отношения между двете страни, след като Великобритания напусне ЕС. Източници от Даунинг Стрийт съобщават, че страните все още не са обсъдили точния график на посещението. В същото време източник, близък до Белия дом, заяви, че \"е обсъден вариант за средата на януари\". \"Ясно е, че и двете страни искат това да се случи някъде в началото на 2020 г.\", цитира го изданието. Вестникът добавя, че в Обединеното кралство не искат Джонсън да бъде въвлечен в скандал заради импийчмънта на Тръмп и че не трябва да се очаква премиерът да посети САЩ по-рано от февруари 2020 година. Президентът на САЩ Доналд Тръмп покани британския премиер Борис Джонсън да посети Белия дом по-рано тази година, съобщи Sunday Times, позовавайки се на източници. Сподели:", "date": "2019.12.22", "title": "Тръмп покани Борис Джонсън да посети Белия дом"}
{"url": "https://pik.bg/%D0%BF%D0%BE%D1%81%D0%BB%D0%B0%D0%BD%D0%B8%D0%BA%D1%8A%D1%82-%D0%BD%D0%B0-%D1%81%D0%B0%D1%89-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D1%81%D1%80%D0%B5%D1%89%D1%83-%E2%80%9E%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2%E2%80%9D-%D1%81%D0%B0-%D0%B2-%D0%B8%D0%BD%D1%82%D0%B5%D1%80%D0%B5%D1%81-%D0%BD%D0%B0-%D0%B5%D0%B2%D1%80%D0%BE%D0%BF%D0%B0-news893208.html", "text": "Американският посланик в Берлин Ричард Гренел заяви, че санкциите на САЩ срещу „Северен поток – 2“ са приети в интерес на Европа. Той посочи това в интервю пред Bild, цитирано от ТАСС и „Фокус”. „15 европейски страни, Европейската комисия и Европейския парламент – всички те изразиха безпокойството си във връзка с проекта. Те ни казаха, че САЩ трябва да подкрепят усилията им. Затова санкциите са много проевропейско решение“, заяви дипломатът. Той подчерта, че ограниченията нарочно са създадени „максимално индивидуални, целенасочени и точни“, тъй като засягат само малка част от проекта. Според Гренел целта на Съединените щати от времето на администрацията на Барак Обама е „да предотвратят една страна да придобие твърде голямо влияние в Европа благодарение на енергията“. Сенатът на САЩ одобри законопроект за националната отбрана за фискалната 2020 година (б.р. от 1 октомври), който задължава администрацията да наложи санкции на руските газопроводи \"Северен поток-2\" и \"Турски поток\". На 11 декември Камарата на представителите гласува за документа. В петък той беше подписан от американския президент Доналд Тръмп и влезе в сила. На този фон базираната в Швейцария Allseas, компания за полагане на тръби за газопровода \"Северен поток-2\", обяви, че спира на работата по газопровода в събота. Германското правителство счете санкциите за намеса в европейските работи. Сподели:", "date": "2019.12.22", "title": "Посланикът на САЩ в Германия: Санкциите срещу „Северен поток-2” са в интерес на Европа"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B0%D0%BD%D1%82%D0%BE%D0%BD-%D1%82%D0%BE%D0%B4%D0%BE%D1%80%D0%BE%D0%B2-%D1%81%D0%BA%D0%BE%D1%87%D0%B8-%D0%BE%D1%81%D1%82%D1%80%D0%BE-%D0%BD%D0%B0-%D0%B5%D0%BB%D0%B5%D0%BD%D0%B0-%D0%B9%D0%BE%D0%BD%D1%87%D0%B5%D0%B2%D0%B0-%D0%B7%D0%BD%D0%B0%D0%B5-%D0%BB%D0%B8-%D0%BA%D0%BE%D0%B3%D0%BE-%D0%B7%D0%B0%D1%89%D0%B8%D1%82%D0%B0%D0%B2%D0%B0-%D0%BE%D1%84%D1%88%D0%BE%D1%80%D0%BA%D0%B0-%D0%BC%D0%B8%D0%BB%D0%B8%D0%BE-news893299.html", "text": "китайския автономен регион Синцзян-Уйгур по време на дебат във връзка с положението на уйгурите в Китай (аферата „Чайна кейбълс“). Знае ли кого \"защитава\" Офшорка Милиончева, когато се застъпва за правата на уйгурите? Китайските сепаратисти-радикали от етническите уйгури, които искат да създадат в спокойния засега Синдзян-уйгурски автономен регион на Китай независима ИСЛЯМСКА държава, от години отиват в чужбина, за да се присъединят към Ислямска държава, където се обучаваха и воюваха в Ирак и Сирия. Скандалът около Елена Йончева не стихва. Евродепутатката изпратена от българските избиратели да защитава националния интерес реши да се бори за правата Техните цели са да спечелят по-голямо признание от страна на международните терористични групировки, да ос игурят канали за контакти и да придобият „реален боеви опит“, а след това да \"предадат знанията\" си в Китай. Милиончева е на път да сътвори чутовен международен скандал, докато лобира за ислямистите-уйгури. И ВИНАТА ЗА ТОВА НОСИ ЛИЧНО КОРНЕЛА! Тя наложи обвинената в пране на пари в особено големи размери Офшорка за водач на листата на терористичната банда БСП на евроизборите! Сподели:", "date": "2019.12.22", "title": "ПЪРВО В ПИК: Антон Тодоров скочи остро на Елена Йончева: Знае ли кого \"защитава\" Офшорка Милиончева, когато се застъпва за правата на уйгурите"}
{"url": "https://pik.bg/%D0%B7%D0%B0%D0%B4%D1%8A%D1%80%D0%B6%D0%B0%D1%85%D0%B0-%D1%87%D0%B5%D1%82%D0%B8%D1%80%D0%B8%D0%BC%D0%B0-%D1%81-%D0%BD%D0%B0%D1%80%D0%BA%D0%BE%D1%82%D0%B8%D1%86%D0%B8-%D0%BA%D1%80%D0%B0%D0%B9-%D0%BF%D0%B0%D0%B7%D0%B0%D1%80%D0%B4%D0%B6%D0%B8%D0%BA-news893258.html", "text": "Четирима души са задържани за притежание на наркотици за времето от петък до тази сутрин, съобщиха от пресцентъра на ОДМВР-Пазарджик, цитирани от „Трафикнюз”. Според информацията, в петък на кръстовище в Панагюрище служители на управлението извършили проверка на 18-годишен от панагюрското село Баня. У него било открито малко топче с неправилна форма, като съдържанието му се оказало амфетамин. Същача вечер аналогична ситуация се разиграла и на улица в областния град. Автопатрул при РУ-Пазарджик проверил 31-годишен от беловското село Момина Клисура. У него униформените намерили малко пликче с амфетамин и още едно с марихуана. По същия начин са засечени 32-годишен от село Огняново и 31-годишен от село Мирянци. Първият бил с пликче марихуана, а вторият с кокаин. Всички мъже са задържани в арестите на полицейските управления в Пазарджик и Панагюрище. Спрямо тях са образувани бързи производства. Сподели:", "date": "2019.12.22", "title": "Задържаха четирима с наркотици край Пазарджик"}
{"url": "https://pik.bg/%D1%82%D1%80%D0%B0%D0%BD%D1%81%D1%84%D0%B5%D1%80%D0%BD%D0%B0-%D0%B1%D0%BE%D0%BC%D0%B1%D0%B0-%D0%BD%D0%B0-%D0%B3%D0%B5%D1%80%D0%B5%D0%BD%D0%B0-%D1%81%D0%B8%D0%BC%D0%B5%D0%BE%D0%BD-%D1%81%D0%BB%D0%B0%D0%B2%D1%87%D0%B5%D0%B2-%D0%BF%D0%BE%D0%B4%D0%BF%D0%B8%D1%81%D0%B0-%D0%B8-%D1%81%D0%B5-%D0%B2%D1%80%D0%B5%D1%87%D0%B5-%D0%B2-%D0%BB%D1%8E%D0%B1%D0%BE%D0%B2-%D0%BD%D0%B0-%D0%BB%D0%B5%D0%B2%D1%81%D0%BA%D0%B8-news893305.html", "text": "Националът Симеон Славчев вече е футболист на Левски. Полузащитникът подписа тригодишен контракт със \"сините\". Мони заяви, че от малък симпатизира на 26-кратните шампиони и доста развълнуван от трансфера. \"Чувствам се доста развълнуван, желанието ми беше да бъда тук. От малък съм левскар, закърмен съм с тази идея, израснал съм в сектор \"Б\". Не мисля, че това е крачка назад. Защо да е крачка назад?! В Левски се работи много, познавам треньора добре, намирам се на точното място. Направил съм си сметката, левскар съм и винаги една от мечтите ми е била да съм на \"Герена\". С течение на събитията и обстоятелствата се отвори възможност за Левски, искам да бъда тук. Искам да почувствам какво е да играеш на \"Герена\". Досега съм бил тук само като привърженик\", каза Славчев. \"В Карабах в последно време не получавах шанс за изява, но не съм спирал да тренирам. За началото на зимната подготовка ще съм във форма. Не е времето сега да казвам какви са личните ми амбиции. Ако някой си мисли, че българското първенство е много слабо и лесно се играе, попитайте чужденците, които идват тук, колко от тях са успели. Първенството не е лесно\", добави бившият играч на Литекс, Спортинг и Лехия (Гданск). Сподели:", "date": "2019.12.22", "title": "Трансферна бомба на \"Герена\": Симеон Славчев подписа и се врече в любов на Левски"}
{"url": "https://pik.bg/%D0%B2-%D0%BC%D0%B5%D0%B7%D0%B4%D1%80%D0%B0-%D1%82%D1%8A%D1%80%D1%81%D1%8F%D1%82-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B8-%D0%B7%D0%B0-%D1%81%D0%B0%D0%BD%D0%B8%D1%80%D0%B0%D0%BD%D0%B5-%D0%BD%D0%B0-%D0%B6%D0%B8%D0%BB%D0%B8%D1%89%D0%B0-news893257.html", "text": "Община Мездра организира информационна среща във връзка с третата процедура за подбор на проекти BG16RFOP001-2.003 „Енергийна ефективност в периферните райони-3” по Приоритетна ос 2 „Подкрепа за енергийна ефективност в опорни центрове в периферните райони” на Оперативна програма „Региони в растеж” (ОПРР) 2014-2020 г., съобщава „Конкурент”. Срещата ще се състои на 27 декември (петък) от 10:00 часа в Заседателната зала на Община Мездра (гр. Мездра, ул. „Христо Ботев“ №27, ет. IV). На нея ще бъдат разяснени условията за кандидатстване за изпълнение на мерки за енергийна ефективност в многофамилни жилищни сгради. Пакетът документи за кандидатстване по процедурата е публикуван на интернет сайта на ОПРР, в меню: ОП „Региони в растеж”, под меню: Актуални процедури, както и в Информационната система за управление и наблюдение на средствата от ЕС в България (ИСУН 2020). Подробна информация за процедурата, начина на кандидатстване и образците на необходимите документи е налична на уеб страницата на ОПРР: www.bgregio.eu , в меню „Кандидатстване“, под меню „Актуални схеми“. Същата информация е налична и на официалния сайт на Община Мездра: https://www.mezdra.bg/, в Секция „Енергийна ефективност на жилищни сгради в гр. Мездра“. Община Мездра кани всички собственици на самостоятелни обекти в многофамилни жилищни сгради да участват в срещата. Сподели:", "date": "2019.12.22", "title": "В Мездра търсят кандидати за саниране на жилища"}
{"url": "https://pik.bg/%D0%B7%D0%B2%D0%B5%D0%B7%D0%B4%D0%BD%D0%B8-%D0%BD%D0%B0%D0%B2%D0%B8%D1%86%D0%B8-%D0%BB%D0%B8%D0%BB%D0%B8-%D0%B8%D0%B2%D0%B0%D0%BD%D0%BE%D0%B2%D0%B0-%D0%BF%D0%B5%D1%87%D0%B5-%D0%B1%D0%B0%D0%BD%D0%B8%D1%86%D0%B0-%D0%B7%D0%B0-%D0%BA%D0%BE%D0%BB%D0%B5%D0%B4%D0%B0---%D0%B5%D1%82%D0%BE-%D0%BA%D0%BE%D0%B8-%D0%B3%D0%BE%D1%81%D1%82%D0%B8-%D1%89%D0%B5-%D0%BF%D0%BE%D0%BA%D0%B0%D0%BD%D0%B8-%D0%BF%D1%80%D0%B8%D0%BC%D0%B0%D1%82%D0%B0-%D0%BD%D0%B0-%D0%BF%D1%80%D0%B0-news892879.html", "text": "Въпреки звездния си ореол, Лили Иванова също пече баница по Коледа като обикновените българи. Естрадната прима дори с огромно удоволствие приготвя традиционното българско ястие, като влага в него цялата любов, с която изпълнява и песните си. Изпълнителката на \"Панаири\" обаче прави това изключително рядко и само за специални поводи. Коледа е именно такова време и Лили посреща в луксозния си дом любимите си племенници, сестри и внуци. За тях реди баницата, на която я е научила майка й Мария. Приготвя се с обичайните точени кори и на-малко с 8 яйца за две тави. Тайната на звездата е, че слага и няколко лъжички майноза. Иванова поднася баницата на мраморна маса с порцеланови чинии и сребърни прибори. За деликатеса Лили се отредила и специална италианска тава, подарена й от Митко Щерев. Певицата черпи гостите си на Коледната трапеза и с цедено кисело мляко с мед и орехи. Винаги уточнява, че млякото е пълномаслено, а орехите - от родния Кубрат, пише седмичник. Сподели:", "date": "2019.12.22", "title": "ЗВЕЗДНИ НАВИЦИ: Лили Иванова пече баница за Коледа - ето кои гости ще покани примата на празничната си трапеза..."}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B3%D0%B0%D0%BB%D0%B0-%D0%BF%D1%80%D1%8A%D1%81%D0%BA%D0%B0-%D0%BF%D0%BE-1000-%D0%BB%D0%B5%D0%B2%D0%B0-%D0%B7%D0%B0-%D0%BE%D0%B1%D1%8F%D0%B4-%D0%BF%D0%B0%D0%BF%D0%B0%D1%80%D0%B0%D1%88%D0%BA%D0%B8-%D1%81%D0%BD%D0%B8%D0%BC%D0%BA%D0%B8-news890646.html", "text": "Водещата на „На кафе“ Гала води висок стандарт на живот, присъщ на световните знаменитости. Фотографите на „Ретро“ уловиха тв звездата на семеен обяд в ултраскъп столичен ресторант. В 5-звездното заведение, намиращо се в хотел в баровския квартал „Бояна“, Гала се наслаждаваше на маса, препълнена с ВИП блюда, в компанията на семейството си. Първо край трапезата се събраха тя, половинката ѝ Стефан, майка ѝ и племенничката ѝ от Америка, а по-късно към тях се присъединиха и щерката на водещата с гаджето си. Сервитьорите в ресторанта спринтираха един след друг до масата на блондинката, която не спря да поръчва засукани ястия, без да се интересува от цените им. Справка с менюто показва, че порция телешки жулиени например струва 34,50 лв., а стекът – 42,50 лв. За един семеен обяд там телевизионерката пръскала по хиляда лева, без да ѝ мигне окото. След като роднинската гощавка приключи, водещата и близките ѝ излязоха вкупом от ресторанта. Те дълго се сбогуваха един с друг, прегръщайки и целувайки се, а последен вратата на 5-звездния хотелски комплекс напусна кандидат-зетят на тв звездата. Впечатление направи, че Константин, който вече живее на семейни начала с дъщерята на Гала – Мари, е с гипсиран крак и се придвижва едва-едва, с помощта на две патерици. Как се е контузил любимият на Мари и колко сериозни са пораженията по крайника му, не е ясно. Припомняме, че Константин, който е син на друга тв водеща - Джуджи, живее втори живот, защото преди години скочи от 6-ия етаж заради любовна мъка и се размина на косъм със смъртта. Разделяйки се пред вратата на хотела, Гала, майка ѝ и Стефан се запътиха към паркирания им отпред джип беемве. Крачейки към скъпарското возило, водещата на „На кафе“ гордо носеше на ръката си шармантна дамска чанта, част от последната колекция на „Луи Вюитон“ за 4636 лева. Сподели:", "date": "2019.12.22", "title": "САМО В ПИК И \"РЕТРО\": Гала пръска по 1000 лева за обяд (ПАПАРАШКИ СНИМКИ)"}
{"url": "https://pik.bg/%D0%BA%D0%B0%D0%BF%D0%B0%D0%BD-%D0%B7%D0%B0-%D0%B8%D0%B7%D0%B2%D0%B5%D1%81%D1%82%D0%B5%D0%BD-%D0%B4%D0%B8%D0%BB%D1%8A%D1%80-%D0%B2-%D1%81%D0%B0%D0%BD%D0%B4%D0%B0%D0%BD%D1%81%D0%BA%D0%B8-%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D1%83%D1%88%D0%BA%D0%BE-%D1%81%D0%BB%D0%B5%D0%B4-%D0%BD%D0%B0%D1%80%D0%BA%D0%BE%D1%81%D0%B4%D0%B5%D0%BB%D0%BA%D0%B0-%D0%B2-%D1%82%D0%B0%D0%B9%D0%BD%D0%BE%D1%82%D0%BE-%D0%BC%D1%83-%D0%BB%D1%8E%D0%B1%D0%BE%D0%B2%D0%BD%D0%BE--news893259.html", "text": "Известният наркодилър от Сандански Николай Димитров с прякор Ушко бе арестуван в Сандански при полицейска операция. Ушко е бил обект на наблюдение от страна на криминалистите и късно в събота през нощта полицаите атакували. Задържали най-напред младо момче, у което е намерен кокаин, купен от Ушко. Веднага след това е арестуван и дилъра Ушко. При обиск в дома му на улица \"Стефан Карчев \"са открити 250 грама кокаин, разфасован и приготвен за продажба. В Сандански Ушко е добре познат. Говори се, че е в близки отношения със съпругата на известен бос в ъндърграунда на курортния град, който в момента излежава присъда за убийство, съобщава \"Струма.ком\". Двамата имали тайна квартира, в която именно са намерени и наркотиците. Съдът в Сандански ще гледа мярката му за неотклонение. Сподели:", "date": "2019.12.22", "title": "Капан за известен дилър в Сандански! Арестуваха Ушко след наркосделка, в тайното му любовно гнездо откриха кокаин"}
{"url": "https://pik.bg/%D0%BD%D0%BE%D0%B2%D0%B0-%D0%BE%D1%80%D0%B3%D0%B0%D0%BD%D0%B8%D0%B7%D0%B0%D1%86%D0%B8%D1%8F-%D0%BD%D0%B0-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D1%82%D1%80%D0%B8-%D0%BF%D0%BB%D0%BE%D0%B2%D0%B4%D0%B8%D0%B2%D1%81%D0%BA%D0%B8-%D0%BA%D1%80%D1%8A%D1%81%D1%82%D0%BE%D0%B2%D0%B8%D1%89%D0%B0-news893260.html", "text": "Нова организация на движението на три пловдивски кръстовища е въведена от днес, съобщава „Трафикнюз” На кръстовищата на бул. „Княгиня Мария Луиза“ и бул. „Източен“, бул. „Източен“ и ул. „Богомил“, ул. „Васил Левски“ и бул. „Дунав“ от днес е въведена нова организация на движението. Това съобщи директорът на ОП „Организация и контрол на транспорта“ инж. Пламен Вълков. Секции за десен завой са добавени към светофарните уредби, като целта е да се облекчи трафикът. Поради технически причини с няколко дни се отлага реорганизацията на кръстовището между булевардите „Руски“ и „Шести септември“. Промяна на движението предстои и на други проблемни кръстовища по съгласувани с Пътна полиция проекти. Сподели:", "date": "2019.12.22", "title": "Нова организация на движението на три пловдивски кръстовища"}
{"url": "https://pik.bg/%D1%88%D0%B0%D1%88-%D0%BF%D0%BE%D1%80%D0%BE%D1%88%D0%B5%D0%BD%D0%BA%D0%BE-%D0%B7%D1%8F%D0%BF%D0%B0%D0%BB-%D1%81-%D0%BA%D0%B0%D0%BC%D0%B5%D1%80%D0%B8-%D0%B3%D0%BE%D0%BB%D0%B8-%D0%B6%D0%B5%D0%BD%D0%B8-%D0%B2-%D1%81%D1%8A%D0%B1%D0%BB%D0%B5%D0%BA%D0%B0%D0%BB%D0%BD%D1%8F-news893261.html", "text": "Бившият президент на Украйна Петро Порошенко е следил посетителите в спортния си клуб чрез скрити видеокамери в съблекалните. Сътрудниците на Държавното бюро за разследване са направили обиск в спортния клуб на Порошенко. Там те са открили във всички ъгли видеокамери, с които посетителите били наблюдавани и подслушвани в съблекалните, съобщава Русская Весна\". Бившият депутат от Върховната рада Евгений Мураев нарече след това разкритие бившия държавен лидер \"болно и увредено същество\". \"Бях уверен, че няма накъде да падне по-ниско... Тъпо, алчно, дребно, жалко, болно и увредено същество\", написа Мураев във Фейсбук. Политикът отбелязва, че може само да се гадае какви са били причините Порошенко да следи посетителите в спортния клуб. Сподели:", "date": "2019.12.22", "title": "ШАШ! Порошенко зяпал с камери голи жени в съблекалня"}
{"url": "https://pik.bg/%D0%BA%D0%B8%D1%82%D0%B0%D0%B9%D1%81%D0%BA%D0%B0-%D0%BA%D0%BE%D0%BC%D0%BF%D0%B0%D0%BD%D0%B8%D1%8F-%D0%BE%D1%82%D0%BA%D1%80%D0%B8-%D0%BD%D0%B0%D1%85%D0%BE%D0%B4%D0%B8%D1%89%D0%B5-%D0%BD%D0%B0-%D0%B7%D0%BB%D0%B0%D1%82%D0%BE-%D1%81%D1%80%D0%B5%D0%B1%D1%80%D0%BE-%D0%B8-%D0%BC%D0%B5%D0%B4-%D0%B2-%D1%81%D1%8A%D1%80%D0%B1%D0%B8%D1%8F-news893263.html", "text": "Китайската компания Zhejiang Mining, стратегически партньор на „РТБ-Бор“, в сътрудничество с Института за минно дело и металургия на Бор, започна подготовката на основния проект за експлоатацията на подземната мина на река Борска, съобщава скопската електронна медия „24 Инфо“, цитирана от „Фокус”. Според оценките на китайците находището разполага с резерви от близо четири милиона тона мед, 130 тона злато и повече от 1 000 тона сребро, стойността на които е над 30 млрд. долара. Уточнява се, че геоложките резерви гарантират най-малко половин век експлоатация на находището. Предполага се, че в река Борска има повече от 1 млрд. тона руда със средно съдържание на един процент мед, което е близо три пъти повече от използваните в момента рудници на „РТБ-Бор“. Най-малко 150 млн. евро трябва да бъдат инвестирани за започването на минните дейности. Сподели:", "date": "2019.12.22", "title": "Китайска компания откри находище на злато, сребро и мед в Сърбия"}
{"url": "https://pik.bg/%D0%BD%D0%B5%D0%B2%D0%B5%D1%80%D0%BE%D1%8F%D1%82%D0%BD%D0%B0-%D0%B8%D1%81%D1%82%D0%BE%D1%80%D0%B8%D1%8F-%D0%BC%D0%B8%D1%82%D0%BD%D0%B8%D1%87%D0%B0%D1%80-%D0%BD%D0%B0-%D0%BA%D0%B0%D0%BB%D1%8A%D0%BF-%D1%81-%D0%BB%D1%8E%D0%B1%D0%BE%D0%B2%D0%BD%D0%B8%D1%86%D0%B0-%D0%B6%D0%B5%D0%BD%D0%B0-%D0%BC%D1%83-%D0%BF%D0%BB%D0%B0%D1%87%D0%B5-%D0%BF%D1%80%D0%B5%D0%B4-%D0%B7%D0%B0%D0%BA%D0%BB%D1%8E%D1%87%D0%B5%D0%BD%D0%B0%D1%82%D0%B0-%D0%B2%D1%80%D0%B0%D1%82%D0%B0---%D0%BC%D0%B8-news890835.html", "text": "Истинска сцена като от любовен филм се открила пред свидетели и сили на реда. Пожарникари и ченгета спипали бургаски митничар на калъп с любовница, докато провеждали акция по спасяването му. Трагикомичната история се разиграла във вторник по обед в центъра на Бургас. Целият екшън с любовния триъгълник се случил заради разтревожената съпруга на митничаря. Предишната нощ тя била извън града и половинката й не я очаквал, пише в. \"Монитор\". Тя обаче се прибрала предсрочно сутринта и установила, че вратата е залостена отвътре. След като не успяла да влезе в дома си, притеснената жена започнала да звъни по телефона на съпруга си. Той обаче не вдигал. Звъняла и на входния звънец, тропала по вратата, но никой не отговарял. Разтревожена не на шега, съпругата се обадила и в службата на мъжа си, откъдето я информирали, че той не е идвал изобщо на работа, а никой от колегите му не знаел каква е причината за отсъствието. Тогава жената се обадила в полицията и съобщила, че нещо лошо се е случило с половинката й, помолила униформените да побързат и да разбият вратата. Когато полицаите пристигнали на място, огнеборците вече били на позиция и разрязвали входната врата с флекс машина. През това време съпругата треперела пред апартамента, обляна в сълзи, и била убедена че любимият й лежи в несвяст. Оказала се права, но само до някъде. След като пожарникарите срязали входната врата, се оказало, че съпругът наистина лежи в спалнята, в прегръдките на любовница. Прелюбодейците били заварени буквално \"на калъп\". Когато видели конфузната картина, огнеборци и полицаи деликатно се оттеглили. А секунда по-късно съседите станали свидетели на чутовен скандал. Тревогата на съпругата мигом се изпарила и преминала в буйна ярост. Тя нахлула в семейното гнездо и с неистови викове започнала да мята през прозореца дрехите на мъжа си и на съперницата си Неканената гостенка бързо напуснала на бегом по стълбите, а комшиите видели след нея да притичва и митничарят. Те очакват комичната сага да завърши със светкавичен развод. Куриозната случка обиколи за часове морския град и е най-пикантната клюка. От полицията обаче дискретно запазиха мълчание, като единствено потвърдиха, че са получили сигнал за притеснена съпруга, която потърсила съдействие, защото мислела, че животът на мъжа й е в опасност. Любовна драма се разигра в бургаския квартал „Възраждане” в късния следобед във вторник. Заради спешността на ситуацията пожарната и полицията били вдигнати на крак. Сподели:", "date": "2019.12.22", "title": "НЕВЕРОЯТНА ИСТОРИЯ: Митничар на калъп с любовница, жена му плаче пред заключената врата - мисли го за мъртъв! Пожарникари и полицаи нахлуват с флекс при голите птички"}
{"url": "https://pik.bg/%D1%81%D0%B0%D0%BC%D0%BE-%D0%B7%D0%B0-%D0%B4%D0%B2%D0%B0-%D0%B4%D0%BD%D0%B8-%D0%BD%D0%B0%D0%B9-%D0%BC%D0%B0%D0%BB%D0%BA%D0%BE-25-000-%D0%B4%D1%83%D1%88%D0%B8-%D1%81%D0%B0-%D0%B8%D0%B7%D0%B1%D1%8F%D0%B3%D0%B0%D0%BB%D0%B8-%D0%BE%D1%82-%D0%B8%D0%B4%D0%BB%D0%B8%D0%B1-%D0%B2-%D1%82%D1%83%D1%80%D1%86%D0%B8%D1%8F-news893270.html", "text": "Най-малко 25 000 цивилни граждани са избягали от северозападния сирийски регион Идлиб в Турция през последните два дни, на фона на засилените бомбардировки на сирийските и руски сили, предаде Ройтерс. Турският президент Реджеп Ердоган заяви, че 50 000 души бягат от Идлиб към сирийската граница с Турция. В петък дълга опашка от превозни средства напусна контролирания от опозицията град Маарат ал Нуман. Държавната анадолска агенция съобщи, че 25-те хиляди идващи от Идлиб са различни от 50-те хиляди, за които говори Ердоган. Сподели:", "date": "2019.12.22", "title": "САМО ЗА ДВА ДНИ: Най-малко 25 000 души са избягали от Идлиб в Турция"}
{"url": "https://pik.bg/%D1%85%D0%B0%D1%80%D0%B8-%D0%B8-%D0%BC%D0%B5%D0%B3%D0%B0%D0%BD-%D1%89%D0%B5-%D0%BF%D1%80%D0%B5%D0%BA%D0%B0%D1%80%D0%B0%D1%82-%D0%BA%D0%BE%D0%BB%D0%B5%D0%B4%D0%BD%D0%B8%D1%82%D0%B5-%D0%BF%D1%80%D0%B0%D0%B7%D0%BD%D0%B8%D1%86%D0%B8-%D0%B2-%D0%BA%D0%B0%D0%BD%D0%B0%D0%B4%D0%B0-news893169.html", "text": "Канцеларията на принц Хари потвърди, че той и семейството му ще бъдат в Канада за коледните празници. Престолонасленикът, съпругата му Меган и 7-месечният им син Арчи ще пропуснат традиционното коледно събиране, организирано от кралица Елизабет в имението й Сандрингам. Снощи представители на Бъкингамския дворец потвърдиха, че семейството на Хари е в Канада, но не дадоха повече подробности. Преди да се омъжи за Хари, Мегън е живяла дълги години в Канада, където се снима в сериала \"Костюмари\". Канадският премиер Джъстин Трюдо приветства семейството с публикация в Туитър. \"Принц Хари, Мегън, Арчи, всички ние ви пожелаваме спокоен и приятен престой в Канада\", написа той. \"Тук сте сред приятели и винаги сте добре дошли\", добави Трюдо. Съпружеската двойка си взема почивка от кралските задължения, отбелязва Асошиейтед прес. Хари беше казал, че той и брат му принц Уилям в момента се намират на различни места. Хари освен това беше изразил недоволство, че медиите отразявали прекалено натрапчиво живота на младото му семейство. Сподели:", "date": "2019.12.22", "title": "Хари и Меган ще прекарат коледните празници в Канада"}
{"url": "https://pik.bg/%D0%BF%D0%BE%D0%B6%D0%B0%D1%80%D0%BD%D0%B0%D1%82%D0%B0-%D0%B2-%D1%81%D0%BE%D1%84%D0%B8%D1%8F-%D1%80%D0%B0%D0%B1%D0%BE%D1%82%D0%B8-%D0%BF%D0%BE-53-%D1%81%D0%B8%D0%B3%D0%BD%D0%B0%D0%BB%D0%B0-%D0%B7%D0%B0%D1%80%D0%B0%D0%B4%D0%B8-%D1%81%D0%B8%D0%BB%D0%BD%D0%B8%D1%8F-%D0%B2%D1%8F%D1%82%D1%8A%D1%80-news893278.html", "text": "От 19.00 часа снощи до 6.00 часа тази сутрин в Оперативния център на Столичната дирекция \"Пожарна безопасност и защита на населението\" са получени 53 сигнала за паднали опасни предмети - дървета, ламарини и скъсани електрически кабели, вследствие на силни пориви на вятъра на територията на София. Това съобщи пресцентърът на МВР. Нанесени са материални щети на четири паркирани автомобила. За оказване на помощ по сигналите са работили 26 екипа, със 78 служители от СДПБЗН. В светлата част на деня граждани са подали още сигнали чрез телефон 112, очаква се до обяд те да бъдат отработени. За днес НИМХ предупреждава за жълт код за опасност от силен вятър в области в страната, сред които Кюстендил, Благоевград, Кърджали, Хасково, Ямбол, Сливен, Бургас, Варна, Добрич, Шумен, Търговище, Разград, Силистра, Велико Търново, Габрово. Сподели:", "date": "2019.12.22", "title": "Пожарната в София работи по 53 сигнала заради силния вятър"}
{"url": "https://pik.bg/%D0%B1%D0%BB%D0%B8%D0%B7%D0%BE-17-000-%D0%B5%D0%BB%D1%85%D0%B8-%D1%81%D0%B0-%D0%BD%D0%B0-%D0%BF%D0%B0%D0%B7%D0%B0%D1%80%D0%B0-%D0%B7%D0%B0-%D0%BF%D1%80%D0%B0%D0%B7%D0%BD%D0%B8%D1%86%D0%B8%D1%82%D0%B5-news893271.html", "text": "Близо 17 000 елхички  са пуснали на пазара шестте държавни горски предприятия за празниците. 5 000 от тях са живи, останалите са отсечени, съобщава БТВ. Коледните празници навсякъде по света се свързват с украсяването на елхата. За да стигне до украсата обаче, на едно дръвче са необходими дълги години. Всичко започва  от семенцата на шишарките. Семената се засаждат напролет. От тях порастват финданки. Годни са за залесяване едва след три години. \"Когато си купиш дърво с коренова система можеш да си го посадиш навън в двора  и фактически ще имаш занапред 10-15 години коледно дръвче без да е нужно всяка година да купуваш коледни дръвчета и да ги изхвърляш след това\", отбелязва Анатоли Елев, директор на ДГС –Смилян. Ако все пак сме взели отсечена елха, трябва да я оставим да изгние сред природата, съветват специалистите. А дали елхичката е законно добита, може да се познае по  пластината, която се закрепва на дръвчето. Все повече хора предпочитат живи дръвчета за празниците, отчитат от горските предприятия. А проверките не спират. До средата на декември са установени три нарушения - в София и Пазарджик, като са задържани общо 370 коледни дръвчета. Сподели:", "date": "2019.12.22", "title": "Близо 17 000 елхи са на пазара за празниците"}
{"url": "https://pik.bg/%D0%BD%D0%B5%D0%B2%D1%80%D0%BE%D1%85%D0%B8%D1%80%D1%83%D1%80%D0%B3%D1%8A%D1%82-%D0%B4%D0%BE%D1%86-%D0%BC%D0%B0%D1%80%D0%B8%D0%BD-%D0%B3%D0%B5%D0%BD%D1%87%D0%B5%D0%B2-%D0%B7%D0%B0-%D1%82%D0%BE%D0%B2%D0%B0-%D0%BA%D0%B0%D0%BA%D0%B2%D0%BE-%D0%B5-%D0%B4%D0%B0-%D1%81%D0%B8-%D0%B1%D0%B0%D1%89%D0%B0-%D0%BD%D0%B0-%D1%81%D0%B5%D0%B4%D0%B5%D0%BC-%D0%B4%D0%B5%D1%86%D0%B0-news893228.html", "text": "Неврохирургъ т доц. Марин Генчев  и семеството му са истински пример за това какво е семейно щастие и има ли почва то и в България. Доц. Генчев и съпругата му Полина разказаха пред БТВ лесно ли е да се гледат седем деца – едно момче и шест момичета. „Винаги съм искал да имам голямо семейство – разказва доц. Генчев. - Отрасъл съм само с един брат. Когато бях в Америка, бях настанен в едно семейство, което имаше осем деца. Тогава бях много впечатлен. Когато се запознах със съпругата ми Поли, й казах, че искам осем деца. Вярващи християни сме и двамата, запознахме се в в църквата през 2006 година. Няколко месеца по-късно се оженихме, а година и половина след това се появи и най-голямото ни дете – синът ни Христо. За мен винаги е било много важно съпругтата ми да е сериозно момиче, християнка. Началникът у дома е Полина. Тя има тежката дума. На работа аз движа нещата, но у дома тя командва. Тя контролира. Тя е компютъра на дома. Това, което искаме да покажем на децата ни е как вярващи християни живеят. Те в един момент сами трябва да решават по кой път да тръгнат. Много бих искал да са отговорни и да не се отказват лесно. Да са борбени. Да имат склонност към диалог. Това което си пожелаваме за Коледа е най-важното – мир и здраве. Това е най-важното за хората, според мен”. „От практична гледна точка повече деца се гледат по-лесно от по-малко – допълва съпруга си Полина. - Аз съм човека, който въвежда реда у дома, а по-големите деца помагат. Съпругът ми е сериозен мъж, отговорен, срещнах го в църквата. Държи на решенията си. Много стабилен човек е. Това са нещата, които ме пленихфа в него. Страхотен баща и съпруг. Много обичаме да сме заедно. Допълваме се като две половинки. Той е главата на семейството, аз помагам. Реално никога не съм работила, само три месеца като стаж, след като завърших геогтрафия. Винаги съм искала да бъда майка и за мен това винаги е било приоритет”. „По-малките деца ме ядосват най-много, когато ми пипат нещата – разказва най-голямото дете в къщата Христо. - Мразя най-много момичетата да ми пипат книгите. Обичам да чета за Шерлок Холмс”. Доц. Генчев взе отношение и по въпроса „за” и „против” ваксинирането на децата. „Притеснен съм от всички дискусии за ваксинирането – призна той. - Има няколко много големи пробива в медицината, които са помогнали на хората. Две от тях са антибиотиците и ваксините. Ваксините са допринесли за справяне с много унищожаващи живота болести. Това безкритично отричане на ваксините е много вредно. Ваксинирам децата си. Не ги ваксинираме за всичко, но смятам, че е безотговорно да пренебрегваме ваксините”. Сподели:", "date": "2019.12.22", "title": "Неврохирургът доц. Марин Генчев за това какво е да си баща на седем деца"}
{"url": "https://pik.bg/%D0%BF%D1%83%D1%81%D0%BA%D0%B0%D1%82-%D0%BC%D0%BE%D0%B4%D0%B5%D1%80%D0%BD%D0%B8%D0%B7%D0%B8%D1%80%D0%B0%D0%BD%D0%B8%D1%8F-%D1%81%D1%83-34-%D0%BF%D1%80%D0%B5%D0%B7-2022-%D0%B3-news893268.html", "text": "Модернизираният вариант на руския изтребител-бомбардировач Су-34 ще бъде готов през 2022 г. Това съобщава ТАСС, позовавайки се на два източника от военно-промишления комплекс. Агенцията отбелязва, че на самолета ще бъде подменена радиолокационната система. В момента се водят опитно-конструкторски работи по създаването на модернизирания вариант на Су-34. Първата машина ще бъде готова през 2022 г. Съобщава се още, че на Су-34 ще бъде обновен навигационният комплекс и ще бъдат подобрени системите за индикация на информацията в пилотската кабина. Сподели:", "date": "2019.12.22", "title": "Пускат модернизирания Су-34 през 2022 г."}
{"url": "https://pik.bg/%D0%BA%D0%BE%D0%BB%D0%BA%D0%BE-%D0%BE%D1%82%D0%B4%D0%B5%D0%BB%D1%8F%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%B7%D0%B0-%D0%B7%D0%B8%D0%BC%D0%BD%D0%B0%D1%82%D0%B0-%D1%81%D0%B8-%D0%BF%D0%BE%D1%87%D0%B8%D0%B2%D0%BA%D0%B0-news893157.html", "text": "Българите отделят средно по 1000 лева за зимната си почивка. Това показва ново проучване на Gallup International България. Над 2,4 млн. българи обмислят туристическо пътуване или почивка тази зима - за предстоящите празници или за зимния сезон, отбелязват от \"Активни потребители\". Предпочитани остават българските зимни курорти и културно-историческите дестинации. 42% от българите твърдят, че планират поне едно туристическо пътуване или почивка за зима 2019-2020 г. в България. 18% посочват, че планират поне едно пътуване през зимните месеци в чужбина. За 57% от анкетираните туризмът в българските зимни курорти се подобрява като цяло. За 26% това не е така, а 17% не могат да дадат отговор. При пътуванията по Коледа и Нова година средната продължителност на планирания туризъм в България е пет дни, а в чужбина - средно девет дни. Сподели:", "date": "2019.12.22", "title": "Колко отделят българите за зимната си почивка"}
{"url": "https://pik.bg/%D1%81%D0%B8%D0%BB%D0%BD%D0%B8-%D0%B1%D1%83%D1%80%D0%B8-%D0%B7%D0%B0%D1%82%D1%80%D1%83%D0%B4%D0%BD%D1%8F%D0%B2%D0%B0%D1%82-%D1%84%D0%B5%D1%80%D0%B8%D0%B1%D0%BE%D1%82%D0%BD%D0%B8%D1%8F-%D1%82%D1%80%D0%B0%D1%84%D0%B8%D0%BA-%D0%B2-%D0%B3%D1%8A%D1%80%D1%86%D0%B8%D1%8F-news893254.html", "text": "Силни морски бури предизвикаха проблеми с фериботния трафик в Гърция днес, съ общава БНР. Пътна полиция предупреждава да се шофира внимателно. Очакват се силни валежи в континенталната част на страната. Силата на вятъра достига на места до 9 бала по скалата на Бофорт и морските власти на двете пристанища на островите Кефалоня и Закинтос прекратиха движението на фериботите до тази вечер. Очаква се и на други гръцки пристанища в рамките на деня да се прекрати трафикът на морски съдове до преминаване на бурята. Температурни аномалии не се очакват, според прогнозите на синоптиците, но над голяма част от континентална Гърция още в обедните часове започват силни валежи. Предупредиха фермерите да вземат предпазни мерки срещу очакваните градушки на места. От своя страна Пътна полиция предупреждава за внимателно шофиране без рискови маневри. Засилени са мерките по контрол на пътния трафик от днес. В сила е забраната за движение на товарни автомобили по  натоварени участъци. Във връзка с коледните празници увеличиха охраната на всички места, където се събират много хора. Днес в Гърция работят всички магазини. Много българи вече пристигнаха за празниците и използват деня за разходка и покупки. Сподели:", "date": "2019.12.22", "title": "Силни бури затрудняват фериботния трафик в Гърция"}
{"url": "https://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%BD%D0%B0-%D0%BF%D1%8A%D1%82%D1%8F-%D1%82%D0%B5%D0%B6%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BD%D0%B0-%D0%B1%D1%83%D0%BB-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2-%D1%81%D0%BE%D1%84%D0%B8%D1%8F-%D0%BE%D1%82%D0%BD%D0%B5-%D0%B6%D0%B8%D0%B2%D0%BE%D1%82%D0%B0-%D0%BD%D0%B0-%D0%BC%D0%BE%D0%BC%D0%B8%D1%87%D0%B5-%D1%81%D0%BD%D0%B8%D0%BC%D0%BA%D0%B8-news893316.html", "text": "20-годишна пътничка е загинала при катастрофа на бул. \"България\" в София, след като водачът на колата е загубил управлението, съобщиха от СДВР, цитирани от Би Ти Ви. Сигналът е постъпил малко след 21:30 часа. По първоначални данни е пострадал един мъж, който е откаран в „Пирогов”. Образувано е досъдебно производство. Сподели:", "date": "2019.12.22", "title": "ТРАГЕДИЯ НА ПЪТЯ: Тежка катастрофа на бул. \"България\" в София отне живота на момиче (СНИМКИ)"}
{"url": "https://pik.bg/%D0%BF%D1%80%D0%B5%D0%B4%D0%BF%D1%80%D0%B0%D0%B7%D0%BD%D0%B8%D1%87%D0%BD%D0%BE-%D1%81%D0%BA%D0%BE%D0%BA-%D0%BD%D0%B0-%D1%82%D0%B0%D0%BA%D1%81%D0%B0-%D1%81%D0%BC%D0%B5%D1%82-%D0%B2-%D1%81%D0%B0%D0%BF%D0%B0%D1%80%D0%B5%D0%B2%D0%B0-%D0%B1%D0%B0%D0%BD%D1%8F-%D0%B8-%D1%80%D0%B5%D0%B3%D0%B8%D0%BE%D0%BD%D0%B0-news893262.html", "text": "Tакса смет за физическите лица и домакинствата за Сапарева баня и селата от региона се увеличава с над 20 процента за 2020 г., съобщава БНР. „За юридическите лица обаче няма да има промяна, защото те плащат стотици пъти по-висока такса – побърза да уточни кметът на курорта Калин Гелев. - За Сапарева баня и селата Овчарци и Ресилово таксата смет от 4 става 5 промила, а за Сапарево и курорта Паничище, или така. нар. II зона - от 4 на 6 промила\". Увеличението обаче няма да покрие разходите за сметосъбиране за общината, отбеляза Гелев. Сподели:", "date": "2019.12.22", "title": "Предпразнично: Скок на такса смет  в Сапарева баня и региона"}
{"url": "https://pik.bg/%D0%BC%D0%B0%D1%81%D0%BE%D0%B2%D0%BE-%D0%BE%D0%B1%D0%B6%D0%B0%D0%BB%D0%B2%D0%B0%D1%82-%D0%B3%D0%BB%D0%BE%D0%B1%D0%B8-%D0%BE%D1%82-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%B2%D1%8A%D0%B2-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%BE-news893210.html", "text": "Масова практика е в административните съдилища да се обжалват актове и електронни фишове, съставени от полицията. Това съобщи Миглена Раденкова, председател на Административен съд – Враца, цитирана от  „Конкурент”. В повечето случаи става дума за нарушения, конститирани през 2016 и 2017 г., но невръчени навреме по различни причини. „Въпреки че става дума за санкции между 30 и 50 лв., хората обжалват, защото в Административния съд няма такси и те се възползват от правото си да обжалват наложените им наказания”, разясни съдия Раденкова. Сподели:", "date": "2019.12.22", "title": "Масово обжалват глоби от полицията във Врачанско"}
{"url": "https://pik.bg/%D0%BF%D0%BE%D0%BB%D1%83%D0%B7%D0%B0%D1%89%D0%B8%D1%82%D0%BD%D0%B8%D0%BA%D1%8A%D1%82-%D1%81%D0%B8%D0%BC%D0%B5%D0%BE%D0%BD-%D1%81%D0%BB%D0%B0%D0%B2%D1%87%D0%B5%D0%B2-%D0%BF%D0%BE%D0%B4%D0%BF%D0%B8%D1%81%D0%B2%D0%B0-%D1%81-news893211.html", "text": "Полузащитникът Симеон Славчев ще стане футболист на Левски днес, твърди „Меридиан мач” Според информацията, националът на България ще подпише договор за 3,5 години. Това разкритие е направил бившият нападател на гранда от “Герена” Лукаш Гикиевич. Той дори честити на Славчев в „Туитър” и на практика сложи край на спекулациите, че националът може да заиграе в Полша, където беше спряган за Лех. Славчев идва на “Герена” като свободен агент, след като в петък разтрогна с азербайджанския Карабах. Първият контакт между Славчев и Левски е станал по време на лагера на националния отбор за мачовете с Парагвай и Чехия. Малко преди това треньорът му в Азербайджан Курбан Курбанов заяви пред медиите в страната, че Славчев не му трябва и е свободен да води преговори с други отбори. “Приемам завръщане в България като вариант. В момента наистина размишлявам кои са негативите и позитивите. Близките ми хора и хората, които ме познават, знаят какво следва. Създал съм едно добро име в Полша и Кипър. Там също имам доста предложение, но нищо конкретно. Бих желал възможно най-скоро да се разбере къде ще играя, за да се концентирам върху новия си отбор”, коментира Славчев. Сподели:", "date": "2019.12.22", "title": "Полузащитникът Симеон Славчев подписва с...."}
{"url": "https://pik.bg/%D0%BF%D0%B0%D0%BD%D0%B4%D0%B8%D0%B7%D1%87%D0%B8%D0%B8-%D0%BE%D1%82-%D0%BF%D0%BB%D0%BE%D0%B2%D0%B4%D0%B8%D0%B2-%D0%BF%D0%BE%D0%B8%D1%81%D0%BA%D0%B0%D1%85%D0%B0-%D0%BF%D0%BE-30-%D0%B1%D0%BE%D0%BD%D0%B0---%D0%B6%D0%B8%D0%B2%D0%B5%D0%B5%D0%BB%D0%B8-%D0%B2-%D0%BC%D0%B8%D0%B7%D0%B5%D1%80%D0%B8%D1%8F-%D0%B8-%D1%81%D1%82%D1%80%D0%B5%D1%81-news893212.html", "text": "Двама затворници от пловдивския затвор повдигнаха дело срещу Главна дирекция „Изпълнение на наказанията” за лоши условия в килиите. В подадения иск те желаят да им бъде изплатено обезщетение в размер на 30 000 лева, съобщава \"Трафик нюз\". Те са се жалвали от обида, възмущение, стрес, притеснения, психологичен дискомфорт за периода в продължение на четири години от 2015г. до 2019 година, докато т изтърпяват наказанието лишаване от свобода  пловдивския затвор. Други оплаквания са били липса на достатъчно жилищна, падат се под 3 кв. м. нетна площ на човек, лоши хигиенни условия в килиите. Същите са мръсни, в тях имало дървеници, хлебарки и гризачи, липса на постоянен достъп до течеща вода и санитарен възел. Оказва се, че единият от затворниците има редица заболявания, едно от които на сърдечно-съдовата система. В съда той имал претенции, че не е лекуван адекватно, но по време на заседанието били представени документи, оспорващи твърдението му. Няколко пъти той бил настаняван в болнично заведение и преглеждан от специалисти. Относно наличието на инсектициди и гризачи в в затвора се твърди, че имало сключен централен договор с обезпаразитяваща фирма, която идва шест пъти годишно. Заразените с дървеници дюшеци, спално бельо и одеяла се бракуват, а до бракуването им се съхраняват отделно от незаразените. Въпреки мераците на лишените от свобода да изкарат лесни пари, магистратите отсъдиха част от искането им като неоснователно, а самите твърдения не са доказани. Все пак Административен съд Пловдив осъди ГД “Изпълнение на наказанията”, за лошите условия зад решетките. Лишените от свобода все пак не си тръгнаха с празни ръце, те ще получат по 1 700лева всеки за изтърпените унижения. Сподели:", "date": "2019.12.22", "title": "Пандизчии от Пловдив поискаха по 30 бона - живеели в мизерия и стрес"}
{"url": "https://pik.bg/%D0%B0%D1%81%D1%82%D1%80%D0%BE%D0%BB%D0%BE%D0%B3-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B4%D0%B8-%D0%B5%D0%B4%D0%B8%D0%BD-%D0%BE%D1%82-%D0%BE%D0%BF%D0%B0%D1%81%D0%BD%D0%B8%D1%82%D0%B5-%D0%BA%D1%80%D0%B8%D1%82%D0%B8%D1%87%D0%BD%D0%B8-%D0%B4%D0%BD%D0%B8-%D0%B5%D1%82%D0%BE-%D0%BE%D1%82-%D0%BA%D0%B0%D0%BA%D0%B2%D0%BE-%D0%B4%D0%B0-%D1%81%D0%B5-%D0%BF%D0%B0%D0%B7%D0%B8%D0%BC-news893203.html", "text": "Днес посрещаме зимното слънцестоене. В 06:21ч Слънцето прекрачва в знак Козирог, където ще остане до 20 януари. Честита зима! Венера в квадратура с Уран - негативен и опасен аспект за любовта, отношенията и финансите. Луната е в знак Скорпион до 18:35ч на 23 декември. Това е опасно време, през което нараства напрежението, емоционалната нестабилност. Зачестяват конфликтните ситуации, вътрешната агресивност у хората е готова да избие по всяко време. Възможно е даже забравени обиди да избухнат с нова сила. Това съобщава в своя хороскоп астрологът Ивелина Пенчева. Много хора изпитват отрицателни чувства и негативни емоции. Нужно е да се съхрани чувството за хумор, но без да преминава в злобен сарказъм. Енергията на този период действа на подсъзнанието на човека, пробужда в него странни предчувствия и го лишава от способността да контролира своите емоции. Уязвими са половите органи и дебелото черво. Доминиращ 26 лунен ден от 03:28ч на 22 декември до 04:39ч на 23 декември Това е един от опасните критични дни, през който хората са предразположени повече към конфликти. Те се суетят напразно, бърборят излишно, сплетничат. Необходимо е да се откажете от ненужните връзки и контакти, да избирате хората, с които общувате. Съществува опасност да изразходвате енергията си напразно, затова се препоръчва да се въздържате от активни действия, повече време да почивате и да не хабите силите си. През този ден не си струва да предприемате и да започвате нищо, тъй като всичко ще донесе само загуби и вреда. Сега хората са склонни към глупаво и лекомислено поведение, да прахосват пари на вятъра, да правят ненужни покупки. Благоприятно за посещение на църква или храм. Отнасяйте се към всичко ставащо с известна доза ирония и каквото и да става, не губете чувството си за хумор. Добре е да се съблюдава златната среда в емоционален план, тъй като за деня е характерна емоционална нестабилност, честа смяна в настроенията, водещи до спорове, конфликти и скандали. Особено внимателни да бъдат шофьорите. Възможни аварии, стълкновения по пътищата и други неприятности чакат тези, които не са предпазливи и благоразумни. Нараства опасността от кражби и загуби. Трябва да бъдете максимално сериозни и внимателни. Не се препоръчва физическото натоварване. На тренировки и фитнес изпълнявайте само разхлабващи, разпускащи и стречинг упражнения. Диета - Колкото е по-проста храната на деня, толкова по-добре. Може да се направи гладуване. В двадесет и шести лунен ден е строго забранено да се консумират месо, риба, яйца, морски дарове и гъби. По-добре е да се въздържате от сексуални занимания, тъй като те няма да могат да ви донесат очакваното удовлетворение. Сега е противопоказен секса за еднополови връзки и за секс с непознати. Подстригване и подравняване на косата не планирайте. Това може да доведе до сриване на вътрешната енергия и до депресии. 7 слънчев ден –Може да се планира бъдещето, да се помисли за по-далечни перспективи. Време за укрепване на традициите. Можете да се обърнете към предците си и да помолите за закрила, за изцеление и здраве. Други по-важни аспекти: Марс в секстил с Плутон Луната в тригон с Нептун (18:33ч) Сподели:", "date": "2019.12.22", "title": "АСТРОЛОГ ПРЕДУПРЕДИ: Един от опасните критични дни! Ето от какво да се пазим"}
{"url": "https://pik.bg/%D1%80%D0%B0%D0%B4%D0%B5%D0%B2-%D0%B4%D0%B0-%D1%81%D0%B2%D0%B0%D0%BB%D0%B8-%D0%B6%D0%B5%D0%BD%D0%B0-%D1%81%D0%B8-%D0%BE%D1%82-%D0%BC%D0%B5%D1%80%D1%86%D0%B5%D0%B4%D0%B5%D1%81%D0%B8%D1%82%D0%B5-%D0%BD%D0%B0-%D0%BD%D1%81%D0%BE---%D0%BD%D0%B5-%D0%B3%D0%B8-%D0%B7%D0%B0%D1%81%D0%BB%D1%83%D0%B6%D0%B0%D0%B2%D0%B0-%D1%89%D0%BE%D0%BC-%D0%B4%D0%BE%D1%80%D0%B8-%D0%B7%D0%B0-%D0%BF%D1%80%D0%BE%D0%B4%D1%83%D1%85%D0%B2%D0%B0%D0%BD%D0%B5-%D0%BD%D0%B5-%D1%81-news893266.html", "text": "Наглецът Румен Радев, предал военните пагони, за да се добере до властта, предаде окончателно и родината си с поредното злобно изявление навръх коледните празници. От речта му стана окончателно ясно, че мрази татковината ни, нищо в България не му харесва и освен да я хули и обижда, на друго не е способен. Ненавижда и народа си и го обвинява, че не е достатъчно добър, за да оцени, че той - дезертиралият генерал, е единственият и неповторим месия. Е, дано му е станало ясно - два пъти тази година българският народ категорично му заяви, че харесва премиера Бойко Борисов и е щастлив под неговото управление! И така - вече 10 години, с все по-категорични победи на изборите. А предалият армията Радев, след като още преди две години обяви родината ни за блато, сега дълбае дъното с още по-тежки умозрения, на които едва ли и чужд поробител е способен. Затова беше чудно само едно - какво прави още в България? И защо след като и народът му е омразен, не го отърве най-сетне от присъствието си? Отговорът сам той даде в хулителските си речи вчера, като призна, че бил измъчен от безветрие. Явно му трябва попътен вятър, за да отлети веднъж завинаги надалеч и да спре да разболява обществото ни с отровните си слова. За щастие за това е готова да помогне дори природата и малко след изявлението му вчера, над София изненадващо се изви ураганен вятър - ясен знак, че даже и стихиите не издържат на словоблудствата на Радев и на драго сърце ще го издухат от територията на татковината ни. Но преди това да не забрави да свали жена си Деси от мерцедесите на НСО. И вместо да пита защо държавните охранители бранят един или друг политик, избрани от народа, пък били те Доган и Пеевски, да отговори какво точно е свършила за България жена му. Тя нито е избирана от някого, нито по закон има право на кабинет, лимузина, шофьори и охрана, плащани от данъкоплатците. Камо ли пък да я возят по бутици и фризьори, често в нарушение на всякакви правила... За капак самата тя редовно си позволява и още по-злобни от неговите коментари по адрес на държавните институции, при все, че не умее нищо - дори за едно продухване на президентската глава не става. Същото важи и за обслужващия персонал на президентството в лицето на секретаря му Арнаудов, съветника му Пламен Узунов или пък правната сътрудничка Друмева, която също ходи по тв студиата с кола от НСО в пълен разрез със законите. Време е всички тези мразещи България хора, които не спират да тровят обществото ни с евтин популизъм и да рушат доверието в държавните институции, да бъдат окончателно издухани не само от президентството, но и от обществения живот и родината ни. Сподели:", "date": "2019.12.22", "title": "Радев да свали жена си от мерцедесите на НСО - не ги заслужава, щом дори за продухване не става. А после да отлитат дружно с попътен вятър от омразната им България!"}
{"url": "https://pik.bg/%D1%81%D0%BB%D0%B5%D0%B4-40-%D0%B3%D0%BE%D0%B4%D0%B8%D1%88%D0%BD%D0%BE-%D0%BF%D1%80%D0%B5%D0%BA%D1%8A%D1%81%D0%B2%D0%B0%D0%BD%D0%B5-%D0%BA%D1%83%D0%B1%D0%B0-%D0%BE%D1%82%D0%BD%D0%BE%D0%B2%D0%BE-%D0%B8%D0%BC%D0%B0-%D0%BF%D1%80%D0%B5%D0%BC%D0%B8%D0%B5%D1%80-news893213.html", "text": "Кубинският президент Мигел Диас-Канел назначи министъра на туризма Мануел Мареро Крус за първия премиер на страната от 1976 година, съобщава агенция „Ройтерс”, цитирана от БТВ. Постът премиер на Куба за последно е бил заеман от Фидел Кастро от 1959 до 1976 г., когато съгласно новата конституция той става президент, а премиерският пост е премахнат. 56-годишният Мареро бе министър на туризма 16 години - период, през който броят на туристите и на новите хотели на острова регистрира бум, превръщайки туризма в един от най-важните сектори на кубинската икономика. Диас-Канел изтъкна опита на Мареро във воденето на преговори с чуждестранни инвеститори като едно от най-силните му качества. Агенция „Ройтерс” отбелязва, че идеята е да бъде облекчено бремето на президента и да бъде децентрализирана властта за да се подобри отчетността и управлението на държавния апарат. Министър-председателят \"ще бъде административната дясна ръка на президента\", уточняват кубинските медии. Сподели:", "date": "2019.12.22", "title": "След 40-годишно прекъсване: Куба отново има премиер"}
{"url": "https://pik.bg/%D0%B0%D0%B3%D1%80%D0%B5%D1%81%D0%B8%D0%B2%D0%B5%D0%BD-%D0%BA%D1%80%D0%B0%D0%B4%D0%B5%D1%86-%D0%B7%D0%B0%D0%BF%D0%BB%D0%B0%D1%88%D0%B2%D0%B0%D0%BB-%D1%81-%D1%83%D0%B1%D0%B8%D0%B9%D1%81%D1%82%D0%B2%D0%BE-%D1%81%D0%B5-%D0%B8%D0%B7%D0%BF%D1%80%D0%B0%D0%B2%D1%8F-%D0%BF%D1%80%D0%B5%D0%B4-%D1%81%D1%8A%D0%B4%D0%B0-news893219.html", "text": "Агресивен крадец ще бъде изправен пред съда, за да отговаря за делата си, съобщиха от прокуратурата, цитирани от „Конкурент”. Подсъдимият А.С. от с. Малорад, община Борован трябва да отговаря за нагла кражба, извършена с брутални заплахи за убийство. Произшествието е от преди повече от 5 години. Мъжът е обвинен за това, че проникнал в дома на свои съселяни през нощта, заплашил ги, нанесъл удари на собственичката на къщата и отмъкнал 3 000 лв. и телефони. През 2014 г. А.С. живеел на семейни начала със С.Г. в село Малорад. Двамата чакали да им се роди дете. Мъжът не работел и заради липсата на пари решил да си ги набави, като ограби свои съселяни. В негова мишена се превърнало семейство с дете, болно от детски паралич. На 31 януари 2014 г. късно през нощта крадецът отишъл до дома им, прескочил оградата и влязъл в двора. Проникнал в къщата през мазето, като преди това свалил ламарината на един от прозорците. Разбил две врати и тръгнал към втория етаж. Междувременно отвил бушоните за електричество, за да спре тока и си сложил маска на главата. А.С. счупил катинарите на две от стаите и ги претърсил за пари, но нищо не открил. Накрая се насочил към стаята, в която спяло семейството. Заплашил ги с думите: „Дайте парите, ще ви избием!“, от което тримата се събудили. След което нанесъл удари с дървена пръчка по тялото на жената и с ръце по лицето. След нанесения побой, А.С. взел от стаята сумата от 3 000 лв. и побягнал. На излизане, на масичка в коридора, видял два мобилни телефона, които взел, след което напуснал къщата.  Няколко дни след грабежа, продал единия от тях. От извършената в хода на досъдебното производство съдебно-медицинска експертиза е видно, че на пострадалата била причинена средна телесна повреда – счупване на дясната ключица, довело до трайно затруднение на движенията на горен десен крайник. Предстои съдът да насрочи разпоредително заседание по делото. Сподели:", "date": "2019.12.22", "title": "Агресивен крадец, заплашвал с убийство, се изправя пред съда"}
{"url": "https://pik.bg/%D0%BB%D0%B8%D0%B4%D0%B5%D1%80%D0%B8%D1%82%D0%B5-%D0%BD%D0%B0-%D1%81%D0%B0%D1%89-%D0%B8-%D1%8F%D0%BF%D0%BE%D0%BD%D0%B8%D1%8F-%D0%BE%D0%B1%D1%81%D1%8A%D0%B4%D0%B8%D1%85%D0%B0-%D0%B8%D1%80%D0%B0%D0%BD-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%B8-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8%D1%82%D0%B5-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F-news893221.html", "text": "Президентът на САЩ Доналд Тръмп и японският премиер Шиндзо Абе разговаряха по телефона, като обсъдиха Иран, Северна Корея и търговските отношения между двете страни, предават „Ройтерс” и ТАСС, цитирани от БТА и БНТ. \"Президентът Тръмп и премиерът Абе се споразумяха да продължат да поддържат тесни връзки и координация, особено в светлината на последните заплашителни изявления от Корейската народнодемократична република”, заяви говорителят Джъд Диъри. По-рано Северна Корея заяви, че САЩ се опитват да проточат преговорите за денуклеаризация предвид предстоящите догодина президентски избори в САЩ, припомня „Ройтерс” Сподели:", "date": "2019.12.22", "title": "Лидерите на САЩ и Япония обсъдиха Иран, Северна Корея и търговските отношения"}
{"url": "https://pik.bg/%D1%83%D1%80%D0%B0%D0%B3%D0%B0%D0%BD-%D0%B2%D1%8F%D1%82%D1%8A%D1%80-%D0%BE%D1%82-34-%D0%BC%D1%81-%D0%BE%D0%B1%D1%80%D1%8A%D1%81%D0%BD%D0%B0-%D1%87%D0%B5%D1%80%D0%BD%D0%B8-%D0%B2%D1%80%D1%8A%D1%85-news893253.html", "text": "На Черни връх е измерена най-високата скорост на вятъра - 34 м/с. Това съобщиха от Националния институт по метеорология и хидрология (НИМХ). Информацията е към 08.00 ч. От НИМХ уточниха, че поривите на вятъра на Черни връх са неизмерими, което означава над 40 м/с. Синоптиците предупреждават туристите да не предприемат изкачвания до върха в днешния ден, съобщава \"Фокус\". По Черноморието също е ветровито. На нос Емине средната скорост на вятъра е 14 м/с, като поривите достигат до 17 м/с. Средната скорост на вятъра на нос Калиакра е 10 м/с, с пориви 15 м/с. Високи скорости на вятъра в страната са измерени във Враца. Средната скорост там е 12 м/с. Поривите на вятъра са достигали 20м/сек. В повечето области в страната вятърът е умерен до силен. В Западна, Централна и Северна България средната скорост на вятъра е 5-6 м/с. Сподели:", "date": "2019.12.22", "title": "УРАГАН! Вятър от 34 м/с \"обръсна\" Черни връх"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%86%D0%B2%D0%B5%D1%82%D0%B0%D0%BD%D0%BA%D0%B0-%D1%80%D0%B8%D0%B7%D0%BE%D0%B2%D0%B0-%D1%85%D0%B2%D1%8A%D1%80%D0%BB%D1%8F-%D0%BF%D0%BE-1200-%D0%BB%D0%B5%D0%B2%D0%B0-%D0%B7%D0%B0-%D0%B1%D0%BE%D1%82%D0%BE%D0%BA%D1%81-news890668.html", "text": "Болезнено суетна се оказа водещата Цветанка Ризова. Перфектно гладкото и винаги свежо лице на журналистката не се дължи на хубав ген, а на корифеите в естетичната медицина и съвременните методи за вечна младост. Очевидци споделят, че тв звездата била сред ВИП клиентите на една от най-реномираните столични клиники за дерматологични процедури и естетични корекции. В центъра за красота Ризова ходела поне два пъти годишно, защото задължителната процедура, на която се подлагала на всеки 6 месеца, била поставяне на ботокс на цялото лице. Само запълването на най-изявените бръчки ѝ струвало по 1200 лева на година, защото цената на еднократната процедура е 600 лева. Отделно от това Цветанка харчела и други допълнителни средства за пилинги, терапии и първокласна козметика за лице. Обичайно журналистката настоявала да ѝ поставят ботокса по време на отпуск, защото дори най-силният тв грим не бил способен да покрие синините, които се образували от десетките набождания с игла, чрез която филърът се вкарва под кожата на пациентите. В същото време 54-годишната водеща на „Лице в лице“ не си признава и твърди, че е изцяло натурална и няма подобрения. Преди време естрадната звезда Кичка Бодурова успя да я засрами в ефир, отклонявайки се от разговора и питайки я директно какво е сторила с физиономията си и дали устните ѝ са истински, или ги е уголемявала. „Нито едно боцкане нямам по лицето си“, затапи я тогава водещата, скривайки зависимостта си от естетичната медицина. Всъщност Ризова се подлага и на други мъчения в името на красотата. Перфектната ѝ фигура се дължи на изтощителни диети, от които журналистката не си вземала почивка даже за празници. „Яде колкото кокошка. Кара го само на кафета и цигари. Единственото ѝ изкушение е чашата бяло вино, когато е на парти или ресторант“, коментират нейни колеги. Сподели:", "date": "2019.12.22", "title": "САМО В ПИК И \"РЕТРО\": Цветанка Ризова хвърля по 1200 лева за ботокс"}
{"url": "https://pik.bg/%D0%B5%D0%B4%D0%B8-%D1%80%D0%B0%D0%BC%D0%B0-%D0%B2%D1%83%D1%87%D0%B8%D1%87-%D0%B8-%D0%B7%D0%B0%D0%B5%D0%B2-%D0%B4%D0%BE%D0%B2%D0%BE%D0%BB%D0%BD%D0%B8-%D0%BE%D1%82-%D0%BF%D1%80%D0%B8%D1%8F%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%B8-%D0%B1%D1%8A%D0%B4%D0%B5%D1%89%D0%B5%D1%82%D0%BE-%D0%BD%D0%B0-%D0%BC%D0%B8%D0%BD%D0%B8-%D1%88%D0%B5%D0%BD%D0%B3%D0%B5%D0%BD-news893160.html", "text": "В съвместна пресконференция с президента на Сърбия Александър Вучич и премиера на Северна Македония, Зоран Заев, Рама заяви, че унифицирането на документите променя настоящата реалност, цитира думите му албанския англоезичен портал Albanian Daily New, цитирани от \"Фокус\". Mинистър-председателят на Албания заяви, че показателите от 2020 г. на икономиката и заетостта на страните от инициативата „мини Шенген“ще покажат какво влияние има тази инициатива в действителност. „2020 година ще говори сама за това. В края на 2020 г. данните на нашите икономики, на страните, които са на масата и много ми се иска, също и на Косово и Босна, ще покажат това ясно. Определено ще има цифри от нашата икономика, заетост, ще има първа действителен показател какво влияние има тази инициатива\", заяви Рама. Сподели:", "date": "2019.12.22", "title": "Еди Рама, Вучич и Заев доволни от приятелството и бъдещето на \"мини Шенген\""}
{"url": "https://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%BF%D0%B8%D1%8F%D0%BD-%D0%B1%D0%B0%D1%89%D0%B0-%D0%B7%D0%B0%D1%81%D1%82%D1%80%D0%B5%D0%BB%D1%8F-%D0%B4%D0%B5%D1%82%D0%B5%D1%82%D0%BE-%D1%81%D0%B8-news893156.html", "text": "Семейна трагедия разтърси Хабаровския край. 31-годишен мъж застреля собствения си син, съобщава \"Москва 24\", позовавайки се на следственото управление към региона. Нелепият инцидент станал на 21 декември в село Гаровка-2. Мъжът убил детето си с пушка. Момченцето издъхнало от раните си. Отбелязва се, че бащата е бил пиян, когато станал трагичният инцидент, а също - че мъжът не е имал разрешително за оръжието. Родителят е задържан, ще остане в ареста. По-рано \"Спутник\" съобщи, че пиян жител на Челябинск убил едномесечния си син, защото плачел. Сподели:", "date": "2019.12.22", "title": "ТРАГЕДИЯ: Пиян баща застреля детето си"}
{"url": "https://pik.bg/%D0%B4%D0%BE%D0%B1%D1%80%D0%BE%D0%B2%D0%BE%D0%BB%D1%86%D0%B8-%D0%BE%D1%82-%D0%B1%D1%87%D0%BA-%D1%80%D0%B0%D0%B7%D0%B4%D0%B0%D0%B4%D0%BE%D1%85%D0%B0-%D0%B7%D0%B4%D1%80%D0%B0%D0%B2%D0%BE%D1%81%D0%BB%D0%BE%D0%B2%D0%BD%D0%B8-%D1%85%D1%80%D0%B0%D0%BD%D0%B8-%D0%BD%D0%B0-%D0%B4%D0%B5%D1%86%D0%B0-%D0%B2-%D1%80%D0%B8%D1%81%D0%BA-news893158.html", "text": "Доброволците от БЧК в Ловеч раздадоха двеста пакета със здравословни хранителни продукти на деца в риск от общообразователни училища и специализирани институции в Ловешка област. По време на традиционната дарителска кампания здравословни храни са получили деца без родители, на самотни майки, с увреждания, както и деца  на безработни родители и на многодетни семейства. Пакетите са раздадени в Помощно училище \"Васил Левски\", СУ \"Панайот Пипков\", Дневен център за деца с увреждания в Ловеч, както и в ОУ \"Неофит Рилски\" в село Дерманци. Младите доброволци от БЧК в Ловеч зарадваха с подаръци и децата, които се лекуват в детското и инфекциозното отделения на болниците в Ловеч и Троян. Малките пациенти получиха лакомства с пожелания за здраве, късмет и щастливо детство. Сподели:", "date": "2019.12.22", "title": "Доброволци от БЧК раздадоха здравословни храни на деца в риск"}
{"url": "https://pik.bg/%D0%B4%D0%B0%D0%BD%D1%8A%D1%87%D0%BD%D0%B8%D1%82%D0%B5-%D0%B2-%D1%80%D1%83%D0%BC%D1%8A%D0%BD%D0%B8%D1%8F-%D0%BF%D1%80%D0%BE%D0%B4%D0%B0%D0%B4%D0%BE%D1%85%D0%B0-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB-%D0%BD%D0%B0-%D0%BD%D0%B8%D0%BA%D0%BE%D0%BB%D0%B0%D0%B5-%D1%87%D0%B0%D1%83%D1%88%D0%B5%D1%81%D0%BA%D1%83-%D0%B7%D0%B0-44-000-%D0%B4%D0%BE%D0%BB%D0%B0%D1%80%D0%B0-news893082.html", "text": "В Румъния продадоха автомобил на бившия комунистически лидер на страната Николае Чаушеску, съобщи „Ройтерс”, цитирана от „Фокус”. От данъчния орган на страната ANAF уточняват, че направената специално за Чаушеску през 1977 г. кола, е била продадена на почти удвоена начална цена заради известността на покойния 30 години след краха на комунизма бивш комунистически лидер. Небесносинята кола ARO 304 има кожени седалки и отвор на покрива и е използвана от Чаушеску за ловни излети и официални посещения. През януари месец на предишния търг колата не успя да привлече вниманието на нито един купувач. ANAF понижи първоначалната цена с 25% до 24 000 долара за търга тази седмица, където петима участника наддаваха. Колата е продадена на един от тях за 44 000 долара. Няма никакви подробности за купувача. Сподели:", "date": "2019.12.22", "title": "Данъчните в Румъния продадоха автомобил на Николае Чаушеску за 44 000 долара"}
{"url": "https://pik.bg/%D0%B2%D0%B0%D0%B6%D0%B5%D0%BD-%D0%B4%D0%B5%D0%BD-%D0%B4%D0%B2%D0%B5-%D0%BF%D1%80%D0%B5%D0%BA%D1%80%D0%B0%D1%81%D0%BD%D0%B8-%D0%B8%D0%BC%D0%B5%D0%BD%D0%B0-%D1%87%D0%B5%D1%80%D0%BF%D1%8F%D1%82-%D0%B4%D0%BD%D0%B5%D1%81---%D0%BF%D1%80%D0%B0%D0%B7%D0%BD%D1%83%D0%B2%D0%B0%D1%82-%D0%BE%D1%89%D0%B5-%D0%BB%D0%B5%D0%BA%D0%B0%D1%80%D0%B8-%D0%B8-%D0%B0%D0%BF%D1%82%D0%B5%D0%BA%D0%B0%D1%80%D0%B8-news893164.html", "text": "Анастасия е най-известната и почитана светица с това име, покровителка е на аптекари и лекари. Избавителка на страданията  (на старобългарски Узорешителница). Света мъченица Анастасия Според оскъдните данни за нейния живот, била е ученичка на свети Хрисогон. Наричана е Фармаколитрия - Родена в Рим чрез 3 век, пострадва мъченически за Христа през 304 г. в Сирмиум (днес Сремска Митровица). Сподели:", "date": "2019.12.22", "title": "ВАЖЕН ДЕН: Две прекрасни имена черпят днес - празнуват още лекари и аптекари"}
{"url": "https://pik.bg/%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B5%D0%BD%D0%B8%D0%B5-%D0%B1%D1%83%D1%80%D0%B5%D0%BD-%D0%B2%D1%8F%D1%82%D1%8A%D1%80-%D1%89%D0%B5-%D0%B8%D0%BC%D0%B0-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%BE%D0%B1%D1%8F%D0%B2%D0%B5%D0%BD-%D0%B5-%D0%B6%D1%8A%D0%BB%D1%82-%D0%BA%D0%BE%D0%B4-%D0%B7%D0%B0-21-%D0%BE%D0%B1%D0%BB%D0%B0%D1%81%D1%82%D0%B8-news893207.html", "text": "Жълт код за силен вятър е в сила за 21 области на страната днес, съобщават от Националния институт по метрология и хидрология. Предупреждението е в сила за областите Монтана, Враца, София град и област, Перник, Кюстендил, Благоевград, Ловеч, Габрово, Велико Търново, Търговище, Сливен, Ямбол, Хасково, Кърджали, Разград, Шумен, Силистра, Добрич, Варна и Бургас. Очаква се поривите на вятъра да достигнат до 24 метра в секунда. Сподели:", "date": "2019.12.22", "title": "ПРЕДУПРЕЖДЕНИЕ: Бурен вятър ще има в страната, обявен е жълт код за 21 области"}
{"url": "https://pik.bg/%D0%BF%D0%B0%D0%BF%D0%B0%D1%80%D0%B0%D1%88%D0%BA%D0%B8-%D1%81%D0%BD%D0%B8%D0%BC%D0%BA%D0%B8-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BC%D0%B0%D1%80%D0%B3%D0%B0%D1%80%D0%B8%D1%82%D0%B0-%D0%BC%D0%B8%D1%85%D0%BD%D0%B5%D0%B2%D0%B0-%D1%81%D0%B5-%D0%BD%D0%BE%D1%81%D0%B8-%D0%BA%D0%B0%D1%82%D0%BE-%D0%B0%D0%BB%D0%BB%D0%B0-%D0%BF%D1%83%D0%B3%D0%B0%D1%87%D0%BE%D0%B2%D0%B0---%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%BA%D0%B0%D1%82-news892714.html", "text": "Издържана в стила на руския шик се носи из софийския център Маргарита Михнева, видяха фотографите на „Ретро“. Макар столичните улици да не са отрупани със сняг като тези в Москва, журналистката разхожда по тях екстравагантно пищно палто с естествен косъм от лисица, което приковава погледите на минувачите. Само късата прическа, която се е превърнала в запазена марка на Михнева, я различава от съветската естрадна легенда Алла Пугачова, отбелязват софиянци. Най-голямата руска звезда е върл почитател на връхните дрехи от естествен косъм и през годините неведнъж е шашкала феновете си с ексцентричните си модни подвизи. Със сигурност дори Алла би завидяла на вкуса на Михнева, която бе комбинирала аристократичното палто с барета с пера, кожени ръкавици до лактите и боти с дебела платформа. Разходката на известната журналистка обаче не бе придружена от добро настроение, а усмивка така и не се появи на лицето ѝ. Устремена към работни ангажименти, бившата тв водеща бе скрила умисления си поглед с черни слънчеви очила. Въпреки че може да си позволи да ползва таксита, Маргарита често се придвижва пеш. От няколко години разследващата журналистка живее ту у нас, ту в Швейцария, където се е установила нейната дъщеря. Неда е преподавателка в едно от най-елитните швейцарски школа „Льо Розе”, което се намира до Женевското езеро. Къщата, в която живее, е голяма, плаща се от работодателя ѝ и така двете дами съжителстват абсолютно спокойно. Журналистката не се притеснявала за финансовото си състояние, въпреки че се пенсионира с една от най-малките пенсии в бранша - едва 195 лв. на месец, тя имала достатъчно спестявания, за да не тежи на гърба на детето си. Сподели:", "date": "2019.12.22", "title": "ПАПАРАШКИ СНИМКИ В ПИК И \"РЕТРО\": Маргарита Михнева се носи като Алла Пугачова - журналистката блесна с екстравагантно палто с барета с пера"}
{"url": "https://pik.bg/%D0%B5%D0%B2%D0%B0%D0%BA%D1%83%D0%B8%D1%80%D0%B0%D1%85%D0%B0-%D0%BF%D0%B0%D0%B7%D0%B0%D1%80-%D0%B2-%D0%B1%D0%B5%D1%80%D0%BB%D0%B8%D0%BD-%D0%B7%D0%B0%D1%80%D0%B0%D0%B4%D0%B8-%D0%B4%D0%B2%D0%B0%D0%BC%D0%B0-%D0%BF%D0%BE%D0%B4%D0%BE%D0%B7%D1%80%D0%B8%D1%82%D0%B5%D0%BB%D0%BD%D0%B8-%D1%82%D0%B8%D0%BF%D0%BE%D0%B2%D0%B5-news893206.html", "text": "Полицията в Берлин съобщи за предотвратяването на евентуален терористичен акт. В евакуирания коледен базар в Берлин не бяха открити опасни предмети, съобщи полицията, цитирана от ДПА и Ройтерс. По-рано базарът на площад \"Брайтшайдплац\" в германската столица беше евакуиран от органите на реда, които обявиха, че ще търсят подозрителен предмет. Преди три години срещу същия базар беше извършен атентат с камион, отнел живота на 12 души. По-късно извършителят, тунизиецът Анис Амри, беше застрелян от италианската полиция. \"Вечерта наши колеги откриха двама души, които се държаха подозрително на Брайтшайдплац и ги провериха\", добави берлинската полиция в Туитър. Според в. \"Билд\" двамата мъже са били спрени, след като излезли от базара с подозрително бърз ход. След като проверили имената им, полицаите помислили, че срещу единият е издадена заповед за арест и базарът бил евакуиран като предпазна мярка. По-късно полицаите разбрали, че името на мъжа е подобно на това на човек, срещу когото има издадена заповед за арест, но съвпадението не било пълно, съобщава в. \"Билд\". Сподели:", "date": "2019.12.22", "title": "Евакуираха пазар в Берлин заради двама подозрителни типове"}
{"url": "https://pik.bg/%D0%B2-%D1%85%D1%8A%D1%80%D0%B2%D0%B0%D1%82%D0%B8%D1%8F-%D0%B3%D0%BB%D0%B0%D1%81%D1%83%D0%B2%D0%B0%D1%82-%D0%B4%D0%BD%D0%B5%D1%81-%D0%B7%D0%B0-%D0%BD%D0%BE%D0%B2-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-news893204.html", "text": "В Хърватия се провеждат президентски избори. Изходът от тях е труден за предвиждане. Донякъде необичайно, изборите се провеждат само три дни преди Коледа в една твърдо католическа страна, съобщава БНР. Първото си председателство в Европейския съюз най-младата страна-членка вероятно ще поеме без избран президент. Според проучванията първите трима претенденти за поста са с почти изравнени резултати. Анализаторите в Хърватия смятат, че победителят ще бъде избран на втори тур на 5 януари, тъй като нито един кандидат няма да получи мнозинството от гласовете на първия кръг от изборите. За поста президентът Колинда Грабар-Китарович се кандидатира за втори мандат и се изправя срещу бившия ляв премиер Зоран Миланович, националиста Мирослав Шкоро и осем други претенденти. Запазването на президентството е важно за управляващата консервативна Хърватска демократична общност. Позицията на Грабар-Китарович е разклатена, след като тя направи серия от гафове по време на кампанията. Първата жена президент на Хърватия е известна с флиртуването си с крайната десница, докато се опитва да се представи като човек от народа. Основният й опонент е описвания като популист Зоран Миланович, който е подкрепян от либералната опозиция. Хърватският президент няма изпълнителни правомощия, затова резултатът от вота има по-скоро символичен характер. Ако победи опозиционен кандидат, това би могло да отслаби консервативното правителство в момент, в който то поема важна функция в ЕС. Правителството наскоро беше изправено пред масови протести в образованието, които подкопаха управляващите. Сподели:", "date": "2019.12.22", "title": "В Хърватия гласуват днес за нов президент"}
{"url": "https://pik.bg/%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%BE%D1%82%D0%BE-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE-%D0%BE%D1%82%D1%85%D0%B2%D1%8A%D1%80%D0%BB%D0%B8-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D1%81%D0%B0%D0%BD%D0%BA%D1%86%D0%B8%D0%B8-%D1%81%D1%80%D0%B5%D1%89%D1%83-%E2%80%9E%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2%E2%80%9D-news893101.html", "text": "Германското правителство отхвърли американските санкции срещу „Северен поток-2“. Това стана ясно от коментар на заместник официалния представител на кабинета на Германия Улрике Демер, цитирана от РИА „Новости”. „Федералното правителство със съжаление прие факта, че с днешното подписване на американския бюджет от президента Доналд Тръмп влизат в сила санкции срещу компании, които работят по строежа на „Северен поток-2“ и „Турски поток“, се посочва в изявлението на Улрике Демер. В съобщението на правителството се казва още, че то отхвърля „подобни екстериториални санкции“, които „са насочени срещу германските и европейски компании, представляват намеса във вътрешните работи“. Сподели:", "date": "2019.12.22", "title": "Германското правителство отхвърли американските санкции срещу „Северен поток-2”"}
{"url": "https://pik.bg/%D0%B7%D0%B2%D0%B5%D0%B7%D0%B4%D0%B0-%D0%BD%D0%B0-%D0%B0%D1%8F%D0%BA%D1%81-%D0%B8-%D1%85%D0%BE%D0%BB%D0%B0%D0%BD%D0%B4%D0%B8%D1%8F-%D1%81%D1%82%D1%80%D0%B0%D0%B4%D0%B0-%D0%BE%D1%82-%D1%81%D1%8A%D1%80%D0%B4%D0%B5%D1%87%D0%BD%D0%BE-%D0%B7%D0%B0%D0%B1%D0%BE%D0%BB%D1%8F%D0%B2%D0%B0%D0%BD%D0%B5-%D1%81%D0%BF%D0%B8%D1%80%D0%B0-%D1%82%D1%80%D0%B5%D0%BD%D0%B8%D1%80%D0%BE%D0%B2%D0%BA%D0%B8%D1%82%D0%B5-news893166.html", "text": "Защитникът на \"Аякс\" и националния отбор на Холандия - Дейли Блинд, има сърдечно заболяване. Бранителят е бил диагностициран след направени изследвания заради замайване по време на мача от Шампионската лига срещу \"Валенсия\". 29-годишният бивш играч на \"Манчестър Юнайтед\" пропусна последните два мача за годината и няма да стартира тренировъчния процес със съотборниците си през януари, а ще продължи да се лекува в Амстердам. От \"Аякс\" разкриват, че бранителят е диагностициран с възпаление на сърдечния мускул. Дейли Блинд използва социалните мрежи, за да успокои феновете си: \"Току-що \"Аякс\" публикува състоянието ми. Най-важното е, че се чувствам се добре. Ще опитам да се върна възможно най-рано. Благодаря на всички и се надявам скоро да се видим.\" Дейли Блинд е син на опитния треньор и легенда на \"Аякс\" Дани Блинд. Дейли Блинд бе сред основните виновници за впечатляващото представяне на \"Аякс\" през миналия сезон в Шампионската лига и достигането до полуфиналите в турнира. Сподели:", "date": "2019.12.22", "title": "Звезда на Аякс и Холандия страда от сърдечно заболяване, спира тренировките"}
{"url": "https://pik.bg/%D0%B2-%D0%BF%D0%B5%D0%BA%D0%B8%D0%BD-%D1%81%D0%B0-%D0%BD%D0%B5%D0%B4%D0%BE%D0%B2%D0%BE%D0%BB%D0%BD%D0%B8-%D0%BE%D1%82-%D0%B2%D0%BE%D0%B5%D0%BD%D0%BD%D0%B8%D1%8F-%D0%B1%D1%8E%D0%B4%D0%B6%D0%B5%D1%82-%D0%BD%D0%B0-%D1%81%D0%B0%D1%89-news893167.html", "text": "Реализацията на американския бюджет за отбрана за 2020 г. значително ще развали китайско-американските отношения и ще дестабилизира ситуацията в региона. Тази гледна точка беше изразена в събота от официалния представител на комисията по международни въпроси на Всекитайския народен конгрес (парламента на Китай) Ю Венджи, цитира думите му TACC . Според него бюджетът \"съдържа отрицателни позиции, които трябва да се считат за намеса в делата на Тайван, Хонконг и Синдзян\". Този документ \"сериозно нарушава принципа на \"един Китай\" и противоречи на трите съвместни комюнике на двете страни, той значително подкопава китайско-американските отношения и дестабилизира ситуацията в Тайванския проток\", се казва в сайта на централното правителство на Китайската народна република, цитиран от Ю Венджи. По този повод ние изразяваме остро недоволство и решителен протест“, каза той. Според представителя на парламента, „ръководейки се от предразсъдъци“, Вашингтон се грубо се намесва във вътрешните работи на Китай. \"Ние категорично настояваме американската страна да се откаже от мисленето и хегемоничната логика на Студената война, да спре да се намесва във вътрешната политика на Китай и незабавно да предприеме ефективни мерки за премахване на негативните последици от подобни стъпки. Вашингтон трябва да предприеме стъпки за запазване на китайско-американските отношения “, обобщи Ю Венджи. На 20 декември президентът на САЩ Доналд Тръмп подписа проект на военен бюджет за фискалната 2020 година (започваща на 1 октомври), който задължава администрацията на САЩ да наложи санкции срещу Русия. Конгресът на САЩ също призовава за наблюдение на развитието на руско-китайското военно партньорство. Изказвайки подкрепа за протестиращите в Хонконг, американската страна също възнамерява да увеличи способностите на Тайван за отбрана и бойна готовност чрез съвместни учения и продажби на оръжие. Сподели:", "date": "2019.12.22", "title": "В Пекин са недоволни от военния бюджет на САЩ"}
{"url": "https://pik.bg/%D0%BC%D0%B2%D1%80-%D1%81-%D0%B1%D0%BB%D0%B0%D0%B3%D0%BE%D1%82%D0%B2%D0%BE%D1%80%D0%B8%D1%82%D0%B5%D0%BB%D0%BD%D0%B0-%D0%BA%D0%B0%D0%BC%D0%BF%D0%B0%D0%BD%D0%B8%D1%8F-%D0%B7%D0%B0-%D0%B4%D0%B5%D1%86%D0%B0%D1%82%D0%B0-%D0%BD%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D1%81%D0%BB%D1%83%D0%B6%D0%B8%D1%82%D0%B5%D0%BB%D0%B8-news893168.html", "text": "По традиция, изградена през последните 16 години, в навечерието на Коледа Министерството на вътрешните работи инициира набиране на средства във връзка с целогодишно провежданата Национална благотворителна кампания за подпомагане на децата на загиналите и пострадалите при изпълнение на служебните задължения служители от системата на МВР. Това съобщиха от пресцентъра на ОДМВР-Велико Търново . Дарителската инициатива, под патронажа на министъра на вътрешните работи, бе създадена, за да донесе светлина в живота на поразително смела група деца, изпитали тежката промяна от загубата на родител. „Признателни сме на всички, които през годините с готовност застават до нас и безкористно ни подкрепят в мисията да съхраним паметта на полицаите и пожарникарите, загинали и пострадали при изпълнение на служебния дълг, и да бъдем опора за техните момичета и момчета. Каузата ни не би имала успех без силата на медиите да ангажират и вдъхновят за добри дела. Вярваме, че с тяхна помощ апелът ни ще достигне до повече хора, за да претворим заедно великодушието в действие“, съобщават от институцията. Сподели:", "date": "2019.12.22", "title": "МВР с благотворителна кампания за децата на загинали служители"}
{"url": "https://pik.bg/%D0%BC%D1%8A%D0%B6-%D0%B5-%D0%B2-%D0%BA%D0%BE%D0%BC%D0%B0-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D0%BF%D0%B0%D0%B4%D0%BD%D0%B0-%D0%BF%D0%B8%D1%8F%D0%BD-%D0%BE%D1%82-5-%D0%BC%D0%B5%D1%82%D1%80%D0%BE%D0%B2%D0%B0-%D1%81%D1%82%D0%B5%D0%BD%D0%B0-%D0%BA%D1%80%D0%B0%D0%B9-%D0%B3%D0%BE%D1%86%D0%B5-%D0%B4%D0%B5%D0%BB%D1%87%D0%B5%D0%B2-news893193.html", "text": "45-годишен мъж е в тежко състояние и опасност за живота, след като падна от стена в село Горно Дряново край град Гоце Делчев, предаде БГНЕС. Към 22 ч. снощи 45-годишният мъж, който бил употребил алкохол, паднал от 5-метрова стена в центъра на селото, община Гърмен. При падането си получил тежка черепно-мозъчна травма, фрактура на таз и друти наранявания. Пострадалият е транспортиран до МБАЛ „Ив. Скендеров” в Гоце Делчев и е с опасност за живота.Тежкото му състояние не позволява да бъде транспортиран за лечение към столична болница. Инцидентът се изяснява от полицията. Сподели:", "date": "2019.12.22", "title": "Мъж е в кома, след като падна пиян от 5-метрова стена край Гоце Делчев"}
{"url": "https://pik.bg/%D0%BD%D0%B0%D0%BF%D0%B0%D0%B4%D0%BD%D0%B0%D1%85%D0%B0-%D0%B1%D1%83%D1%80%D0%B3%D0%B0%D1%81%D0%BA%D0%B8-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82-%D0%B2-%D0%B4%D0%BE%D0%BC%D0%B0-%D0%BC%D1%83-news893224.html", "text": "Фоторепортерът Борислав Пенков е бил нападнат тази нощ в дома си, съобщи БТВ. Според информацията, около 03:00 часа той е чул нетипичен шум. Забелязал мъж на около 35 години на терасата на жилището си, което е на първия етаж. Мъжът отворил комарника на вратата и счупил с ръка прозореца. Част от стъклата са наранили фоторепортера по лицето. Обадил се е на тел. 112, но нападателят избягал. Случаят се разследва от полицията. Това е поредно посегателство срещу Борислав Пенков. Той беше нападнат, докато снима запалено заведение в Морската градина в Бургас. По-късно беше запалена входната врата на апартамента му. Сподели:", "date": "2019.12.22", "title": "Нападнаха бургаски журналист в дома му"}
{"url": "https://pik.bg/%D0%B3%D1%80%D0%B8%D0%BF%D1%8A%D1%82-%D0%B8%D0%B4%D0%B2%D0%B0-%D0%B4%D0%B2%D0%B5-%D0%B4%D0%B5%D1%86%D0%B0-%D0%BE%D1%82-%D0%B1%D1%83%D1%80%D0%B3%D0%B0%D1%81-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-%D0%B7%D0%B0%D1%80%D0%B0%D0%B4%D0%B8-%D0%B2%D0%B8%D1%80%D1%83%D1%81-news893220.html", "text": "Първите доказани случаи на грип вече са факт. Две деца от Бургас са хоспитализирани през седмицата, след като са заболели от грип тип „А”. Вирусът е потвърден от Националната референтна лаборатория, съобщава БТВ. „Двете деца са били с много висока температура – 40 градуса, която не се е повлияла. Имали са хрема и кашлица, но те не са били в засилена форма”, каза д-р Величка Григорова, директор на дирекция „Надзор на заразните болести” - РЗИ – Бургас. Епидемиологът обясни, че са взети мерки и няма опасност за здравето на двете деца.Те са изписани в края на седмицата. Тяа уточни, че болки в мускулите и липса на апетит са сред другите типични за грипа симптоми. „Този грип е модификация на познатия от преди години свински грип. Болните трябва своевременно да се диагностицират и изолират, за да се проведе специфично лечение”, допълни д-р Григорова. По думите ѝ случаите към момента са изолирани и няма широко разпространение и не са достигнати предепидемични стойности. Такива се очакват в края на месец януари, прогнозира тя. Сподели:", "date": "2019.12.22", "title": "ГРИПЪТ ИДВА! Две деца от Бургас в болница заради вирус"}
{"url": "https://pik.bg/%D0%BF%D0%BE-%D1%81%D1%8A%D1%81%D0%B5%D0%B4%D1%81%D0%BA%D0%B8-%D1%81%D1%82%D0%B0%D0%BD%D0%B4%D0%B0%D1%80%D1%82%D1%8A%D1%82-%D0%BD%D0%B0-%D0%B6%D0%B8%D0%B2%D0%BE%D1%82-%D0%B2-%D1%81%D1%8A%D1%80%D0%B1%D0%B8%D1%8F-%D0%B5-%D1%81-30--%D0%BF%D0%BE-%D0%BD%D0%B8%D1%81%D1%8A%D0%BA-%D0%BE%D1%82-%D1%82%D0%BE%D0%B7%D0%B8-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-news893170.html", "text": "Всички останали сектори на икономиката, според него, поддържат подобен растеж, както през първата половина на годината. Това означава, че когато по-голямата част от строителните дейности по тръбопроводите приключи, до края на 2019 г. икономическият растеж на Сърбия вероятно ще се върне към обичайната си тенденция от максимум 3,5 % годишно. Стандартът на живот в Сърбия, измерен в съответствие с БВП на глава от населението е с 30 % по-нисък от този в България , с 60 % по-нисък от Румъния и с 80 % от Унгария. Тези три страни са постигнали общ икономически ръст от 35 % от 2010 г. насам, докато само за Сърбия ръстът е 20 %, заяви председателят на фискалния съвет Павле Петрович. В интервю за „Business Magazine” той увери, че Сърбия има потенциал за икономически растеж от 5 % годишно , което би помогнало за намаляване на разликата с тези държави от Централна и Източна Европа (ЦИЕ), но че „едва успява да достигне до 3,5 %“. „Вярно е, че Сърбия има ръст на БВП от 4,8% през третото тримесечие и е на второ място след Унгария по бърз растеж в Централна и Източна Европа, но през първата половина на годината беше начело заедно с Албания и БиХ”, каза Петрович. Той добави, че „обществеността е слабо информирана“, че ускоряването на икономическия растеж през втората половина на 2019 г. се дължи предимно на изграждането на газопровода „Турски поток“ и съответно на 35% ръст в строителството, съобщава БГНЕС. Сподели:", "date": "2019.12.22", "title": "ПО СЪСЕДСКИ: Стандартът на живот в Сърбия е с 30 % по-нисък от този в България"}
{"url": "https://pik.bg/%D0%B7%D0%B8%D0%BC%D0%B0%D1%82%D0%B0-%D0%BD%D0%B5-%D0%B8%D0%B4%D0%B2%D0%B0-%D0%B2%D0%B8%D1%81%D0%BE%D0%BA%D0%B8-%D1%82%D0%B5%D0%BC%D0%BF%D0%B5%D1%80%D0%B0%D1%82%D1%83%D1%80%D0%B8-%D0%B8-%D0%B4%D1%8A%D0%B6%D0%B4-%D0%BD%D0%B8-%D0%BE%D1%87%D0%B0%D0%BA%D0%B2%D0%B0%D1%82-%D0%B4%D0%BD%D0%B5%D1%81-%D0%B5%D1%82%D0%BE-%D0%BA%D1%8A%D0%B4%D0%B5-%D1%89%D0%B5-%D0%B2%D0%B0%D0%BB%D0%B8-%D0%BD%D0%B0%D0%B9-%D0%BC%D0%BD%D0%BE%D0%B3%D0%BE-%D0%BA%D0%B0%D1%80%D1%82%D0%B0-news893189.html", "text": "След временното разкъсване и намаление на облачността, още преди обяд от запад тя отново ще започне да се увеличава. След обяд ще започнат и валежи, първоначално в Западна България, а през нощта срещу понеделник и в Източна. По-значителни количества се очакват в югозападните райони. Ще продължи да духа юг-югозападен вятър, в Източна България и северно от планините умерен и силен и ще бъде значително по-топло от обичайното. Максималните температури ще бъдат между 13° и 18°, в отделни райони и по-високи. По-ниски до 9-10° ще останат само в крайните западни райони на Дунавската равнина, където ще е почти тихо, през по-голямата част от деня и с мъгла. Атмосферното налягане ще бъде значително по-ниско от средното за месеца и през деня ще продължи да се понижава. Това съобщи за Агенция „Фокус” дежурният синоптик Христо Христов от Националния институт по метеорология и хидрология (НИМХ) . Над Черноморието преди обяд ще бъде предимно слънчево, но в следобедните часове облачността ще се увеличи и през нощта срещу понеделник ще има валежи от дъжд. Ще духа умерен и силен юг-югозападен вятър. Максимални температури на въздуха: 15°-18°. Температурата на морската вода е 12°. Вълнението на морето ще бъде 3-4 бала. В планините ще духа силен и бурен югозападен вятър. Ще бъде облачно, главно след обяд с валеж от дъжд, над 1800-2000 метра от сняг, но през нощта срещу понеделник границата между дъжда и снега ще започне да се понижава. Максимална температура на 1200 метра – около 10°, на 2000 метра – около 3°. През първата половина от следващата седмица времето ще бъде доста динамично. Още в началото от запад-северозапад, с умерен, в Дунавската равнина временно силен вятър, ще започне да нахлува сравнително студен въздух. Температурите ще са с много малък денонощен ход и постепенно ще се понижават. В понеделник сутринта все още в много райони, главно в Източна България, ще вали дъжд, а в котловинните полета на Западна и в западната част на Предбалкана, с понижението на температурите, по-късно през деня в понеделник, ще превали сняг. Във вторник и сряда ще бъде ветровито и сравнително студено. Само на отделни места ще има слаби превалявания от дъжд, в планините и планинските райони - от сняг. Минималните температури ще бъдат предимно между 0° и 5°, максимални - между 4° и 9°. Сподели:", "date": "2019.12.22", "title": "ЗИМАТА НЕ ИДВА: Високи температури и дъжд ни очакват днес. Ето къде ще вали най-много (КАРТА)"}
{"url": "https://pik.bg/%D0%B4%D0%BE%D0%B1%D1%80%D0%B0-%D0%BD%D0%BE%D0%B2%D0%B8%D0%BD%D0%B0-%D0%BE%D1%82-%D1%84%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D0%B2%D0%B4%D0%B8%D0%B3%D0%B0%D1%82-%D0%B7%D0%B0%D0%BF%D0%BB%D0%B0%D1%82%D0%B8%D1%82%D0%B5-%D0%BD%D0%B0-%D0%BC%D0%B5%D0%B4%D0%B8%D1%86%D0%B8%D0%BD%D1%81%D0%BA%D0%B8-%D1%81%D0%B5%D1%81%D1%82%D1%80%D0%B8-%D0%B8-%D1%88%D0%BE%D1%84%D1%8C%D0%BE%D1%80%D0%B8-%D0%B2-%D1%81%D0%BE%D1%84%D0%B8%D1%8F-news893226.html", "text": "Предвиждаме увеличаване на заплатите на медицинските сестри в училищата и детските градини и ясли. Така ще изпълним един поет ангажимент за достигане на нивата в колективния рамков договор за заплатите на медицинските сестри. Ще бъдат увеличени и заплатите на служителите в столичния градски транспорт. Това заяви пред БНТ столичният кмет Йорданка Фандъкова. Тя отбеляза, че увеличението на данъка за коли с дизелово гориво ще бъде инвестирано в парковете и детските площадки: \"Това е една малка стъпка, давам си сметка, че с това няма да изчистим въздуха. Автомобилите, които замърсяват повече, ще имат данък до горната граница. Въздухът, който дишаме, го правим ние\". По темата за чистия въздух в столицата тя допълни: \"С пускането на третата линия на метрото ще спестяваме около 90 хиляди тона вредни емисии годишно. Ние сме защитили проекти за безплатната подмяна на около 20 хиляди домакинства, отопляващи се с твърдо гориво. В същото време затягаме контрола върху горенето на нерегламентирани отпадъци. Правят се ежедневни проверки за това\". Столичният кмет заяви, че е създадена и програма за монтиране на филтри върху комините. Засега - за 150 домакинства. \"Инспекторатът и почистващите фирми имат задължението предварително да събират едрогабаритните отпадъци - преди да стигнат до печките на недобросъвестни собственици\", отбеляза тя. Фандъкова отбеляза, че на сайта на Столична община се обявяват ежедневно превишените стойности на замърсения въздух. Кметът на София заяви, че няма заплаха столицата ни да бъде санкционирана заради мръсния въздух. \"Нашите опоненти не трябва да си служат с лъжи - ясно е с какви цели, за краткосрочни политически дивиденти. Политиците не бива да си служат с лъжи! Нека не се заиграваме с това\". Тя заяви, че ще настоява пред парламента да бъде инкриминирано горенето на нерегламентирани отпадъци. Фандъкова заяви, че за днес в София е обявен жълт код за бурен вятър. Тя отбеляза, че на тел. 112 са получени над 120 сигнала за скъсани кабели, паднали дървета и строителни огради. Запитана дали има опасност София да стане \"втори Перник\" и да мине на воден режим, тя отговори: \"В София нямаме проблем с водоснабдяването. За съжаление няма техническа възможност да помогнем на Перник с вода. Общината има стратегия за водата. 2025 г. е срокът, в който изтича сегашният договор. Категорично той няма да бъде продължен. Това е моето становище, а в началото на следващата година започваме да обмисляме как ще управляваме този важен сектор след 2025 г.\". Сподели:", "date": "2019.12.22", "title": "ДОБРА НОВИНА ОТ ФАНДЪКОВА: Вдигат заплатите на медицински сестри и шофьори в София"}
{"url": "https://pik.bg/%D0%B2-%D0%B4%D0%B5%D1%81%D0%B5%D1%82%D0%BA%D0%B0%D1%82%D0%B0---%D0%B0%D0%BD%D0%B4%D1%80%D0%B5%D0%B9-%D1%81%D0%BB%D0%B0%D0%B1%D0%B0%D0%BA%D0%BE%D0%B2-%D1%80%D0%B0%D0%B7%D0%BA%D1%80%D0%B8-%D0%BA%D0%BE%D0%BB%D0%BA%D0%BE-%D0%BF%D0%BE%D0%BB%D1%83%D1%87%D0%B0%D0%B2%D0%B0%D1%82-%D0%B5%D0%B2%D1%80%D0%BE%D0%B4%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5-%D0%BA%D0%B0%D0%BA%D0%B2%D0%BE-%D0%B5-%D0%BE%D0%B1%D1%89%D0%BE%D1%82%D0%BE-%D0%BC%D0%B5%D0%B6%D0%B4%D1%83-%D0%B4-news893218.html", "text": "Малко над 6000 евро са заплатите на евродепутатите в Брюксел. Тук има нормални хора. Защо смятате, че евродепутатът е някакво извънземно? Хората ходят както си искат облечени, днес съм облечен по-нормално, защото имаме сесия. Това заяви пред Нова телевизия евродепутатът Андрей Слабаков, разказвайки за своето ежедневие и това на колегите си, ангажирани с работа в Европарламента. \"Ние имаме ограничения в говоренето. Но имаме само една минута и три секунди и като свърши, председателят започва да тропа с едно дървено чукче. Преди това репетираме с разни сътрудници да си вкараме изявлението в 56 секунди\", оплака се Слабаков. \"Проблемът е, че много малко са конкретните предложения в Европарламента и това много ме уморява. Много се говори. Но има някакъв вид тарикати, които мислят, че като говорят много бързо, ще кажат много неща. Аз съм новобранец, но не съм чак толкова задръстен, уча се от \"старите\". Въпросът е да структурираш това, което искаш да кажеш\", отбеляза режисьорът. Той изрази възмущението си, че България е \"изпратена на дъното\" на класацията по образование. Според него Великобритания и Франция са начело на стълбицата по \"функционална неграмотност\". Запитан как ще коментира скандала с \"превода\" на съвременен български на \"Под игото\", той заяви: \"Това, което е написал авторът, е нещо свещено. И никой не може да го пипа. Не знам как може да си толкова нагъл. Очаквам да преведат и Ботев и Балканът да запее \"престъпна песен\". Помолен да коментира ситуацията, при която евродепутатът Ангел Джамбазки бе хванат да шофира след употреба на алкохол, той заяви: \"Депутатите не са светци. Това са хора и който е сбъркал, ще си понесе наказанието. Евродепутатът не трябва да е само светъл пример. Той трябва да защитава своите интереси и тези на избирателите си. Нали разбираш, че Ангел, който е карал пил, не е блъснал никого, а трезвият шофьор от НСО удари дете\". Според Слабаков \"това велико преселение на народите - от Страсбург в Брюксел е напълно излишно\". \"Това струва около 1 милиард. Той може да бъде спестен. Не може всеки месец да има \"събитие\" - тръгва огромно количество коли, тирове с документи. Губи се време в преместване и нищо не става. Ужасно е!\" Слабаков заяви, че Брекзит няма да се отрази на стабилността на Евросъюза. А що се отнася до \"македонския език\", той заяви: \"Как ще призная нещо, което не съществува. То е все едно да призная трънския език\". Сподели:", "date": "2019.12.22", "title": "В ДЕСЕТКАТА - Андрей Слабаков разкри колко получават евродепутатите, какво е общото между Джамбазки и шофьора на НСО и що е то \"македонски\" език"}
{"url": "https://pik.bg/%D1%82%D1%80%D0%B0%D0%BD%D1%81%D0%BF%D0%BE%D1%80%D1%82%D0%BD%D0%B8-%D1%81%D1%82%D0%B0%D1%87%D0%BA%D0%B8-%D0%B1%D0%BB%D0%BE%D0%BA%D0%B8%D1%80%D0%B0%D1%82-%D1%84%D1%80%D0%B0%D0%BD%D1%86%D0%B8%D1%8F-%D0%BF%D0%BE-%D0%BA%D0%BE%D0%BB%D0%B5%D0%B4%D0%B0-news893136.html", "text": "Проблемите с пътуването с влак бяха леко облекчени днес, след като железопътният оператор Ес Ен Се ЕФ (SNCF) започна да информира пътниците няколко дни предварително и да предлога замяна на билети. При все това само половината от високоскоростните влакове се движат днес, а регионалните влакове, включително в района на Париж, остават много нередовни. Във френската столица осем от 14-те линии на метрото са затворени, а много други работят нередовно. Очаква се милиони французи да пътуват през следващите няколко дни за коледните семейни празници. Мнозина са потърсили алтернативни видове транспорт, използвайки услуги за споделяне на автомобили или автобусни компании, които вече регистрират увеличение на резервациите, отбелязва АП. Повечето транспортни профсъюзи призоваха стачките да продължат по време на празниците, тъй като преговорите между премиера и синдикалните лидери не успяха да стигнат до споразумение тази седмица. Според най-новите проучвания мнозинството французи все още подкрепят стачките заради опасенията, че ще трябва да работят по-дълго в замяна на по-ниски пенсии, но пък мнозинството подкрепя и спирането на протеста по време на коледните празници. Французите, планирали пътувания по коледните празници, и туристите в страната днес бяха затруднени да поемат по предварително набелязаните дестинации, тъй като транспортните стачки в страната продължават. Те са в знак на протест срещу плановете на правителството да вдигне възрастта за пенсиониране до 64 години, информира Асошиейтед прес. Сподели:", "date": "2019.12.22", "title": "Транспортни стачки блокират Франция по Коледа"}
{"url": "https://pik.bg/%D0%BD%D0%BE%D0%B2%D0%B0-%D0%BC%D0%BE%D0%B4%D0%B0-%D0%B4%D0%B0-%D1%81%D0%B8-%D1%82%D0%B0%D1%82%D1%83%D0%B8%D1%80%D0%B0%D1%88-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0-%D1%88%D0%B5%D0%B2%D0%B8%D1%86%D0%B0-news893077.html", "text": "Българските шевици оживяват все по-често под формата на татуировки. За някои те са мода, за други – начин да бъдеш различен. Трети ги правят, за да бележат тялото си с важно събитие или скъп спомен. За татуистът Веселин и Диана - татуировката - шевица носи дълбок смисъл и послание, разказва Нова телевизия. Бродерия върху кожа? Татуировка в комбинация с фолклор се оказва невероятна комбинация. Диана от дете е закърмена с български фоклор, но и сега продължава да танцува народни танци. Така страстта ѝ оживява по гърба ѝ. На плещите на татуиста Веселин пък тежи отговорността, но е и предизвикателство за уменията. Веселин работи по крака на жена 8 часа почти без почивка, а върху гърба на Диана твори близо 12 часа. Истинско изпитание за нервите и за майсторлъка на артиста. За Диана преживяването е повече от вълнуващо. В шеги и забавни истории за падене от колело минава времето, докато Веселин се старае да създаде шедьовър по тялото на Диана. Дори за миг Веселин не позволява на ръката си да трепне. Няма връщане назад - кожата не е лист, върху който моливът се изтрива с гумичка. Оказва се любовта към фолклора е семейна черта и в рода на Веселин. Баща му свири на гайда, пее и танцува. Неслучайно синът посвещава на татко си татуировка - по себе си. Вероятността нещо да се обърка и да се наложи план „Б” - за такъв сценарий Веселин не мисли, защото си е избрал доверен приятел, който като него рисува безкомпромисно. По себе си татуистът има некласически рисунки като анимационни герои, причудливи животни, дори етикет с намигане за характера му. Дали ще са фолклорни мотиви, герои от комикси или просто символи, идеята на татуса е да остане скъп спомен на човек за цял живот. Скоро Веселин си мечтае цялата му ръка да заприлича на цветно дърво с български народни приказки. Сподели:", "date": "2019.12.22", "title": "Нова мода: Да си татуираш българска шевица"}
{"url": "https://pik.bg/%D0%BC%D0%BD%D0%BE%D0%B3%D0%BE%D1%85%D0%B8%D0%BB%D1%8F%D0%B4%D0%B5%D0%BD-%D0%BF%D1%80%D0%BE%D1%82%D0%B5%D1%81%D1%82-%D0%B2-%D1%87%D0%B5%D1%80%D0%BD%D0%B0-%D0%B3%D0%BE%D1%80%D0%B0-%D1%81%D1%80%D0%B5%D1%89%D1%83-%D0%B7%D0%B0%D0%BA%D0%BE%D0%BD%D0%B0-%D0%B7%D0%B0-%D1%86%D1%8A%D1%80%D0%BA%D0%BE%D0%B2%D0%BD%D0%B0%D1%82%D0%B0-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%BE%D1%81%D1%82-news893139.html", "text": "Няколко хиляди последователи на Сръбската православна църква (СПЦ) се събраха в Черна гора в събота срещу противоречив законопроект, който според тях ще \"открадне\" църковна собственост на СПЦ и ще я даде на държавата, предава AFP Проектозаконът, който трябва да бъде обсъден в парламента до края на годината, се превърна в причина за напрежението между СПЦ - основната религиозна организация в страната и управляващата партия. Съгласно законопроекта, религиозните общности трябва да докажат собствеността върху имотите от преди 1918 г., когато Черна гора е загубила независимостта си, за да я запазят. СПЦ, която има стотици манастири и хиляди квадратни метра ценна земя в мъничката страна, обвинява правителството, че се опитва да присвои църковното наследство и да използва нейните активи. Правителството отрича това, заявявайки, че иска само да подреди правата на собственост. Около 6 000 души, според полицията, са се събрали пред църква в западния черногорски град Никшич, където се провежда Синод на СПЦ, въпреки студеното и дъждовно време. \"Събрахме се да покажем единство ... Ако някой атакува Църквата, един атакува всичко\", каза по време на литургия епископ Йоаникие от Будимлийската и Никшичката епархия. Сподели:", "date": "2019.12.22", "title": "Многохиляден протест в Черна гора срещу Закона за църковната собственост"}
{"url": "https://pik.bg/%D0%B8%D0%B4%D0%B5%D0%BD%D1%82%D0%B8%D1%84%D0%B8%D1%86%D0%B8%D1%80%D0%B0%D0%BD-%D0%B5-%D0%BC%D1%8A%D0%B6%D1%8A%D1%82-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D0%BB-%D1%80%D0%BE%D0%B3-%D0%BE%D1%82-%D0%BD%D0%B0%D1%80%D0%B2%D0%B0%D0%BB-%D0%B7%D0%B0-%D0%B4%D0%B0-%D1%81%D0%BF%D1%80%D0%B5-%D0%B5%D0%BA%D1%81%D1%82%D1%80%D0%B5%D0%BC%D0%B8%D1%81%D1%82-news893140.html", "text": "Днес Дарин Фрост наруши мълчанието си и направи изявление пред британската агенция Прес асосиейшън. Той е един от хората, които се появяват на видеозаписа от нападението, на който се вижда борбата между нападателя и случайно намиращи се на мястото граждани, опитващи се да го спрат. Нападението беше извършено на 29 ноември. По думите на Фрост той и другите хора, опитали да спрат нападателя, са действали инстинктивно. Това станало, след като нападателят, Усман Хан, започнал да напада безразборно хора с нож на събитие на програма за реабилитиране на затворници, което се провеждало в зала, намираща се в сграда близо до моста. Фрост бил в същата сграда, само че на горния етаж. Те опитали да го спрат, въпреки че Хан твърдял, че ще взриви колана си с експлозиви, който в крайна сметка се оказал фалшив. Благодарение на намесата на Фрост и другите хора жертвите при нападението бяха само две. В разказа си пред Прес асосиейшън той добави, че в отчаяната борба с нападателя друг мъж използвал стол като оръжие. \"Когато чухме шума от долния етаж, няколко души се втурнахме натам\", разказа 38-годишният мъж. \"Взех един рог от нарвал от стената и го използвах за самозащита, а и за да предпазя другите от нападателя. Друг мъж държеше нападателя настрана с помощта на дървен стол\", добави той. По думите на Фрост, Хан държал във всяка от ръцете си по един голям нож и сочел към корема си. Обърна се към мен и ми говореше нещо, после показа, че имал взривно устройство около кръста си, спомня си Фрост. \"И в този момент мъжът до мен хвърли стола си по нападателя, а той от пък се затича към него с вдигнати ножове\", допълни мъжът. След това конфронтацията бързо се пренася на самия Лондонски мост, където Фрост и други, включително мъж, напръскал Хан с пожарогасител, успяват да повалят нападателя на земята и да го задържат така, докато пристигне полицията. Броени мигове след това есктремистът, който е лежал в затвора за тероризъм, е застрелян от полицията, след като отново заплашил, че ще взриви колана си. \"Заедно с други гонех нападателя с рог в ръка към моста\", каза Фрост. Загадъчният човек, който си послужи с рядък рог от кит нарвал за обезвреждането на екстремист при нападение с нож в района на Лондонския мост миналия месец, беше идентифициран като държавен служител от британското министерство на правосъдието, предаде Асошиейтед прес. Сподели:", "date": "2019.12.22", "title": "Идентифициран е мъжът, използвал рог от нарвал, за да спре екстремист"}
{"url": "https://pik.bg/%D0%B0%D0%B3%D0%B5%D0%BD%D1%82%D0%B8-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%82%D0%B5-%D1%82%D0%B0%D0%B9%D0%BD%D0%B8-%D1%81%D0%BB%D1%83%D0%B6%D0%B1%D0%B8-%D1%80%D0%B0%D0%B7%D1%80%D0%B5%D1%88%D0%B0%D0%B2%D0%B0%D1%82-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D1%8F%D1%82%D0%B0-%D0%BF%D1%80%D0%B8-%D0%BD%D0%B5%D0%BE%D0%B1%D1%85%D0%BE%D0%B4%D0%B8%D0%BC%D0%BE%D1%81%D1%82-news893184.html", "text": "Британски съд подкрепи правителствена политика, която позволява на информаторите на британската вътрешна разузнавателна служба да извършват престъпления, когато се счита, че това е в интерес на националната сигурност, в случай, когато според съдиите възниква противоречие между върховенството на закона и обществената безопасност, пише американският вестник The New York Times По силата на политиката, известна като Третата директива, служителите на Службата за сигурност, по-известна като MI5, могат да позволят на своите информационни агенти да участват в престъпни действия, когато работят по случаи на тероризъм или организирана престъпност, заедно с други лица. Голяма част от тази политика остава забулена в тайна: MI5 действа съгласно директиви от началото на 90-те години на миналия век, а правителството призна съществуването на директивата едва миналата година - дори и след това, служителите на MI5 не са признали нито един случай, в който тя е била приложена. Четири неправителствени организации във Великобритания се опитаха да атакуват в съда тази директива с твърдението, че подобна практика е незаконна. Но с минимално мнозинство от 3 срещу 2 гласа съдиите от Трибунала на следствените правомощия, органът, който разглежда оплаквания по адрес на разузнавателните служби на Великобритания, отхвърлиха случая в петък, като определиха политиката като законна, аргументирайки се, че служителите на MI5 не могат да функционират без информатори, които могат извършват престъпления, често докато проникват в престъпни организации. „Този случай повдига един от най-основните въпроси, пред които може да се изправи демократичното общество, управлявано от върховенството на закона“, написаха в решението съдиите от мнозинството. Те също така постановиха, че политиката на Третата директива не дава правен имунитет на информаторите, посочени от MI5 като агенти или „скрити източници на човешко разузнаване“. Четирите групи за правата на Великобритания, стоящи зад предизвикателството - Privacy International, Reprieve, Комитетът по администрация на правосъдието и Центърът Pat Finucane - заявиха в изявление, че ще обжалват. Юридическият служител на Privacy International Илия Сиатица заяви, че решението представлява правен имунитет, тъй като информаторите ще действат с благословията на MI5, който няма задължение да информира прокурорите за престъпления. „Ако нито един орган на прокуратурата не бъде уведомен, когато възникне такъв случай, тогава фактически информаторът е получил карт бланш да действа както иска“, каза Сиатица в интервю. Служител по комуникациите на Министерството на вътрешните работи, което ръководи MI5, заяви в изявление по имейл в събота, че използването на скрити агенти е от съществено значение за опазването на страната. „Радваме се, че трибуналът реши в полза на правителството по всички точки и призна, че участието в престъпления може да бъде необходима характеристика на тази жизненоважна работа“, се казва в изявлението. Министерството отказа да коментира броя на разрешенията, които са били предоставени, или да детайлира престъпленията, които информаторите на MI5 са получили право да извършат. Няколко европейски държави претърпяха терористични атаки през последните години, а властите реагираха чрез затягане на антитерористичните закони, увеличавайки бюджетите на техните разузнавателни служби или като направят постоянно действащи някои извънредни мерки, които са били приложени веднага след нападението. В страни като Великобритания и Франция правителствата твърдят, че повишената сигурност е от решаващо значение за предотвратяване на атаки и за успокояване на общественото мнение, докато правозащитните организации предупреждават, че допълнителни мерки могат да уронват гражданските свободи. В петък съдиите направиха пряка връзка между политиката на Третата директива и заплахата от тероризма. „Събитията от последните години, например в Манчестър и Лондон през 2017 г., служат като ярък пример за необходимостта от подобно събиране на разузнавателни данни и други дейности, за да се защити обществеността от сериозни терористични заплахи“, написаха те, като се имаха предвид нападението срещу концерт в Манчестър през май същата година и на други два случая в британската столица - един през март и друг през юни. Миналия месец 28-годишен мъж, осъден за тероризъм, уби двама души при нападение с нож в центъра на Лондон. Не е ясно кои престъпни действия могат да бъдат разрешени съгласно Третата директива и до каква степен; част от изслушванията се проведоха при затворени врати, без адвокати за жалбоподателите и репортери. Съдът издаде и секретна версия на решението, в допълнение към публичната, според The Guardian. Съгласно насоките на MI5 престъпната дейност „понякога може да е необходима и пропорционална“ за събиране на разузнаване „, която може да бъде използвана за спасяване на живот или за противодействие на много сериозна престъпност. \" Разузнавателните служби са провеждали политиката на Трета директива без надзор до 2012 г., когато Дейвид Камерън, тогава министър-председател, поиска от съдия в пенсия да контролира разрешенията. Сподели:", "date": "2019.12.22", "title": "АГЕНТИ: Британските тайни служби разрешават престъпленията при необходимост"}
{"url": "https://pik.bg/%D1%81%D0%B1%D0%BB%D1%8A%D1%81%D1%8A%D0%BA-%D0%B2-%D0%BE%D0%BA%D0%B5%D0%B0%D0%BD%D0%B0-%D1%83%D0%B4%D0%B0%D1%80%D0%B8%D1%85%D0%B0-%D1%81%D0%B5-%D0%B4%D0%B2%D0%B0-%D0%BA%D1%80%D1%83%D0%B8%D0%B7%D0%BD%D0%B8-%D0%BA%D0%BE%D1%80%D0%B0%D0%B1%D0%B0-news893141.html", "text": "Два круизни кораба се сблъскаха на мексиканското пристанище Козумел на Карибите. Единият 290-метров кораб е повреден, а пътниците останаха зашеметени от силния удар, информират мексикански медии. Шестима души са с леки наранявания на кораба Carnival Glory, според най-голямата круизна компания в света Carnival Corp. Carnival Glory маневрирал за акостиране и направил контакт с Carnival Legend, отбелязват от компанията. Властите в Козумел съобщиха, че инцидентът е станал около 08,30 часа местно време. Сподели:", "date": "2019.12.22", "title": "СБЛЪСЪК В ОКЕАНА: Удариха се два круизни кораба"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D1%81%D0%B8%D0%BC%D0%BE%D0%B2-%D1%81%D1%8A%D1%81%D0%B8%D0%BF%D0%B2%D0%B0%D1%89%D0%BE-%D0%B7%D0%B0-%D0%BF%D0%BE%D0%BB%D1%84%D1%80%D0%B8%D0%B9%D0%BC%D0%B0%D0%BD-%D0%B8-%D1%81%D0%BE%D1%80%D0%BE%D1%81%D0%BE%D0%B8%D0%B4%D0%B8%D1%82%D0%B5-%D0%BF%D0%B5%D1%80%D0%B2%D0%B5%D1%80%D0%B7%D0%BD%D0%B8%D1%82%D0%B5-%D0%BE%D1%82%D0%BB%D0%B8-news892727.html", "text": "Подгответе се за голяма сензация. И тази година Българският хелзинкски комитет раздаде традиционните си призове \"Човек на годината\". Отличието отиде при три журналистки - Полина Паунова, Силвия Великова и Генка Шикерова. Не виждате никаква изненада? Никаква сензация? Никакъв шок? Ами ако сте очаквали нещо различно, значи трябва да проверите добре дали живеете в тази държава. Щеше да е титанична сензация, ако не бяха отличили точно тях. В България има хора, които са абонирани за наградите на либералната общност. Тези награди са ярък знак, че една част от българското общество живее в своята самозатворена реалност, където не влиза нито лъч, нито порив на въздуха от другата, да я наречем - истинската България. Една шепа жълтопаветници като самозвана аристокрация си раздават отличия, отварят шампанско и претендират, че те са гласът на последната, окончателната и единствено възможната истина. Банално е като паве в главата. Темата обаче е много по-дълбока и отива доста отвъд баналната новина. Церемонията по награждаване ще мине и ще замине, социално депилирани вегани от всички краища на центъра на София няколко дни ще пускат възхваляващи статуси като вдъхновени пионерчета, ще оплакват горчиво смъртта на свободното слово, ще размахват криви пръсти из социалните мрежи, а после ще ги поканят на някое кросдресърско парти и целият кипеж ще изтече в мивката. Големият проблем е малко по-встрани. Ако едната година победител е Полина Паунова, то следващата ще е Силвия Великова. Ако се наложи, на третата година двете заедно ще вземат наградата, както се случва сега, като получават в добавка и Генка Шикерова. Тук никой не се опитва да поставя под съмнение способностите им на журналистки, нито техните човешки качества. Но безкрайното титулуване на едни и същи хора вече почва да втръсва и да идва нанагорно. Виждаме очертанията на самосъзерцава, самовъзхищава и се самовъзпроизвежда. Нима трите отличени са единствените журналистки в България? Нима толкова нямаше друг журналист, който да е разровил гореща тема, да е тръгнал в самотна битка я срещу местна власт, я срещу самозабравена и феодализирана институция? Ако питаме кръжока, който се нарича Български хелзинкски комитет, очевидно в България съществуват само техните абонати. А всеки, който не приема подобен срамен ритуал, може лесно да бъде заклеймен като противен селянин и арогантен жълтур. Имаме си принцеси на журналистиката и пролетариат, чиято единствена роля е да преживя подобни \"големи\" новини и да ръкопляска в миговете, в които диригентите поскат това от него. Нека пак да повторя. И трите журналистки имаха своите звездни мигове през тази година и поднесоха добри разследвания. Но в крайна сметка тук говорим за \"човек на годината\", за едно словосъчетание, което далеч не може да бъде сведено само до една група обитатели на жълтите павета. Ако трябваше аз да избирам, сигурно щях да взема предвид трите журналистки, но вероятно щях да се сетя, че през цялата тази буреносна и изборна 2019 година медицинските сестри не спряха да протестират. Да, исканията им вероятно но те настояваха за конкретни неща - за промяна на своя социален статут, за по-високи възнаграждения и нормални условия на труд. Това е автентична битка. И една от лидерките на протеста плати с работата си своята смелост да излезе на улицата и да заяви подобни искания. Тя не е ли \"човек на годината\"? Тя не заслужава ли да бъде забелязана от градските интелектуалци в миговете, в които не оглеждат менютата на ресторантите, за да видят къде предлагат безглутеново меню. Наградите на БХК отдавна са се превърнали в символ на обществен позор. Откакто този комитет се изхитри преди време да отличи убиеца Джак Полфрийман и да се опита да му закачи обществен престиж, българското общество май разбра в какъв тиган и на какъв бавен огън го пържат. Смутени и изплашени от обществената реакции, редколегията на кръжока БХК побърза да оттегли тази номинация и да я потопи в мъглата от забравата, но това вече е фокуснически трик, който не им се удава лесно. Ако поровим малко, ще видим, че но интересно защо никога не виждаме реални правозащитници в списъка с техните номинации? Вместо това даваме обществен орден на един убиец и разчитаме обществото да го погълне като бонбонче, натъпкано със стрихнин. Между другото, тези дни убиецът Полфрийман отново събира погледите на българското гражданство. На него му организираха една \"случайна\" среща с министъра на правосъдието Данаил Кирилов, а малко по-късно го видяхме на снимка в кабинета на висшия държавен чиновник. Така и не стана ясно какво точно са обсъждали двамата. Ако вярваме на думите на самия Полфрийман (той получава обилно медийно внимание и удобни интервюта), темата била за правата на затворниците у нас. Дълбоко не се съмнявам във важността на проблема, но говорителят му може да изпълни нормален човек с презрение. Къде бяха обаче висшите журналистически съвести да се възмутят? Или вече сме приели, че Полфрийман е светец, който трябва да бъде следен безкритично с микрофон, за да не изтървем някоя от мъдростите, които ръси под път и над път. Нещо повече - не е ли нормално един разследващ журналист да се попита Той не работи, няма доходи и е нормално да си задаваме въпроса на чия издръжка стои в София. Или тате праща буркани с месо от кенгуру, за да може наследникът му да не гладува и да не мизерства? Понякога за една страна много повече говорят темите, които се премълчават, а не темите, които тикат в лицата ни постоянно, все едно без тях Вселената ще рухне всеки момент. Спрях се на този казус, защото той ясно разкрива в каква далечна реалност съществуват тези, които са се самообявили за интелектуален елит на нацията. И доказателства можем да открием всяка година, когато решат да си връчват наградите, за да демонстрират на всички как отдавна са вдигнали своя постоянен лагер в страната на пълната лудост. Между другото, ако прочетем списъка на останалите наградени тази година от БХК, ще открием още интересни хитове. Например отличие получава някакво странно сдружение, кръстено фондация \"Остров Белене\". Стана ми интересно какво точно представлява това и открих организация, която си била поставила за цел да възстанови лагера в Белене. За да има памет за ужасите на комунизма, разбира се. Как ли щеше да живее градският елит, състоящ се основно от издънки на старата номенклатура, ако редовно който от 30 години не е давал никакви признаци за живот у нас? И как да не отличиш поредния страстен грантов получател, който е решил, че тази тема ще му осигури безпроблемно съществуване за години напред? Какъв елит сме, ако не поощрим новите поколения, които искат да паразитират обществено точно като нас? Не знам какво си мислят представителите на БХК, но трябва да са наясно, че всяка година копаят дълбок ров между себе си и обществото. И изборът на трите журналистки за голямата награда, макар и да издава политическа актуалност, всъщност не запълва пропастта, а я уголемява. В това няма нищо правозащитно и демократично. Точно обратното - виждаме една демонстрация на свръхелитарно мислене, напълно отдалечено от реалните проблеми на хората. Само в такава лабораторна атмосфера може да се роди Честно казано, това не е гражданско общество, а пародия на гражданско общество. Това е изкривено огледало на всеки стремеж към нормалност, здрав разум и ценностни основи. Раздаването на помпозни отличия няма как да скрие гнойната рана, която все повече хора забелязват и помирисват. Този отплувал в голямото нищо \"елит\" дори вече не може да имитира близост до обществото и заради това неговите политически представители обикновено катастрофират на избори. Но медийната паяжина е изплетена и година след година ние ставаме жертви на отровата, която ни пускат. Всъщност достатъчно е БХК да се доближи до някоя кауза, за да я детонира със силата на ядрена бомба. Заради това може би е по-добре да ги виждаме отново и отново. Така истинските хора на годината ще могат да си дават ясна сметка в какво бунище превръщат държавата. Интелектуално сметище за елитарни комплексари, които си мислят, че някой изобщо дава пет пари за тях. Сподели:", "date": "2019.12.22", "title": "САМО В ПИК И \"РЕТРО\"! Александър Симов съсипващо за Полфрийман и соросоидите: Перверзните отличия на кръжока БХК за шепа жълтопаветници"}
{"url": "https://pik.bg/%D0%B2%D1%8A%D0%B3%D0%BB%D0%B5%D1%85%D0%B8%D0%B4%D1%80%D0%B0%D1%82%D0%BD%D0%B0-%D0%B1%D0%BE%D0%BC%D0%B1%D0%B0-%D1%82%D0%B0%D0%BB%D0%B8%D1%8F%D1%82%D0%B0-%D0%BD%D0%B0-%D0%BD%D0%B8%D0%BA%D0%BE%D0%BB%D0%B5%D1%82%D0%B0-%D0%BF%D0%BE%D0%B4-%D1%83%D0%B3%D1%80%D0%BE%D0%B7%D0%B0---%D0%BF%D0%BB%D0%B5%D0%B9%D0%BC%D0%B5%D0%B9%D1%82%D0%BA%D0%B0%D1%82%D0%B0-%D0%BD%D0%B0%D0%B1%D0%B8%D0%B2%D0%B0-%D0%BE%D0%B3%D1%80%D0%BE%D0%BC%D0%BD%D0%B8-%D0%BF%D0%BE%D1%80%D1%86%D0%B8%D0%B8-%D0%BA%D0%B0-news891913.html", "text": "Николета Лозанова се оказа голяма почитателка на спагетите. Плеймейтката качи в социалните мрежи снимка, на която е набучила на вилицата са огромно топка паста. Сексбомбата поясни, че това е любимата й храна. Феновете й пък се уплашиха да не се задави, ако налапа толкова много спагети. Любопитна подробност е, че тя позира пред библиотека, на която се виждат томовете на Балзак, пише ежедневник. Прозорливи фенове обаче предположиха, че кадърът вероятно е от поредната рекламна фотосесия на Николета, видя ПИК. Понеже спагетите са въглехидратна бомба и не са полезни за фигурата й. Сподели:", "date": "2019.12.22", "title": "ВЪГЛЕХИДРАТНА БОМБА: Талията на Николета под угроза - плеймейтката набива огромни порции калорийна храна (СНИМКА)"}
{"url": "https://pik.bg/%D0%BD%D0%B5%D0%B7%D0%B0%D0%BA%D0%BE%D0%BD%D0%BD%D0%B8-%D0%B8%D0%BD%D0%B2%D0%B5%D1%81%D1%82%D0%B8%D1%86%D0%B8%D0%BE%D0%BD%D0%BD%D0%B8-%D0%BF%D0%BE%D1%81%D1%80%D0%B5%D0%B4%D0%BD%D0%B8%D1%86%D0%B8-%D0%B8%D0%B7%D0%B1%D0%B5%D0%B3%D0%BD%D0%B0%D0%BB%D0%B8-%D0%BD%D0%B0%D0%B4%D0%B7%D0%BE%D1%80%D0%B0-%D0%BD%D0%B0-%D0%BA%D1%84%D0%BD-news893143.html", "text": "Една компания, която работи без лиценз на българския пазар, без да спазва родното законодателство, без да е поднадзорна на КФН и без да носи отговорност за дейността си и претърпените щети на доверилите й се кандидат инвеститори. Става дума за компанията CMTRADING. Българската асоциация на лицензираните инвестиционни посредници (БАЛИП) е инициатор на информационна кампания под надслов „Разпознай лицензирания инвестиционен посредник“ с подкрепата и сътрудничеството на Комисията за финансов надзор. БАЛИП подготви информационен материал с 10 признака, по които гражданите могат да разпознаят лицензирания от нелицензирания инвестиционен посредник, представени като въпроси и отговори на достъпен език. Целта на информационната кампания на БАЛИП „Разпознай лицензирания инвестиционен посредник“ е гражданите да бъдат достъпно информирани как сами могат да различат спазващите закона инвестиционни посредници от недобросъвестните и незаконните посредници, и какво да направят, за да се предпазят от измами. Информационният материал с признаците за отличаване на лицензирания посредник от незаконните инвестиционни посредници е публикуван и от Комисията за финансов надзор. Зад гореописаната фирма стоят лица, които преди години са финансирали основаването на кипърската „Олимпик“. Тогава, те наемат лица в България, които по-късно са с повдигнати обвинения, а действителните собственици и архитекти на схемата са далеч и харчат парите на ощетените клиенти. Как да отличите лицензирания инвестиционен посредник от нелицензирания Как да разбера дали инвестиционният посредник е лицензиран, за да ми предлага инвестиционна услуга? Инвестициите и търговията на финансовите пазари се извършват единствено чрез лицензирани инвестиционни посредници, банки и управляващи дружества, които получават лиценз за тази дейност и са наблюдавани от надзорен орган в съответната държава, в която са регистрирани. В България националният надзорен орган е Комисията за финансов надзор. Възможно е да получите обаждане по телефона или предложение за инвестиция от нелицензиран посредник, който дори може да Ви покаже фалшив лиценз. Затова преди да ползвате услугите, първо трябва да проверите дали е лицензиран от Комисията за финансов надзор (КФН) – на www.fsc.bg в секция „Регистри и справки“, подсекция „Електронен регистър и картотека“, т. 2 „Инвестиционни посредници“, т. 4. „Колективни инвестиционни схеми“, т. 5. „Национални инвестиционни фондове“, т. 6 „Управляващи дружества“, както и чрез безплатно обаждане на нейния информационен център на телефон 0800 40 444. В случай на дружество от друга държава в Европейския съюз, което извършва инвестиционни услуги и дейности на територията на Република България при свобода на предоставяне на услугите, същото следва фигурира в списъка на сайта на Комисията за финансов надзор. Мога ли да разпозная нелицензирания инвестиционен посредник по сайта му? Да, на сайта на КФН, в секция „Регистри и справки“, подсекция „Електронен регистър и картотека“, т. 2 „Инвестиционни посредници“ има информация както за лиценза на посредника, така и за адресите на сайтовете, чрез които предлага услугите си. Инвестиционните посредници нямат право да предоставят услуги чрез интернет страници, с различни адреси от тези, които са заявили пред съответните компетентни органи на държавите членки! КФН поддържа на интернет страницата си в секция „За потребителя“, подсекция „Предупреждения за потребителите“ - списък с информация относно лица и интернет платформи, които извършват инвестиционна дейност и предлагат инвестиционни услуги без лиценз. Този списък се актуализира редовно, вследствие на жалби и сигнали на граждани, както и на друга информация до която КФН има достъп по служебен път. Ако инвестиционният посредник не е български, трябва ли да има лиценз от България? Инвестиционните посредници, които са регистрирани в друга държава в Европейския съюз, трябва да имат лиценз от съответния надзорен орган на страната, в която са учредени. За да извършват дейност тези дружества са длъжни при предлагане на услуги на територията на България (това включва и услуги по интернет) да са подали нотификация към КФН. Спазилите закона европейски инвестиционни посредници (брокери) трябва да са в списъка на сайта на КФН. Ако инвестиционният посредник (брокерът) Ви показва лиценз, издаден от държава, която не е в Европейския съюз, то той няма законно право да предлага услуги в България, преди да е регистрирал местен клон, който да е получил лиценз от Комисията за финансов надзор или надзорен орган на държава членка в ЕС. Дали има лиценз за България можете да проверите на www.fsc.bg в секция „Регистри и справки“, подсекция „Електронен регистър и картотека“, т. 2 „Инвестиционни посредници“, както и чрез безплатно обаждане на нейния информационен център на телефон 0800 40 444.Трябва ли да сключвам някакъв договор с инвестиционен посредник, за да инвестирам? Лицензираните инвестиционни посредници задължително сключват договор с лицето, на когото предлагат услугата. Ако някой предлага услуга, свързана с финансовите пазари без да е лицензиран и без да сключи договор с Вас, това е индикатор за наличие на измама. Преди да пристъпите към инвестиране на средства на финансовите пазари по банков път, онлайн чрез платежен оператор посредством плащане с кредитна или дебитна карта, трябва да проверите в Комисията за финансов надзор дали посредникът е лицензиран и след това да сключите договор с него. За чуждестранните посредници, бихте могли да проверите за наличие на лиценз на интернет страниците на съответния надзорен орган. Ако посредник поиска да му преведете пари само след обаждане по телефона или разговор във Фейсбук (или друга социална мрежа), възможно е да попаднете в измамна схема. Лицензираният инвестиционен посредник никога няма да Ви поиска да преведете пари, без да сте сключили договор. Какво трябва да проследя при подписване на договор, за да съм сигурен, че е с лицензиран инвестиционен посредник? Когато сключвате договор с лицензиран инвестиционен посредник, наименованието му в договора съвпада напълно с наименованието на инвестиционния посредник в регистрите на КФН. Неправомерно е името на посредника да не е идентично с името на фирмата, която е получила лиценз от съответния надзорен орган. Друг идентификационен белег за учредените в Република България посредници е единният идентификационен код (ЕИК), който трябва да съответства с този в регистрите на КФН, по аналогия – името на получателя (инвестиционния посредник), титуляр на банковата сметка, по която трябва да преведете пари следва да съответства напълно с името, което фигурира в регистрите на КФН и в договора. При лицензираните инвестиционни посредници от КФН договорите с клиентите се подписват заедно от представляващите дружеството или от оправомощени лица, които задължително са проверени от Комисията за финансов надзор и са вписани в регистър. Всеки може да провери имената на законните представители на инвестиционния посредник в регистъра, воден от КФН или в Търговския регистър. Лицата, които имат право да подпишат договор и да приемат поръчки (т. нар. лица по чл. 39 от Наредба № 38 за изискванията към дейността на инвестиционните посредници) за покупка или продажба на ценни книжа, могат да се проверят по партида на конкретния инвестиционен посредник, в регистъра на КФН. В групата – инвестиционни посредници – избирате по първа буква от името на посредника, след което се избира „Обстоятелства за ИП“, след това „Лица, сключващи договори и приемащи поръчки за покупко-продажби на ценни книжа“, визуализира се списък с всички лица, които имат право да сключват договори и да приемат поръчки при конкретен посредник, както и датата, от която даденото лице работи при този инвестиционен посредник. Обикновено, когато нелицензиран посредник Ви е убедил по телефона да инвестирате спешно, получавате с куриер на адрес, брокерски договор за сделки с финансови инструменти, който е подписан от страна на инвестиционния посредник, който не разполага с лиценз, без да е посочено името на подписващия, както и в какво качество действа. Възможно е мнимите посредници неправомерно да изпратят договор от името на инвестиционен посредник, който действително разполага с лиценз да извършва инвестиционна дейност като в договора са посочени банкови сметки, по които инвеститорът да преведе парични средства, необходими за закупуването на обещаните финансови инструменти с титуляр дружество, което често има изключително близко по звучене фирмено наименование с това на лицензирания инвестиционен посредник, от чието име се представя. Целта е инвеститорът да бъде заблуден, че превежда парите си по сметка на лицензиран инвестиционен посредник. Какво трябва да имам предвид, когато превеждам пари на инвестиционен посредник? Плащания към лицензирани посредници се извършват в техни офиси на каса до 10 000 лв. или по банков път, както и онлайн. Всички разплащания на каса се извършват в регистрираните офиси на лицензираните от КФН посредници – вписани в регистрите на КФН. Има случаи, когато нелицензирани посредници сключват договор с клиента, но му казват устно или по друг начин да преведе сума по банкова сметка, която е различна от упоменатата в договора. Проверявайте дали посочваната банкова сметка е вписана в договора. Лицензираният инвестиционен посредник ще посочи банкова сметка на негово име, която е вписана в договора и няма да ползва различна от нея. Наименованието на получателя на паричния превод следва да е идентично с наименованието на лицензирания инвестиционен посредник, вписан в регистъра, воден от КФН и в договора. Как да разпознавам офисите на лицензиран и нелицензиран посредник? Адресът за кореспонденция на лицензирания инвестиционен посредник от КФН, както и неговите офиси, задължително са описани в регистрите, водени от КФН. В група – инвестиционни посредници, избирате по първа буква от името на посредника, след което се избира „Адреси на офиси на ИП“. Проверете в сайта на КФН или се обадете на безплатния телефонен номер на Комисията – 0800 40 444. Как да разбера дали по телефона ми се обажда представител на лицензиран или на нелицензиран посредник? Ако Ви се обаждат по телефона и Ви обещават доходност от 50%-100% за кратък период, без да обясняват рисковете на финансовите пазари, това е сигнал за наличие на измама, тъй като това не са реалистични резултати. Лицензираният посредник винаги обяснява, че няма гаранция за печалба на финансовите пазари и че по-високата доходност е свързана с по-висок риск. Инвестирането във всякакви финансови инструменти носи някаква доза риск. В повечето случаи, мнимите инвестиционни посредници (брокери) настояват клиентът да вземе решение много бързо, като открие сметка и депозира средства при първа възможност, още същият ден. Обикновено нелицензираните посредници набавят личните данни и контактите на лицата, с които се свързват по нерегламентиран начин. При получаване на подобно обаждане инвеститорите следва да се поинтересуват откъде лицето от другата страна на линията разполага с техните данни, като колебливите и/или уклончиви отговори са в общия случай признак за наличие на измама. Когато предлагат да управляват парите ми от мое име, имат ли право? Внимавайте кой Ви предлага да управлява парите Ви. Ако някой Ви предлага да инвестира паричните Ви средства вместо Вас самия, трябва да проверите дали изпълнява законовите изисквания. Управлението на всички видове финансови активи (вкл. извършване на сделки с акции от Ваше име и др.) се осъществява единствено от лицензирани инвестиционни консултанти, работещи в инвестиционни посредници, банки и управляващи дружества. Лицензираните инвестиционни консултанти, както и всички лицензирани брокери, които имат право да сключват сделки на „Българска фондова борса“ АД от името на клиенти, са вписани в публичния регистър на интернет сайта на Комисията за финансов надзор (КФН). Всеки може да провери и чрез безплатно обаждане до Информационния център на КФН на телефон 0800 40 444. Каква защита имам за инвестираните средства? Активите на инвеститорите, които са клиенти на лицензирани в България инвестиционни посредници, които от своя страна внасят вноски във Фонда за компенсиране на инвеститорите (ФКИ), са защитени до 90% процента от активите, но не повече от 40 000 лв. Компенсациите се изплащат от ФКИ в случай на влошено финансово състояние на инвестиционен посредник и/или при отнемане на лиценз на инвестиционен посредник, когато са налице определени законови основания за отнемане на лиценза. Списък с лицензираните инвестиционни посредници, които имат право да съхраняват клиентски ценни книжа и финансови средства, и които плащат вноски към Фонда е публикуван на сайта на Фонда. Сподели:", "date": "2019.12.22", "title": "Незаконни инвестиционни посредници, избегнали надзора на КФН"}
{"url": "https://pik.bg/%D1%81%D0%B5%D0%BD%D0%B0%D1%82%D1%8A%D1%82-%D0%BD%D0%B0-%D0%B0%D1%80%D0%B6%D0%B5%D0%BD%D1%82%D0%B8%D0%BD%D0%B0-%D0%BF%D1%80%D0%B8%D0%B5-%D1%81%D0%BF%D0%B5%D1%88%D0%B5%D0%BD-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8-%D0%BF%D0%B0%D0%BA%D0%B5%D1%82-%D0%B7%D0%B0-%D0%B8%D0%B7%D0%BB%D0%B8%D0%B7%D0%B0%D0%BD%D0%B5-%D0%BE%D1%82-%D0%BA%D1%80%D0%B8%D0%B7%D0%B0%D1%82%D0%B0-news893142.html", "text": "Сенатът на Аржентина обявен от новото лявоцентристко правителство в опит да извади страната от кризата, информира АФП. Бедността в . Икономиката на страната е в рецесия и вече 18 месеца са , предизвикана от срив на валутата. Кандидатът на опозицията Алберто Фернандес е новият президент на Аржентина Това е първата законодателна победа на Алберто Фернандес, откакто пое президентство на 10 декември след победа над Маурисио Макри на изборите за държавен глава. Законодателните промени включват , предоставяне на данъчни отстъпки на бизнеса и най-бедните. Те бяха тази сутрин с 41 гласа \"за\", а 23 - \"против\". Един сенатор се въздържа. Преди гласуването сенаторите проведоха 12-часов дебат. Новото законодателство предвижда налагане на такса от 30% при закупуване и плащане с чужда валута, както и при теглене на пари в чужбина в брой или с кредитна карта. Също така е заложено спешно търсене на финансиране за субсидиране на план за предоставяне на карти за безплатна храна на повече от 2 милиона души в държавата, която е с население от 44 милиона души. Дългът на Аржентина е одобри спешен икономически пакет, южноамериканската държава е близо 40% бори с икономическа криза увеличаване на данъците на средната и горната класа прокарани с помощта на съюзници 90% от БВП, инфлацията е около 55%, а безработицата е 10,5 на сто. Сподели:", "date": "2019.12.22", "title": "Сенатът на Аржентина прие спешен икономически пакет за излизане от кризата"}
{"url": "https://pik.bg/%D0%B3%D1%83%D0%B3%D1%8A%D0%BB-%D1%81%D0%B5-%D0%B1%D1%8A%D0%B3%D0%BD%D0%B0-%D1%82%D1%8A%D1%80%D1%81%D0%B0%D1%87%D0%BA%D0%B0%D1%82%D0%B0-%D0%B8%D0%B7%D0%BF%D0%B8%D1%81%D0%B2%D0%B0-%D1%87%D0%B5-%D0%B2%D0%B0%D1%81%D0%B8%D0%BB-%D0%BB%D0%B5%D0%B2%D1%81%D0%BA%D0%B8-%D1%81%D0%B5-%D0%B5-%D1%81%D0%B0%D0%BC%D0%BE%D1%83%D0%B1%D0%B8%D0%BB-news892881.html", "text": "\"Самоубийство\" това посоча като причина за смъртта на Васил Левски най-големият уеб портал и търсачка Google. Подобна трактовка за кончината на една от най-святите личности в българската история, за човекът, екзекутиран заради своята революционна дейност за освобождаването на България от турско владичество, е меко казано подигравателна. Аналите показват, че Васил Иванов Кунчев, известен още като Левски, Дяконът и Апостола, а и \"Джингиби\" /неуловимият от турски/, е бил толкова горд, организиран и непреклонен, че дори мисълта чужденците да прочитат \"самоубийство\" като причина за смъртта му е оскверняване на паметта му. За убийството на бележития български идеолог и организатор на българската национална революция Христо Ботев пише траурния химн на България - \"Обесването на Васил Левски\". Апостолът на свободата увисва на черното бесило край София след предателство  на свои, а смъртната му присъда след съмнителния процес е потвърдена лично от султана. Google обаче очевидно не хае за подобни \"подробности\". Информацията вероятно е дошла от злонамерени потребители, но в екипът на концерна работят толкова служители, а и е вложен изкуствен интелект, като в крайна сметка подобни \"грешки\" би трябвало да са изключени. От друга страна информационният портал \"Уикипедия\" знае истинските паричини за смъртта на Левски. Дяконът е обеден на 18 февруари (6 февруари по стар стил) 1873 г. В последните си мигове той се изповядва пред архиерейския наместник на София отец Тодор Митов: \"Каквото съм правил, в полза народу е\", като помолил прошка от отеца и от Бога, а в молитвите си да бъде споменаван като йеродякон Игнатий. Сподели:", "date": "2019.12.22", "title": "Гугъл се бъгна! Търсачката изписва, че Васил Левски се е самоубил"}
{"url": "https://pik.bg/%D1%82%D1%80%D1%8A%D0%BC%D0%BF-%D1%81-%D0%BF%D0%B8%D1%81%D0%BC%D0%BE-%D0%B4%D0%BE-%D0%BB%D0%B0%D0%B2%D1%80%D0%BE%D0%B2-%D0%B8%D1%81%D0%BA%D0%B0-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0%D0%BD%D0%B5-%D0%BD%D0%B0-%D0%B4%D0%B8%D0%B0%D0%BB%D0%BE%D0%B3%D0%B0-news893148.html", "text": "Руският външен министър Сергей Лавров заяви, че президентът на САЩ Доналд Тръмп му е изпратил писмо, в което е изразил готовността си да продължи диалога по проблемите в двустранните отношения, предава TACC . \"Президентът Тръмп изпрати кратко писмо, в което казва, че сме готови да продължим да търсим начини за преодоляване на проблемите в отношенията си\", каза той в интервю за програмата на “Голямата игра“, фрагмент от който беше показан по Първи канал на руската обществена телевизия. На 10 декември, по покана на американската страна, Лавров направи работно посещение в САЩ. Във Вашингтон той проведе разговори с държавния секретар на САЩ Майк Помпео. Лавров също беше приет от Тръмп в Белия дом. Според информацията на официалния представител на руското външно министерство Мария Захарова, те са обсъдили по-конкретно проблемите в Афганистан и ситуацията в Сирия, сигурността, разоръжаването и стратегическата стабилност. Сподели:", "date": "2019.12.22", "title": "Тръмп с писмо до Лавров, иска продължаване на диалога"}
{"url": "https://pik.bg/%D0%B1%D0%B5%D1%80%D0%BE%D0%B5-%D0%BD%D0%B0-%D0%BA%D1%80%D0%B0%D1%87%D0%BA%D0%B0-%D0%BE%D1%82-%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D1%81-%D0%BA%D1%80%D1%83%D0%BC-%D1%81%D1%82%D0%BE%D1%8F%D0%BD%D0%BE%D0%B2-news893150.html", "text": "Шефовете на Берое са постигнали споразумение с Крум Стоянов от Етър. Старозагорският клуб може да осъществи втори входящ трансфер в рамките на два дни. 28-годишният Стоянов има сериозен опит в българския футбол, като е играл още в Ботев (Пловдив), Локомотив (Пловдив), Славия, Черноморец (Бургас) и Поморие. Той също така е защитавал и цветовете на Динамо (Минск). В петък Берое привлече 29-годишния украински вратар Генадий Ганев от Дунав. Сподели:", "date": "2019.12.22", "title": "Берое на крачка от официално споразумение с Крум Стоянов"}
{"url": "https://pik.bg/%D0%BC%D0%B0%D0%B9%D0%BA-%D0%BF%D0%BE%D0%BC%D0%BF%D0%B5%D0%BE-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D0%B8-%D0%BD%D0%B0-%D0%B1%D0%BE%D1%81%D0%BD%D0%B0-%D0%B8-%D1%85%D0%B5%D1%80%D1%86%D0%B5%D0%B3%D0%BE%D0%B2%D0%B8%D0%BD%D0%B0-%D1%87%D0%B5-%D0%B5-%D0%BF%D1%80%D0%B8%D0%B5%D0%BB%D0%B0-%D0%BE%D0%B1%D1%80%D0%B0%D1%82%D0%BD%D0%BE-25-%D0%BB%D0%B8%D1%86%D0%B0-%D0%B2%D1%8A%D1%80%D0%BD%D0%B0%D1%82%D0%B8-%D0%BE%D1%82-%D1%81%D0%B8%D1%80%D0%B8%D1%8F-news893151.html", "text": "Американският държавен секретар Майк Помпео благодари на Босна и Херцеговина за обратното приемане на 25 терористи и членове на техните семейства от Сирия, предава македонската информационна агенция “Макфакс“ . Помпео чрез социалната мрежа „Туитър“ насърчи други държави да направят същото. Първата група завръщащи се от лагерите за задържане в Сирия пристигна в Босна и Херцеговина в четвъртък. Съдът определи 30 дни задържане за петима заподозрени бойци на „Ислямска държава“, за които има издадени международни заповеди за арест., а дейността на други двама се разследва. Сподели:", "date": "2019.12.22", "title": "Майк Помпео благодари на Босна и Херцеговина, че е приела обратно 25 лица, върнати от Сирия"}
{"url": "https://pik.bg/%D1%82%D1%80%D1%8A%D0%BC%D0%BF-%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE-%D1%81%D1%8A%D0%B7%D0%B4%D0%B0%D0%B4%D0%B5-%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B8-%D1%81%D0%B8%D0%BB%D0%B8-news893098.html", "text": "Президентът на САЩ Доналд Тръмп официално даде старт на финансирането на Космическите сили на страната, съобщи „Би Би Си”, цитирани от „Фокус”. Новата военна служба, първа от повече от 70 години, е под командването на Военновъздушните сили на САЩ. В база до Вашингтон, Тръмп определи Космоса като „най-новата област за военни действия в света“. „На фона на сериозни заплахи за националната ни сигурност, американското превъзходство в Космоса е абсолютно необходимо - каза той. - Ние водим, но не достатъчно, но скоро с много повече“. Разпределението на средствата е потвърдено, след като президентът подписа военния бюджет на САЩ в размер на 738 млрд. долара. Стартът на Космическите сили ще бъде финансирано с 40 млн. долара за първата година. Космическите сили ще защитават американските спътници, използвани за комуникация и наблюдение. Вицепрезидентът на САЩ Майк Пенс заяви, че Китай и Русия имат лазери и противоспътникови ракети на които САЩ трябва да противодействат. „Космическото пространство коренно се промени за последното поколение. Това, което някога беше мирно и безспорно, сега е многолюдно и враждебно“, каза той. Секретарят на Военновъздушните сили Барбара Барет заяви, че Космическите сили ще се състоят от около 16 000 души от Военновъздушните сили и граждански персонал. Сподели:", "date": "2019.12.22", "title": "Тръмп официално създаде Космически сили"}
{"url": "https://pik.bg/%D0%BF%D0%BE%D0%BB%D1%88%D0%B0-%D0%BF%D1%80%D0%B8%D0%B5-%D1%81%D0%BF%D0%BE%D1%80%D0%BD%D0%B8%D1%8F-%D0%B7%D0%B0%D0%BA%D0%BE%D0%BD-%D0%B7%D0%B0-%D1%81%D1%8A%D0%B4%D0%B5%D0%B1%D0%BD%D0%B0%D1%82%D0%B0-%D1%80%D0%B5%D1%84%D0%BE%D1%80%D0%BC%D0%B0-news893103.html", "text": "Полша прие спорния закон за съдебната реформа, въпреки протестите в страната и недоволството на Европейския съюз, съобщава световните агенции, цитирани от Нова телевизия. Долната Камара на парламента одобри идеята на управляващата партия да могат да се налагат наказания на съдии, които критикуват работата на Министерството на правосъдието. Европейският съюз и ООН определиха закона като намеса на изпълнителната власт в правомощията на съдебната. Брюксел заплаши, че заради намесата, Полша може да загуби правото си на глас в Европейския съюз. Европейската комисия официално поиска от Полша в петък да спре закона, но той беше приет с 233 на 205 гласа. \"Законът налага ограничения на съдиите, на тяхната свобода да се изразяват и свобода да се сдружават. Той предвижда уволнения ако съдиите поставят под въпрос съдебната реформа на правителството. Този закон допълнително подкопава и без това заплашената независимост на съдебната система в Полша\", коментира говорителят на Върховния комисар за правата на човека на ООН Рупърт Колвил. Сподели:", "date": "2019.12.22", "title": "Полша прие спорния закон за съдебната реформа"}
{"url": "https://pik.bg/%D0%B1%D1%83%D1%80%D0%B3%D0%B0%D1%81%D0%BA%D0%B8%D1%8F%D1%82-%D1%80%D0%B5%D1%81%D1%82%D0%BE%D1%80%D0%B0%D0%BD%D1%82%D1%8C%D0%BE%D1%80-%D0%B4%D0%B8%D0%BC%D0%BE-%D0%BF%D1%8A%D1%80%D0%B6%D0%BE%D0%BB%D0%B0%D1%82%D0%B0-%D0%B8%D1%81%D0%BA%D0%B0-400-%D1%85%D0%B8%D0%BB-%D0%BB%D0%B5%D0%B2%D0%B0-%D0%BE%D1%82-%D0%BE%D0%B1%D1%89%D0%B8%D0%BD%D0%B0%D1%82%D0%B0-%D0%B7%D0%B0-%D0%B7%D0%B0%D0%B2%D0%B5%D0%B4%D0%B5%D0%BD%D0%B8%D0%B5%D1%82%D0%BE-%D1%81%D0%B8-news893172.html", "text": "а, иска от общинското предприятие БКС да му заплати 407 203 лева за инвестицията, която е направил в заведение „Воденицата”, намиращо се в Морската градина на Бургас - на крайбрежната алея, съобщава \"Флагман\". Димов е предявил 26 хил.лева частичен иск от общо 407 хил.лева. в Бургаския окръжен съд (БОС). Ход на делото още не е даден, но в исковата молба е приложена съдебно-техническа експертиза от друго дело, която удостоверява, че цената на имота е скочила с малко над 400 хил.лева, след като е изградил цялата конструкция от общо 472 кв.м. РЗП. , с което настоява да подпише нов договор за ползването на парцела в сърцето на Морската градина, без конкурс и при определени условия - намален наполовина наем през зимните месеци. Писмото на ресторантьора е изключително интересно. В него той припомня, че през 2006 година, когато е взел ресторанта, това е било само „Сграда за подслон на работници”. Вследствие на лична инвестиция, той е модернизирал обекта и днес заведението има голяма зала, кухня и склад. Димов явно е останал недоволен, че въпреки вложените средства, общината не му запазва стария наем, а го повишава, заради което е започнал съдебна битка. Той предлага два варианта. Първият е вложенията да му се приспаднат от следващите наеми. Според решение на Общинския съвет от февруари т.г. наемът на „Воденицата” е 7 хил. лева, но конкурсната процедура още не е приключила и в момента договорът му са анексира ежемесечно, а вторият – да се сключи нов договор при определени условия. И в двата случая Димов настоява да не се допуска нов наемател, докато споровете да бъдат изчистени. пише в писмото си до ОбС Димо Димов. В края на експозето си, ресторантьорът предлага да наеме „Воденицата” за 5 години, да е с намален наполовина наем през зимата и се ангажира да изгради модерна тента на стойност 200 хил.лева, която да остане за БКС след приключването на контракта. Ако бъде подписан този договор, Димов щял да счита взаимоотношенията между двете страни за уточнени и да оттегли исковата си молба срещу БКС, пише ресторантьорът. Известният бургаски ресторантьор Димо Димов, известен с прозвището Пържолат Димо Димов, в качеството си на управител на ОСТ ООД, е депозирал и искане до Общински съвет в Бургас Сподели:", "date": "2019.12.22", "title": "Бургаският ресторантьор Димо Пържолата иска 400 хил. лева от общината за заведението си"}
{"url": "https://pik.bg/%D0%B4%D1%80%D1%83%D0%B3%D0%B0%D1%80%D1%81%D0%BA%D0%B8-%D0%BE%D0%B3%D1%8A%D0%BD-%D1%81%D1%82%D0%B0%D0%BD%D0%B8%D1%88%D0%B5%D0%B2-%D0%B0%D1%82%D0%B0%D0%BA%D1%83%D0%B2%D0%B0-%D0%BD%D0%B8%D0%BD%D0%BE%D0%B2%D0%B0-%D0%B8-%D1%80%D0%B0%D0%B4%D0%B5%D0%B2-%D1%82%D1%8F-%D1%81%D0%B5-%D0%BE%D0%BA%D0%BE%D0%BF%D0%B0%D0%B2%D0%B0-%D1%81-%D0%B0%D0%B1%D1%81%D0%BE%D0%BB%D1%8E%D1%82%D0%BD%D0%B0-%D0%BB%D0%B8%D0%B4%D0%B5%D1%80%D1%81%D0%BA%D0%B0-%D0%B2%D0%BB%D0%B0%D1%81%D1%82-%D1%82%D0%BE-news893229.html", "text": "Хората бяха измамени. Имаше официални кандидати на политическите семейства - ЕНП и социалистите. Те водеха състезанието за лидер на Еврокомисията. Нашият кандидат имаше много повече шансове за подкрепа в ЕП, но съветът реши друго яче. Затова сега ние искаме много по-ясни правила, че гласът на хората ще бъде чут, а не министър-председателите да се съберат и решат нещо зад затворени врати, без вота на обикновените граждани.  Това заяви пред БНТ лидерът на ПЕС и евродепутат Сергей Станишев. Той отбеляза, че ПЕС е загубила битката за този важен пост, но е запазила водещи позиции в ключови сектори в ЕП. \"Госпожа Фон дер Лайен пое много ясни ангажименти. За европейския социален стълб, който ние отстояваме, за силна кохезионна политика, за нормална европейска заплата. Това са теми, по които ние работихме и настояваме. И това е успех за нас, но ние няма да бъдем безкритични\", заяви още Станишев. Темата за \"плана Макрон\", засягащ десетки хиляди камиони, пътуващи в ЕС, той коментира така: \"Част от тези разпоредби са лобистки и протекционистки срещу България. Затова ние не бива да се примиряваме\". По темата за Истанбулската конвенция той заяви: \"Това беше фалшива новина. Аз съм го казал - като български евродепутат ще се съобразявам с решенията на Конституционния съд в България. Европарламентът може да приема много резолюции, но никой не може да ни задължи да ги спазваме след решението на нашия Конституционен съд\". Станишев заяви, че не е подкрепял резолюция за удължаване санкциите срещу Русия. \"Аз не подкрепям санкциите срещу Русия. Ние, като социалисти, трябва да отстояваме конструктивен диалог с Русия. Езикът на Студената война, нагнетяването на негативи само влошават нещата\". \"Путин и Макрон си говорят, ние не можем да се разберем. По отношение на НАТО очевидно трябва анализ - да видим какво се случва. Америка започва да води все по-самостоятелна политика. И това беше подхванато от господин Макрон. Очевидно е, че Европа трябва да започне да изгражда своя по-дългосрочна стратегия в отбранителната сфера. Трябва да имаме по-единна европейска политика, а не примесена от чужди влияния. По едно нещо съм съгласен с господин Макрон - с Русия трябва да се разговаря. Конфронтацията не води до нищо\", коментира лидерът на ПЕС. Той изтъкна още: \"Нито демокрацията, нито върховенството на закона са дадени веднъж завинаги. За тях трябва да се борим\". Темата за \"силата на главния прокурор\" и дали има нужда от дебат по темата, той заяви: \"Дебати може да има всякакви, президентът може да инициира дебати по темата. Но аз бих бил доста предпазлив по отношение на неща, касаещи Конституцията. Защото българската конституция е добра. Проблемът е, че не се спазва законодателно, на практика. В този модел, доколкото разбирам правно, смяната на мястото на прокуратурата би бил прекалено голям институционален трус и това би било загуба на време\". Станишев отбеляза, че прокуратурата е достатъчно автономна от изпълнителната власт. На въпрос защо БСП се провали и на двата големи вота - европейския и местния, той заяви: \"За съжаление е така. Трудно се отричат факти. това се дължи на политически грешки. Моето безпокойство е от неспособността на ръководството на БСП да анализира и извлича поуки\". Станишев припомни изборите през 2016 г., на които БСП отново губи - \"заради политически грешки\". \"БСП печели избори, когато мобилизира левите избиратели и пробива към центъра. В момента виждаме опит да се преформатира БСП и да бъде по-скоро популистка, да се \"герберизира\", заяви Станишев и допълни: \"На местните избори нашите кандидати бяха хвърлени сами срещу машината на ГЕРБ\". Сергей Станишев заяви, че пред него не стои в момента въпросът дали ще се кандидатира за лидер на БСП: \"Проблемът е, че с тези промени председателят се поставя над волята на мнозинството. Той ще налага своята воля, но това не е гаранция, че с този механизъм ще спечелиш волята на хората извън БСП\". Станишев отбеляза, че предложенията за промяна на силовата позиция на лидера на БСП са били \"абсолютно арогантно отхвърлени\" и така се е стигнало до абсолютизация на председателския пост в партията-столетница. Сподели:", "date": "2019.12.22", "title": "ДРУГАРСКИ ОГЪН! Станишев атакува Нинова и Радев: Тя се окопава с абсолютна лидерска власт, той посяга на конституцията и ще предизвика голям институционален трус"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D1%85%D0%BE%D1%80%D0%BE%D1%81%D0%BA%D0%BE%D0%BF%D1%8A%D1%82-%D0%BD%D0%B0-%D0%B0%D0%BB%D0%B5%D0%BD%D0%B0-%D0%BD%D0%B5%D0%B1%D0%BB%D0%B0%D0%B3%D0%BE%D0%BF%D1%80%D0%B8%D1%8F%D1%82%D0%B5%D0%BD-%D0%B4%D0%B5%D0%BD-%D0%B7%D0%B0-%D1%80%D0%B0%D1%86%D0%B8%D1%82%D0%B5-%D0%B8-%D0%BA%D0%BE%D0%B7%D0%B8%D1%80%D0%BE%D0%B7%D0%B8%D1%82%D0%B5-%D0%BF%D0%BE%D0%BB%D0%B7%D0%BE%D1%82%D0%B2%D0%BE%D1%80%D0%B5%D0%BD---%D0%B7%D0%B0--news893202.html", "text": "Съдбата ви дава възможност да се изкачите още няколко стъпала по служебната стълбица и да заслужите одобрението на ръководството преди края на месеца. Общуването с партньорите ви и ново запознанство ще ви създадат добра основа в материално отношение. В този ден сте в добро настроение и с отлично самочувствие. Не проявявайте агресия, ако решите да наложите мнението си, защото по този начин ще навредите на себе си. Заемете се с разплащането по застраховки и текущи плащания. Съдружник ще ви отправи несправедливи обвинения, че не сте коректни. Веднага прекратете отношенията си.  Повлияни сте от предложения, обещаващи ви материални успехи, чрез нова работа. Ще е грешка ако се преместите прибързано и се лишите от сегашната си стабилност, дори и от обвиненията към вас. Предстои ви поредния неблагоприятен ден. Емоцията и трудностите са пречка да оцените реално възможностите си. Не влизайте в спор с колегите си. Стабилизирайте постигнатото на работното си място. Не ви съветвам да предприемате делови пътувания, за да избегнете проблемите. Подгответе се да останете на работното си място и след края на работното време. Освен финансовите постъпления ще ви зарадват и успешни делови запознанства и разговори. Бъдете внимателни в работата си, защото са възможни грешки и сериозни пропуски. Успехът е с вас, ако сте концентрирани, търпеливи и толерантни към чуждите потребности. Поднесете идеите си на вашите колеги и не пропускайте да им направите добра обосновка, за да ви подкрепят. Пред вас се очертава предложение за нова работа. Не избързвайте с отговора си. Разчитайте на себе си. Контролирайте емоциите си. Не позволявайте проблемите у дома да ви пречат на работата Очаква ви напрегнат, но ползотворен ден. Идеите ви ще намерят приложение и ще бъдат одобрени от ръководството и колегите ви. Бъдете точни и принципни и ще докажете, че сте перфектни в работата си. На работното си място, не се поддавайте на примамливи предложения. Коригирайте някои свои грешки. Имате възможност да разширите дейността си. Очаквайте промени. Проведете разговорите с началниците си. Възможно е да ви предложат повишение на заплатата. При делови срещи и разговори не прекъсвайте събеседника си. Проучете нова професионална сфера, в която бихте искали да се развивате. Използвайте цялото си влияние, за да разрешите труден проблем на работното място. Нетипично стабилни сте за хора с вашия темперамент. Не прекалявайте със срещите и новите запознанства. Възможна е провокация. Бъдете сдържани и не заставайте срещу себе си. Ще си спомните за отдавна създадени ви проблеми от човек, който ви се е обадил и иска среща с вас. Ако се занимавате с частен бизнес, ще се наложи да промените плановете си и да помислите за нови партньори. Днес ви престои труден  ден. Изпълнен е с неприятни срещи и нови запознанства, които в близките дни ще се окажат срещу вас. Денят е благоприятен за творческа дейност и пътувания. Очаквайте отлични финансови постъпления. Не влизайте в конфликт на работното място.  Не натоварвайте колегите си с вашето безпричинно песимистично настроение, защото ще ги разочаровате с впечатлението, което създавате, че не се радвате и на собствените си успехи. Помислете за начините, чрез които да докажете правотата си пред ръководството и да получите заслужено признание. Не налагайте волята си емоционално, с инат и агресия. Търпението ви носи повече полза от прибързаността. Сподели:", "date": "2019.12.22", "title": "САМО В ПИК! ХОРОСКОПЪТ НА АЛЕНА: Неблагоприятен ден за Раците и Козирозите, ползотворен - за Скорпионите и Везните"}
{"url": "https://pik.bg/%D1%81%D0%BB%D0%B5%D0%B4-%D1%81%D0%B8%D0%BB%D0%BD%D0%B8%D1%8F-%D0%B2%D1%8F%D1%82%D1%8A%D1%80-%D0%BF%D1%80%D0%BE%D0%B1%D0%BB%D0%B5%D0%BC%D0%B8-%D1%81-%D0%B5%D0%BB%D0%B5%D0%BA%D1%82%D1%80%D0%BE%D0%B7%D0%B0%D1%85%D1%80%D0%B0%D0%BD%D0%B2%D0%B0%D0%BD%D0%B5%D1%82%D0%BE-%D0%B2%D1%8A%D0%B2-%D0%B2%D1%80%D0%B0%D1%86%D0%B0-%D0%B8-%D1%80%D0%B5%D0%B3%D0%B8%D0%BE%D0%BD%D0%B0-news893237.html", "text": "Без цялостно ел. захранване към момента е селоЧелопек, частично прекъсване има в село Моравица и във Враца. Това съобщиха от пресцентъра на Областна администрация – Враца, цитирани от „Фокус”. Областният управител на Враца, по данни на Областен съвет за сигурност\" информира обществеността за нанесени щети и проблеми в ел. захранването, възникнали от силен вятър. През изминалото денонощие скоростта на вятъра в община Враца и част от община Мездра, в района на село Моравица достигна 97 км/ч. Силният вятър нанесе щети на сгради и съоръжения в областния град. В близост до кръстовището на бул. „Руски\" са паднали тухли от стена на сграда, част от изолация на бул. \"Демокрация\". 23. ламарини от сградата на Военно окръжие, ламаринена конструкция на бул. \"Христо Ботев\". 140. улуци и ламарини от сграда на ул. \"Ивайло\"№ 2, както и паднала улична лампа на Крайречен булевард. Щетите се отстраняват от екипи на Пожарна безопасност и защита на населението по подадени сигнали на граждани и институции. ПБЗН — Враца отстранява и паднали дървета на ул. \"Текстилец\", ул. \"Дико Илиев\", ул. \"Васил Кънчов\" — в района на Митницата и Картинг пистата. Екипи на ОП\"БКС\" — Враца работят по отстраняват паднали ламарини пред бл. \"Орбита\", 3 и стълб на уличното осветление пред блок № 11 в ж.к. \"Дъбника\". Без цялостно ел. захранване към момента е село Челопек . а частично прекъсване, поради паднали жици има на ул. „Стара планина\", ул. „Цар Борис\" в гр. Враца и село Моравица. По информация на ВИК — Враца, няма нарушаване на водоподаването в област Враца. Областно пътно управление — Враца информира, че няма затворени пътища на територията на областта. По отстраняване на авариите по електро захранването, работят екипи на ЧЕЗ. За останалите общини от област Враца, по информация на дежурните по Общински съвети за сигурност, вятърът е бил слаб и няма постъпили сигнали за нанесени щети. Сигнали на граждани и институции за нанесени щети и възникнали проблеми се приемат денонощно от Областен съвет за сигурност на тел. 088 411 5313. Сподели:", "date": "2019.12.22", "title": "След силния вятър: Проблеми с електрозахранването във Враца и региона"}
{"url": "https://pik.bg/%D1%81%D0%BA%D0%B0%D0%BD%D0%B4%D0%B0%D0%BB-%D0%B2-%D0%BD%D0%B5%D1%82%D0%B0-%D1%81%D1%80%D1%8A%D0%B1%D0%BA%D0%B8%D0%BD%D1%8F-%D0%BF%D0%BB%D0%B0%D1%88%D0%B8-%D0%BA%D0%BE%D1%82%D0%BA%D0%B0%D1%82%D0%B0-%D0%BD%D0%B0-%D0%B2%D0%B0%D0%BB%D0%B5%D1%80%D0%B8-%D0%B1%D0%BE%D0%B6%D0%B8%D0%BD%D0%BE%D0%B2-%D1%81%D1%8A%D1%81-%D1%81%D1%8A%D0%B4---%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D1%81%D0%BA%D0%B0%D1%80%D0%B0-%D0%B1%D0%B8%D0%BB%D1%8F%D0%BD%D0%B0-%D0%B4-news892375.html", "text": "Сръбската котка на Валери Божинов, Биляна Дол, наскоро пусна своя модна линия и ето, че вече се забърка в първия скандал. Нейн опонент в конфликта, който избухна в социалните мрежи, стана друга сръбкиня. Тя обвини Биляна, че пласира нейни дрехи като свои. Дамата твърди, че зимните палта на Дол всъщност не са закупени от нейния склад. \"Девойко, ще те помоля да ме оставиш на мира и да се обърнеш към собствениците на фабриката, те ще ти разяснят всичко. И престани да лъжеш, че фабриката е твоя. Ива, преминаваш всякакви граници\", избухна изгората на Божинката. Въпросната Ива обаче е твърдо решена да си търси правата в съда. На много от моделите си самата Биляна е рекламно лице. Бившата съпруга на германския треньор Томас Дол залага предимно на рокли, предназначени за дами с перфектна фигура. Моделите й са доста предизвикателни - един от последните, например, е целият в дупки. Сподели:", "date": "2019.12.22", "title": "СКАНДАЛ В НЕТА: Сръбкиня плаши \"котката\" на Валери Божинов със съд - ето какво скара Биляна Дол със сънародничката й..."}
{"url": "https://pik.bg/%D1%80%D0%B0%D0%B4%D0%B8-%D0%B7%D0%B4%D1%80%D0%B0%D0%B2%D0%BA%D0%BE%D0%B2-%D0%B5-%D0%BD%D0%BE%D0%B2%D0%B8%D1%8F%D1%82-%D1%81%D1%82%D0%B0%D1%80%D1%88%D0%B8-%D1%82%D1%80%D0%B5%D0%BD%D1%8C%D0%BE%D1%80-%D0%BD%D0%B0-%D0%BB%D0%BE%D0%BA%D0%BE%D0%BC%D0%BE%D1%82%D0%B8%D0%B2-%D1%81%D1%84-news893183.html", "text": "Радослав Здравков е новият старши треньор на представителния тим на столичния Локомотив, съобщи официалният сайт на втородивизионния отбор. Негови помощници ще бъдат Галин Иванов и Христо Коилов. Ради Здравков е юноша на Локомотив. Играе за червено - черните в периода 1973-1980 г. Бил е старши треньор на софийските железничари в два периода - 1994-1995, 2001-2002 г. Сподели:", "date": "2019.12.22", "title": "Ради Здравков е новият старши треньор на Локомотив (Сф)"}
{"url": "https://pik.bg/%D1%81%D1%82%D0%B8%D1%85%D0%B8%D1%8F%D1%82%D0%B0-%D0%B2-%D1%81%D0%BE%D1%84%D0%B8%D1%8F-%D0%B2%D0%B8%D0%B6%D1%82%D0%B5-%D0%BA%D0%B0%D0%BA%D0%B2%D0%B8-%D0%BF%D0%BE%D1%80%D0%B0%D0%B7%D0%B8%D0%B8-%D0%BD%D0%B0%D0%BD%D0%B5%D1%81%D0%B5-%D1%81%D0%B8%D0%BB%D0%BD%D0%B8%D1%8F%D1%82-%D0%B2%D1%8F%D1%82%D1%8A%D1%80-%D1%81%D0%BD%D0%B8%D0%BC%D0%BA%D0%B8-news893247.html", "text": "От 19 часа снощи до 6 часа тази сутрин в Оперативния център на Столичната дирекция „Пожарна безопасност и защита на населението“ са получени 53 сигнала за паднали опасни предмети - дървета, ламарини и скъсани електрически кабели, вследствие на силни пориви на вятъра на територията на София. Нанесени са материални щети на 4  паркирани автомобила. За оказване на помощ по сигналите са работили 26 екипа с 78 служители от СДПБЗН. В светлата част на деня граждани са подали още сигнали чрез телефон 112, очаква се до обяд те да бъдат отработени. За днес НИМХ  предупреждава за  ЖЪЛТ КОД за опасност от силен вятър в областите Кюстендил, Благоевград, Кърджали, Хасково, Ямбол, Сливен, Бургас, Варна, Добрич, Шумен, Търговище, Разград, Силистра, Велико Търново и Габрово. Сподели:", "date": "2019.12.22", "title": "СТИХИЯТА В СОФИЯ: Вижте какви поразии нанесе силният вятър (СНИМКИ)"}
{"url": "https://pik.bg/%D1%82%D0%B5%D0%BB%D0%B5%D1%84%D0%BE%D0%BD%D0%B5%D0%BD-%D1%80%D0%B0%D0%B7%D0%B3%D0%BE%D0%B2%D0%BE%D1%80-%D0%B4%D0%B0%D0%B2%D0%B0-%D0%BD%D0%B0%D0%B4%D0%B5%D0%B6%D0%B4%D0%B0-%D0%B7%D0%B0-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D0%BC%D0%B5%D0%B6%D0%B4%D1%83-%D1%81%D0%B0%D1%89-%D0%B8-%D0%BA%D0%B8%D1%82%D0%B0%D0%B9-news893177.html", "text": "Телефонен разговор между китайския президент Си Дзинпин и президента на САЩ Доналд Тръмп в петък добави нов тласък към първата фаза на търговското споразумение и може да означава, че подписването на дългоочакваната сделка може да е предстоящо, заявиха няколко изтъкнати китайски експерти, цитирани от китайското англоезично издание \"Global Times\". \"Телефонният разговор показа, че двамата лидери придават голямо значение на първата фаза на търговското споразумение и вярвам, че двете страни ще подпишат споразумението много скоро\", каза Вей Джангу, бивш високопоставен търговски служител, пред \"Global Times\", отбелязвайки, че е \"напълно възможно\" сделката да бъде подписана през януари. По време на телефонното обаждане Си и Тръмп похвалиха първата фаза на търговското споразумение, според информационната агенция Xinhua. Си отбеляза, че споразумението е от полза за Китай и САЩ, както и за целия свят, съобщи Xinhua. Китайски и американски служители постигнаха съгласие по текста на търговската сделка от първа фаза и работиха по окончателните подробности, включително правен и преводен преглед на споразумението. Двете страни обаче не са определили времето, мястото и формата на подписването на споразумението, въпреки че някои в САЩ предполагат, че сделката може да бъде подписана през януари. Има и смесени сигнали за търговското споразумение от САЩ, където някои описват сделката като загуба за страната. На толкова критичен етап е важно, че двамата лидери проведоха разговора, за да покажат \"политическа готовност на най-високо ниво\" да продължат напред със сделката, каза Хе Вейвен, член на изпълнителния съвет на Китайското дружество за изучаване на Световната търговска организация и бивш държавен търговски служител. Той също така отбеляза, че двете страни все още трябва да \"доизпипат\" сделката и все още съществува несигурност по отношение на подписването на търговско споразумение от първа фаза, позовавайки се на предишни промени в последната минута от страна на САЩ. Въпреки това, дори ако двете страни подпишат споразумението, това не означава, че напрежението между двете страни внезапно ще се изпари поради нарастващата враждебност на САЩ към Китай, особено по време на изборите, аргументират се няколко експерти на годишната конференция на \"Global Times\" в Пекин. \"По време на всякакви избори американските политици биха критикували Китай, но наблюдаваме увеличаване на честотата, нивото и пропагандата по време на всеки следващ изборен цикъл\", каза един от експертите на конференцията и добави, че Китай вероятно ще остане \"въображаем съперник\" за САЩ в обозримо бъдеще. Ян И, пенсиониран вицеадмирал от Военноморските сили на Китайската народна армия, също отбеляза, че докато американските вътрешни проблеми и партизански борби доминират заглавията в изборния цикъл, между двете основни политически партии в САЩ има консенсус по отношение на твърда позиция спрямо Китай. \"Най-общо казано, ние трябва да поддържаме трезва глава относно отношенията между Китай и САЩ. Не можем да бъдем прекалено оптимистични, но това също не е краят на света,\" каза Ян, \"стига Китай да не направи стратегическа грешка, дори десет държави като САЩ няма да успеят да сразят Китай“. Сподели:", "date": "2019.12.22", "title": "Телефонен разговор дава надежда за търговско споразумение между САЩ и Китай"}
{"url": "https://pik.bg/%D1%81%D1%82%D1%80%D0%B0%D1%88%D0%B5%D0%BD-%D1%81%D0%BA%D0%B0%D0%BD%D0%B4%D0%B0%D0%BB-%D0%BF%D0%B5%D0%BA%D0%B8%D0%BD-%D0%B8%D0%B7%D0%B1%D1%83%D1%85%D0%BD%D0%B0-%D1%81%D1%80%D0%B5%D1%89%D1%83-%D0%B5%D0%BB%D0%B5%D0%BD%D0%B0-%D0%B9%D0%BE%D0%BD%D1%87%D0%B5%D0%B2%D0%B0-%D0%B7%D0%B0%D1%89%D0%B8%D1%82%D0%BD%D0%B8%D1%87%D0%BA%D0%B0%D1%82%D0%B0-%D0%BD%D0%B0-%D1%83%D0%B9%D0%B3%D1%83%D1%80%D0%B8%D1%82%D0%B5-%D0%BD%D0%B0%D0%B2%D1%80%D1%8F%D0%BD%D0%B0-%D0%B2-%D1%8A%D0%B3%D1%8A%D0%BB%D0%B0-news892933.html", "text": "Пекин обвини Европейския парламент в лицемерие, след като резолюция на ЕП призова за санкции срещу китайски чиновници заради отношението към мюсюлманското уйгурско малцинство, предаде АФП. Членове на ЕП заявиха вчера, че ситуацията с правата на човека в Китай се е влошила през последните години и призова правителството „незабавно да прекрати практиката на произволни задържания без обвинения, съд и присъда“. В отговор на резолюцията Пекин призова Европарламента „да изостави двойните стандарти в контратероризма“ и да спре „да се меси във вътрешните работи на Пекин“. „Народът на Синцзян и китайският народ имат по-голямо право да говорят (за ситуацията в Китай) от тези, които са далеч в Европа и никога не са били в Синцзян“, заяви говорителят на китайското външно министерство Гън Шуан на редовен брифинг. Вчера евродепутатката Елена Йончева направи изказване в Европейския парламент във връзка с положението на уйгурите в Китай. Социалистката изрази своята загриженост относно злоупотребите и нарушенията на човешките права в китайския автономен регион Синцзян-Уйгур. По думите ѝ, там се наблюдават груби нарушения на правата на човека, масово видеонаблюдение и интерниране на над 1 000 000 уйгури и други етнически малцинства. Сподели:", "date": "2019.12.22", "title": "СТРАШЕН СКАНДАЛ: Пекин избухна срещу Елена Йончева! Защитничката на уйгурите навряна в ъгъла - питат я стъпвала ли е изобщо в Синцзян"}
{"url": "https://pik.bg/%D0%BC%D0%B5%D1%80%D0%BA%D0%B8-%D0%BF%D0%BE%D1%87%D0%B8%D1%81%D1%82%D0%B2%D0%B0%D1%82-%D0%B0%D0%B2%D0%B0%D1%80%D0%B8%D0%B9%D0%BD%D0%BE-%D1%81%D0%BA%D0%B0%D1%82-%D0%BD%D0%B0-%D0%BF%D1%8A%D1%82%D1%8F-%D0%BA%D1%80%D0%B0%D0%B9-%D1%81%D0%B8%D0%BC%D0%B8%D1%82%D0%BB%D0%B8-news893223.html", "text": "Аварийно почистване на насъбрали се камъни върху подпорна стена се извършва на главен вът Е-79 край Симитли, съобщава БГНЕС, цитирани от БТВ. Предпазната мрежа на подпорната стена се е напълнила с камъни и създава предпоставки за инциденти с преминаващите отдолу автомобили. Ремонтът се извърша от Областно пътно управление и пътно-поддържащата фирма. Върху стената е качен малък багер, който отстранява камъните. Ремонтът е сигнализиран с пъти знаци. Сподели:", "date": "2019.12.22", "title": "Мерки: Почистват аварийно скат на пътя край Симитли"}
{"url": "https://pik.bg/%D0%B2-%D1%83%D0%B7%D0%B1%D0%B5%D0%BA%D0%B8%D1%81%D1%82%D0%B0%D0%BD-%D0%B8%D0%B7%D0%B1%D0%B8%D1%80%D0%B0%D1%82-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82-news893222.html", "text": "Узбекистанците гласуват за нов парламент, но и петте партии, участващи в изборите подкрепят реформисткия президент Шавкат Мирзийоев, което означава, че макар изборите да са най-свободните от десетилетия, те със сигурност ще доведат до избирането на лоялен към него парламент, отбелязва „Ройтерс”, цитирана от БТА и БНР. Това са първите избори след 2016 г., когато Мирзийоев получи властта след смъртта на лидера Ислам Каримов, който управляваше бившата съветска република в продължение на 27 години. Мирзийоев е бивш премиер на страната и обеща да либерализира икономическата и политическата система след десетилетия на почти пълна изолация. Изборите бяха предшествани от предизборна кампания, по време на която се състояха първите в узбекистанската история телевизионни дебати между конкурентни партии. Според публикуван този месец доклад на мониторинговата мисия на ОССЕ обаче все още предстои много работа. Необходими са повече правни промени, отговарящи на отдавнашните препоръки на организацията за свободата на словото и на сдружаването, се казва в доклада. Петте партии са Либерално-демократическа партия на Узбекистан, която през 2016 г. подкрепи кандидатурата на Мирзийоев, партия \"Милли такланиш“(б.р. Национално възраждане), Народно-демократическа партия на Узбекистан, Социалдемократическа партия \"Адолат“(б.р. \"Справедливост\") и Екологично движение на Узбекистан. И петте партии изразиха същата единодушна подкрепа за реформите на новия президент, както подкрепяха консервативния подход на неговия предшественик. Никой не се противопостави на неговите политики по време на дебатите, като дори Екологичното движение на Узбекистан подкрепи плановете за изграждане на АЕЦ, отбелязва „Ройтерс”, като посочва, че някои партийни лидери бяха подложени на критики заради изказвания на дебатите. Сподели:", "date": "2019.12.22", "title": "В Узбекистан избират парламент"}
{"url": "https://pik.bg/%D0%BC%D0%B0%D0%BA%D1%80%D0%BE%D0%BD-%D0%BF%D0%BE%D1%81%D0%B5%D1%82%D0%B8-%D1%84%D1%80%D0%B5%D0%BD%D1%81%D0%BA%D0%B8-%D0%B2%D0%BE%D0%B5%D0%BD%D0%BD%D0%B8-%D0%B2-%D0%BA%D0%BE%D1%82-%D0%B4%D0%B8%D0%B2%D0%BE%D0%B0%D1%80-news893097.html", "text": "В навечерието на Коледа Еманюел Макрон посети базираните в Кот д'Ивоар френски войски. Френският президент заяви, че иска да вдъхне нова сила на борбата срещу джихадистите в Сахел. През януари Франция ще бъде домакин на среща на върха с лидерите на петте страни от този район в Африка. След смъртта на 13 френски военни в Мали, Макрон разпореди преразглеждане на операциите срещу ислямисти в Западна Африка. Сподели:", "date": "2019.12.22", "title": "Макрон посети френски военни в Кот д'Ивоар"}
{"url": "https://pik.bg/%D0%BF%D0%B5%D0%BD%D1%81%D0%B8%D0%BE%D0%BD%D0%B5%D1%80-%D0%BF%D0%BE%D1%81%D1%82%D1%80%D0%B0%D0%B4%D0%B0-%D1%82%D0%B5%D0%B6%D0%BA%D0%BE-%D0%BF%D1%80%D0%B8-%D0%B2%D0%B7%D1%80%D0%B8%D0%B2-%D0%BD%D0%B0-%D0%B3%D0%B0%D0%B7%D0%BE%D0%B2%D0%B0-%D0%B1%D1%83%D1%82%D0%B8%D0%BB%D0%BA%D0%B0-%D0%B2-%E2%80%9E%D0%B1%D0%BE%D1%8F%D0%BD%D0%B0%E2%80%9D-news893275.html", "text": "80-годишен мъж пострада тежко след взрив на газова бутилка, съобщава БТВ. Според информацията,  инцидентът е станал днес по обяд в столичния квартал „Бояна”. В 13:26 часа е подаден сигнал, като той е бил за взрив в къща. Пострадалият мъж е с изгаряния по лицето, откаран е за преглед в болница. По време на взрива в имота е имало и други хора, но те са без наранявания. Има сериозни материални щети по къщата. На място са изпратени екипи на пожарната и полицията. По първоначални данни, причината за взрива е неизправна газова бутилка. Не се стигнало да възпламеняване. Сподели:", "date": "2019.12.22", "title": "Пенсионер пострада тежко при взрив на газова бутилка в „Бояна”"}
{"url": "https://pik.bg/%D0%BF%D1%80%D0%BE%D0%B1%D0%BB%D0%B5%D0%BC%D0%B8%D1%82%D0%B5-%D1%81-%D0%BF%D0%B0%D1%80%D0%BD%D0%BE%D1%82%D0%BE-%D0%B2%D1%8A%D0%B2-%D0%B2%D0%B5%D0%BB%D0%B8%D0%BA%D0%BE-%D1%82%D1%8A%D1%80%D0%BD%D0%BE%D0%B2%D0%BE-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0%D1%82-%D1%81-%D0%BF%D1%8A%D0%BB%D0%BD%D0%B0-%D1%81%D0%B8%D0%BB%D0%B0-news893230.html", "text": "Няколко часа след като беше възстановено топлоподаването тази сутрин, парно във Велико Търново отново няма, съобщава БНР. Потребители от най-големия квартал „Кольо Фичето“ сигнализираха, че в абонатните станции няма никакво налягане и централното парно отопление във Велико Търново отново е спряно. От ръководството на „Топлофикация Велико Търново“ не дават изявления. Никой не отговаря на телефоните в центъра за обслужване на клиентите, няма и официален съобщение на сайта на дружеството каква е причината за осмата по ред авария по мрежата на топлоцентралата за този отоплителен сезон. Домакинства, ползващи услугите на местната топлофикация, заявиха, че подготвят жалби до Комисията за енергийно и водно регулиране за драстично влошеното качество на топлоподаването във Велико Търново тази зима. Абонатните станции в най-големия квартал „Кольо Фичето“ са без парно 9 дни. Сподели:", "date": "2019.12.22", "title": "Проблемите с парното във Велико Търново продължават с пълна сила"}
{"url": "https://pik.bg/%D0%B0%D1%88%D1%80%D0%B0%D1%84-%D0%B3%D0%B0%D0%BD%D0%B8-%D1%81%D0%BF%D0%B5%D1%87%D0%B5%D0%BB%D0%B8-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D0%BA%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8-%D0%B2-%D0%B0%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD-news893232.html", "text": "Президентът на Афганистан Ашраф Гани спечели втори мандат, след като изборната комисия на страната обяви, че е получил мнозинство на президентските избори, предава „Франс Прес”, цитирана от „Фокус”. Според Независимата избирателна комисия Гани печели 50,64 процента от гласовете на изборите от 28 септември, докато съперникът му Абдула Абдула е с 39,52 процента. Кандидатите имат възможност да подадат оплаквания преди официалното публикуване на окончателните резултати. Сподели:", "date": "2019.12.22", "title": "Ашраф Гани спечели президентските избори в Афганистан"}
{"url": "https://pik.bg/%D0%B3%D0%BE%D1%80%D0%B5%D1%89%D0%B8-%D0%BF%D0%BE%D0%B4%D1%80%D0%BE%D0%B1%D0%BD%D0%BE%D1%81%D1%82%D0%B8-%D0%B6%D0%B8%D0%B2%D0%BA%D0%B0-%D0%BE%D1%82%D0%B8%D1%88%D0%BB%D0%B0-%D0%BF%D1%80%D0%B8-%D0%BD%D0%B4%D1%80%D0%B0%D0%BD%D0%B3%D0%B5%D1%82%D0%B0-%D0%BE%D1%82-%D0%BD%D0%B5%D0%BC%D0%BE%D1%82%D0%B8%D1%8F---%D0%B0%D1%80%D0%B5%D1%81%D1%82%D1%83%D0%B2%D0%B0%D0%BD%D0%B0%D1%82%D0%B0-%D0%B1%D1%8A%D0%BB%D0%B3%D0%B0%D1%80%D0%BA%D0%B0-%D0%BF%D1%80%D0%B0%D0%BB%D0%B0-%D0%BF%D0%B0%D1%80-news893276.html", "text": "\"Живка е добро момиче, не вярвам да е направила нещо лошо. Вероятно липсата на пари, с които да се грижи за болния си баща, я е накарала да се забърка с мафията. Това коментираха пред столичен всекидневник съседи на арестуваната в Италия нашенка. Името на 38-годишната Живка Димитрова се появи в списъка с 334 членове и сътрудници на калабрийската мафия Ндрангета. Според карабинерите операцията е вторият най-голям удар срещу италианската мафия до момента. Тя на практика обезглавява клановете Манкузо и Лимбади, действащи в калабрийската провинция Вибо Валентия. Първоначално медиите на Апенините обявиха, че част от мафиотите са арестувани в България, Германия и Швейцария. Впоследствие се изясни, че у нас акция не е провеждана. За сметка на това се изясни, че е арестувана българката Живка Танева Димитрова, родена на 30 март 1981 г. Италианските власти не уточниха от кой град е Живка. Проверка показа, че Димитрова е родом от Чирпан. Съседи описват младата жена като изключително скромен човек. По думите им Живка до момента не се е забърквала в нищо нередно у нас. \"Добро момиче е Живка, ама семейството й е бедно и затова замина за чужбина\", разказа съседка. По думите й Димитрова дълго време живее при майка си в Гълъбово, след като родителите й се развеждат. След нейната смърт се връща обратно при баща си в Чирпан. Междувременно той се разболява тежко и почти не може да ходи. Живка дълго време опитва да го издържа с малката заплата в Чирпан, но парите не стигат. В опит да си осигури средства тя наскоро дори ипотекира семейната двуетажна къща. След като не смогва да плаща вноските, заминава за Италия, твърдят хора от квартала. \"Последно време не я виждаме тук. Идва си за малко да нагледа баща си и след това пак хваща пътя за чужбина\", разказват съседи на Живка. От информацията на карабинерите стана ясно, че в Италия Живка се заселва в градчето Сант Онофрио. Там тя отваря кафе-бар. На същия адрес е регистрирана и че живее. Снимки от Гугъл показват, че сградата, където би трябвало да се помещава кафенето, е изключително запусната. Според криминалисти е много вероятно заведението да е чисто фиктивно, а Живка сложена за собственик от местните мафиоти. Целта е да се отчитат обороти, с които да се препират изкараните от престъпна дейност пари на Ндрангета. Експерти коментираха, че това вероятно е и единствената причина за участие на Живка в мафиотските схеми. Затова и нашенката моментално е пусната под домашен арест. Според запознати наред с Живка при операцията има и друга българска следа. Преди няколко дни италиански медии съобщиха за плануван трафик на отпадъци към България от страна на калабрийската мафия. Влакът с токсичните бали бе задържан малко преди да се отправи към България. Според прокурора, ръководещ операцията, Никола Гратери, това бил планът, замислен от двама босове от Ндрангета - Джузепе Пино Бенинказа и Паскуале Никола Профити, които сега са арестувани. От подслушан телефонен разговор между тях става ясно, че те \"имат добър излаз към България\" и могат да докарат тук всякакъв вид боклуци. Сподели:", "date": "2019.12.22", "title": "ГОРЕЩИ ПОДРОБНОСТИ: Живка отишла при Ндрангета от немотия - арестуваната българка прала парите на мафиотите"}
{"url": "https://pik.bg/%D0%B7%D0%B0%D0%BF%D0%BE%D1%87%D0%B2%D0%B0-%D1%81%D1%82%D1%80%D0%BE%D0%B5%D0%B6-%D0%BD%D0%B0-%D1%81%D0%BE%D1%86%D0%B8%D0%B0%D0%BB%D0%B5%D0%BD-%D0%BA%D0%BE%D0%BC%D0%BF%D0%BB%D0%B5%D0%BA%D1%81-%D0%B2%D1%8A%D0%B2-%D0%B2%D1%80%D0%B0%D1%86%D0%B0-news893233.html", "text": "Във Враца ще изпратят 2019 година с първа копка на нов социален комплекс. Това загатна кметът Калин Каменов, цитиран от „Конкурент” Според информацията, на събитието в ж.к. \"Металург\" се очаква да присъства и новият социален министър Деница Сачева. \"Работим дори през почивните и празнични дни. Очаквайте още изненади от нас\", каза градоначалникът. Сподели:", "date": "2019.12.22", "title": "Започва строеж на социален комплекс във Враца"}
{"url": "https://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%BC%D0%BB%D0%B0%D0%B4%D0%B0-%D0%B6%D0%B5%D0%BD%D0%B0-%D0%B7%D0%B0%D0%B3%D0%B8%D0%BD%D0%B0-%D1%81%D0%BB%D0%B5%D0%B4-%D0%B2%D0%B7%D1%80%D0%B8%D0%B2-%D0%BD%D0%B0-%D0%B1%D0%BE%D0%B9%D0%BB%D0%B5%D1%80-%D0%B2-%D0%B1%D1%83%D1%80%D0%B3%D0%B0%D1%81%D0%BA%D0%BE-news893289.html", "text": "Mлада жена загина нелепо при битов инцидент в банята си. Трагедията се разиграла в петък в бургаското село Българово. 41-годишната М.Х. вземала обичайният си ежедневен душ, когато електрическият бойлер в банята гръмнал. Експлозията била много силна, а стопанката загинала на място от взривната вълна, разказаха съседите й, които са в шок от случилото се. Една от версиите е, че бойлерът е бил неизправен. Сред комшиите обаче се носи и друга версия, че трагедията е станала заради силен токов удар, съобщава Монитор. По случая се води разследване, което ще изясни точната причина за трагедията. Сподели:", "date": "2019.12.22", "title": "ТРАГЕДИЯ: Млада жена загина след взрив на бойлер в Бургаско"}
{"url": "https://pik.bg/15-%D0%B3%D0%BE%D0%B4%D0%B8%D1%88%D0%BD%D0%BE-%D0%BC%D0%BE%D0%BC%D1%87%D0%B5-%D0%B1%D0%B5%D1%80%D0%B5-%D0%B4%D1%83%D1%88%D0%B0-%D0%B2-%D0%BF%D0%B8%D1%80%D0%BE%D0%B3%D0%BE%D0%B2-%D1%81%D0%BB%D0%B5%D0%B4-%D1%82%D0%B5%D0%B6%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BA%D1%80%D0%B0%D0%B9-%D0%BF%D0%B0%D0%B7%D0%B0%D1%80%D0%B4%D0%B6%D0%B8%D0%BA-news893244.html", "text": "Двама души са пострадали при тежка катастрофа на входа на пазарджишкото село Братаница. Сигнал за инцидента е постъпил вчера около 11.20 ч. Към мястото незабавно били насочени автопатрули на „Пътна полиция“, линейка са Спешна помощ и аварийно-спасителен екип на РСПБЗН-Пазарджик. Пристигайки на мястото униформените установили, че водачът на лек автомобил „Ауди“ 24-годишен от септемврийското село Варвара е предприел забранена маневра на ляв завой при излизане от бензиностанция в началото на селото. Така отнел предимството на микробус „Мерцедес“ с 30-годишен водач от Костандово. Последвал удар, в резултат на който са пострадали возещите се в леката кола - 53-годишен от село Варвара и 15-годишно момче от същото село. Детето е транспортирано в МБАЛ-Пазарджик в тежко състояние, а след като е стабилизирано е транспортирано в реанимация на УМБАЛСМ „Н.И. Пирогов“ с опасност за живота. На мястото е извършен оглед, води се разследване. Сподели:", "date": "2019.12.22", "title": "15-годишно момче бере душа в \"Пирогов\" след тежка катастрофа край Пазарджик"}
{"url": "https://pik.bg/%D1%82%D0%B5%D1%86-%D0%B2%D0%B5%D0%BB%D0%B8%D0%BA%D0%BE-%D1%82%D1%8A%D1%80%D0%BD%D0%BE%D0%B2%D0%BE-%D0%B1%D1%82%D0%B2-%D0%BB%D1%8A%D0%B6%D0%B5-%D1%87%D0%B5-%D0%B3%D1%80%D0%B0%D0%B4%D1%8A%D1%82-%D0%B5-%D0%BD%D0%B0-%D1%81%D1%82%D1%83%D0%B4%D0%B5%D0%BD%D0%BE-news893295.html", "text": "ТЕЦ-Велико Търново се обърна с отворено писмо до медиите относно новина, излъчена по-рано днес по БТВ, съдържаща невярно информация относно Дружеството. От Топлофикацията заявяват, че работят денонощно по появилите се аварии, въпреки това топлоподаването в града е нарушено само по засегнатите места, а топлоподаването работи постоянно към незасегнатите от авариите клиенти. Във връзка с излъчен репортаж в Обедната емисия Новини по БТВ на 22.12.2019 година бихме искали да съобщим, че голяма част от изложените в материала твърдения не кореспондират с реалните факти и водят до заблуда на зрителите! Категорично заявяваме, че информацията, в която се твърди, че 10 дни гражданите на гр. Велико Търново нямат никакво топлоподаване, е невярна и подвежда зрителите. През последните 10 дни бяха локализирани няколко сериозни аварии в различни точки на града, две от които на главен топлопровод, което наложи да бъдат предприети необходимите мерки за тяхното навременно отстраняване. Екипи на „Топлофикация ВТ“ АД работиха денонощно, за да успеят да приключат и възстановят топлоподаването възможно най-бързо, като дори и в момента, неделя 22 Декември, се работи по отстраняване на последния пробив. Твърдението, че никъде във гр. Велико Търново няма отопление за този период, е абсолютно невярно. За да бъдат отстранени всички аварии, поетапно се налагаше спиране на топлоподаването за определен период от време на различни участъци. Категорично заявяваме, че топлоподаването на града работи постоянно към незасегнатите от авариите клиенти. По време на отстраняването им, топлоподаването е било нарушено единствено на засегнатите места, а не в целия град. В момента се отстранява последният възникнал пробив, локализиран на ул. „Полтава“, което е причина за влошеното топлоподаване в тази част от града. Още повече в нашия уебсайт своевременно се публикува информация за всички точки, на които се осъществяват ремонтни дейности, за всички спирания и всеки един заинтересован, може да се осведоми достатъчно лесно и бързо за това какво се прави в съответния момент. От качените съобщения през последните дни ясно се вижда, че са маркирани отделни улици, на които за кратки периоди е било прекъсвано топлоподаването. Никъде не става на въпрос, че топлоподаване не е имало на територията на целия град, тъй като то не е спирано и за това могат да потвърдят другите клиенти, които обаче странно защо не са потърсени за коментар. Никой представител на въпросната медия не е търсил контакт с ръководството на „Топлофикация-ВТ“ АД преди 22 Декември. Считаме за тенденциозно, че директорът на Дружеството се търси за коментар в административната сграда в неделен неработен ден. Ако действително репортерите на БТВ са искали да бъдат обективни и да отразят безпристрастно и двете гледни точки, щяха да ни потърсят на място поне през работен ден. Очевидно идеята на репортажа е била да се покаже само едната гледна точка. „Топлофикация ВТ“ АД прави всичко възможно, за решаването на проблемите в най-кратки срокове, но за съжаление топлопреносната мрежа е на повече от 30 години и е твърде амортизирана. Въпреки това през последните години дружеството инвестира сериозни средства за възстановяване на компрометираните участъци по топлопреносната мрежа. През лятото на 2019 г. бяха подменени с нови топлопроводи засегнати участъци, бяха монтирани нови компенсатори и арматура по топлопреносната мрежа. Неоспорим факт за това е работата на нашите екипи, изкопите по улиците и работата с тежка механизация, която е видима за всеки гражданин и гост на Велико Търново. Въпреки всички усилия, които полагаме, явно има граждани, които не искат гр. Велико Търново да продължава да се развива и да разчита на модерна и 100% екологично чиста технология за производство и доставяне на топлинна енергия, като за пореден път светлинната сигнализация, ограничителните конуси и сигнални ленти на един от изкопите в града бяха откраднати през нощта срещу 21 Декември. Ангажираме се да направим всичко, което е по силите ни, жителите на Велико Търново да имат топлоподаване и битова гореща вода по коледните и новогодишни празници. От името на „Топлофикация ВТ“ АД Ви желаем една успешна и щастлива 2020 година! Сподели:", "date": "2019.12.22", "title": "ТЕЦ-Велико Търново: БТВ лъже, че градът е на студено"}
{"url": "https://pik.bg/%D1%80%D1%8A%D0%BA%D0%BE%D0%B2%D0%BE%D0%B4%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B1%D0%BE%D1%82%D0%B5%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D1%82%D1%8A%D1%80%D1%81%D0%B8-%D0%BD%D0%BE%D0%B2-%D1%88%D0%B5%D1%84-%D0%BD%D0%B0-%D1%88%D0%BA%D0%BE%D0%BB%D0%B0%D1%82%D0%B0-%D0%BD%D0%B0-%D0%BA%D0%BB%D1%83%D0%B1%D0%B0-news893239.html", "text": "Ръководството на футболния Ботев (Пловдив) търси нов шеф на школата на клуба, съобщава „Тема Спорт”. Както е известно, в момента тази роля се изпълнява от старши треньора на представителния отбор Ферарио Спасов. Той бе привикан на пожар да спасява ситуацията в първия тим, след като Желко Петрович бе уволнен заради незадоволителни резултати. След назначението на Феро, Ботев значително вдигна нивото и записа няколко победи в шампионата. Специалистът ще подпише постоянен контракт с клуба и от януари ще се съсредоточи върху работата си с първия състав. Това налага назначаването на нов шеф на школата. Спасов ще продължи да бъде само консултант в ДЮШ на клуба. Ботев подновява занимания на 6 януари, а зимната подготовка на „канарчетата” ще се проведе в Турция, където ще изиграят пет контролни срещи. Ботев подновява шампионата на 15 февруари с мач срещу градския съперник Локомотив. Сподели:", "date": "2019.12.22", "title": "Ръководството на Ботев (Пловдив) търси нов шеф на школата на клуба"}
{"url": "https://pik.bg/%D0%B5%D0%B2%D1%80%D0%BE%D0%BF%D0%B0-%D0%BF%D0%BE%D0%B4-%D0%BE%D0%B1%D1%81%D0%B0%D0%B4%D0%B0-%D0%BD%D0%B0-%D0%B1%D1%83%D1%80%D1%8F%D1%82%D0%B0-%D0%BD%D0%BE%D0%B2%D0%B8-%D0%B6%D0%B5%D1%80%D1%82%D0%B2%D0%B8-%D0%BD%D0%B0-%D1%81%D1%82%D0%B8%D1%85%D0%B8%D1%8F%D1%82%D0%B0-%D0%B5%D0%BB%D0%B7%D0%B0-news893251.html", "text": "Втора мощна буря се разрази над Пиренейския полуостров само в рамките на три дни. Общият брой на загиналите нарасна до 8, а един човек е изчезнал в стихията в Южна Франция. Материалните щети също са значителни, като на много места реките преляха и наводниха къщи и магазини. Повече от 27 000 домакинства са без ток. Властите обявиха, че в събота сърфист се е удавил при опит да кара по време на бурята. Мъж е бил отнесен докато прекосявал река с колата си, а жителка на Мадрид е загинала под стена, която рунхала от дъжда и силния вятър. През нощта бурята предизвика 9-метрови вълни в Северозападна Испания, а вятърът достигна скорост от 140 км/ч. Сподели:", "date": "2019.12.22", "title": "ЕВРОПА ПОД ОБСАДА НА БУРЯТА: Нови жертви на стихията \"Елза\""}
{"url": "https://pik.bg/%D0%BE%D1%81%D1%8A%D0%B4%D0%B8%D1%85%D0%B0-%D0%BA%D0%B0%D0%B7%D0%B0%D0%BD%D0%B4%D0%B6%D0%B8%D1%8F-%D0%BD%D0%B0%D0%B1%D0%B8%D0%BB-%D0%BA%D0%BB%D0%B8%D0%B5%D0%BD%D1%82-%D0%BA%D0%BE%D0%B9%D1%82%D0%BE-%D0%BD%D0%B5-%D1%85%D0%B0%D1%80%D0%B5%D1%81%D0%B0%D0%BB-%D1%80%D0%B0%D0%BA%D0%B8%D1%8F%D1%82%D0%B0-%D0%BC%D1%83-news893135.html", "text": "Служител на казан за варене на ракия в Нови пазар бе осъден на пробация заради нанесена лека телесна повреда на човек, който изразил мнение, че ракията му не е много добра. Той бил санкциониран от Районния съд, а по-късно наказанието е потвърдено и от Окръжния съд в Шумен. Двамата мъже се познавали от казана, където пострадалият варил ракия за своя шеф, пояснява Дарик. Поводът за разправията било обаждане, в което казанджията попитал дали шефът на мъжа е доволен от алкохолната напитка. Сподели:", "date": "2019.12.22", "title": "Осъдиха казанджия, набил клиент, който не харесал ракията му"}
{"url": "https://pik.bg/%D0%BF%D0%BE%D1%87%D0%B8%D0%BD%D0%B0-%D0%BC%D0%BE%D0%B4%D0%BD%D0%B0%D1%82%D0%B0-%D0%B8%D0%BA%D0%BE%D0%BD%D0%B0-%D0%B5%D0%BC%D0%B0%D0%BD%D1%83%D0%B5%D0%BB-%D1%83%D0%BD%D0%B3%D0%B0%D1%80%D0%BE-news893300.html", "text": "Модният дизайнер Емануел Унгаро е починал в Париж на 86-годишна възраст, съобщиха членове на семейството му, цитирани от АФП. Унгаро, който се оттегли от модата през 2004 г., почина в събота след две години в \"отслабено\" здравословно състояние, заяви член на семейството. Той е роден в Южна Франция на 13 февруари 1933 г. в семейство на италиански имигранти и се премества в Париж през 1956 г., където е обучен от испанския дизайнер Кристобал Баленсиага. През 1965 г. той създаде модната къща, носеща неговото име. Сподели:", "date": "2019.12.22", "title": "Почина модната икона Емануел Унгаро"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BB%D0%B5%D1%87%D0%BA%D0%BE%D0%B2-%D0%BF%D1%80%D0%B0%D0%B7%D0%BD%D1%83%D0%B2%D0%B0-25-%D0%B3%D0%BE%D0%B4%D0%B8%D0%BD%D0%B8-%D0%B1%D1%80%D0%B0%D0%BA-%D1%81%D0%BD%D0%B8%D0%BC%D0%BA%D0%B8-news889037.html", "text": "В скандалите около първия вицепрезидент на БФС Йордан Лечков отново неотлъчно до него е съпругата му Светлана. Наскоро двамата са имали щастлива годишнина от общото им съжителство. Семейството отпразнувало 25 години брак, или т.нар. сребърна сватба. За тържеството жената на футболната легенда го изненадала с надписана специално за тях торта, а на празника присъствали и двамата им синове – Лъчезар и Йордан-джуниър. Големият се появява в паметната за цяла България 1994 г. Ражда се в Хамбург, където баща му играе по онова време. Там проходил и проговорил, а в родния на фамилията Сливен го завели на 3-годишна възраст. Брат му Йордан се появява 8 години по-късно. Докато двамата са все още малки, съпругата на Данчо е изцяло отдадена на тях. Води ги на училище, на уроци, на футбол, а сега ги чувствала повече като приятели, отколкото като деца. Често можела да бъде забелязана да купонясва в нощни заведения с тях и приятелите им. Към днешна дата Светлана била не само царицата на домакинството на Лечкови, но и двигателят на семейния бизнес. Тя дирижирала парада в хотелите и ресторантите им и се гордеела, когато гостите идвали и казвали „отивам в хотела на Лечков“. Всъщност той се превърнал в техен дом, защото там прекарвали по-голямата част от времето си, посрещали всички празници и веселия. Освен бизнес делата съпругата на футболния ас имала и типично женски хобита. От години се занимавала с приложни изкуства и била изключително добра. Тя твърди, че онова, което я накарало да се влюби в Йордан и 25 години по-късно двамата все още да са заедно, е, че бил голям мъжкар. Преди време в Сливен бе плъзнал слухът, че двамата били пред развод. Съгражданите им коментираха, че имало напрежение помежду им, а и искали да разделят бизнеса за милиони. До раздяла обаче така и не се стигна. Сподели:", "date": "2019.12.22", "title": "САМО В ПИК И \"РЕТРО\": Лечков празнува 25 години брак (СНИМКИ)"}
{"url": "https://pik.bg/%D0%B4%D0%BE%D0%B1%D1%80%D0%B0-%D0%BD%D0%BE%D0%B2%D0%B8%D0%BD%D0%B0-%D0%BB%D0%B0%D0%B2%D1%80%D0%BE%D0%B2-%D1%83%D1%81%D0%BF%D0%BE%D0%BA%D0%BE%D0%B8-%D0%B7%D0%B0-%D0%B3%D0%B0%D0%B7%D0%BE%D0%B2%D0%B8%D1%82%D0%B5-%D0%B8%D0%BD%D0%B2%D0%B5%D1%81%D1%82%D0%B8%D1%86%D0%B8%D0%B8-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D0%B1%D1%8A%D0%B4%D0%B5%D1%89%D0%B5%D1%82%D0%BE-%D0%BD%D0%B0-%D1%82%D1%83%D1%80%D1%81%D0%BA%D0%B8-%D0%BF%D0%BE%D1%82%D0%BE%D0%BA-news893287.html", "text": "Руският министър на външните работи Сергей Лавров заяви, че газопроводите „Северен поток-2\" и „Турски поток\" ще заработят въпреки американските санкции , съобщава агенция Интерфакс, цитирана от Ройтерс. „Русия възнамерява да отговори на новите мерки”, каза още той. Припомняме, че страната ни има голям интерес от изграждането на \"Турски поток\", което обаче няма да бъзе застрашено. Припомняме, че в петък президентът на САЩ Доналд Тръмп подписа закон за налагане на санкции на компании , полагащи тръби за газопровода „Северен поток-2\". Целта на проекта е да Лавров заяви, че Русия е готова да включи тежката ракета „Сармат\" и хиперзвуковата ракета „Авангард\" в нов договор за намаляване на стратегическите оръжия СТАРТ, ако той бъде продължен. „ Москва е готова и да демонстрира ракетата „Сармат\" на САЩ ”, каза руският външен министър в ефира на държавната телевизия. Писмото на Тръмп било в отговор на предложението на Путин да бъде наложен мораториум върху разработването на ракети, които са забранени от договора. През август САЩ официално напуснаха споразумението с аргумента, че Русия го нарушава и вече е разположила тип забранена ракета - обвинение, което Кремъл отрече. Сподели:", "date": "2019.12.22", "title": "ДОБРА НОВИНА: Лавров успокои за газовите инвестиции на България и бъдещето на \"Турски поток\""}
