{"url": "https://pik.bg/%D0%BA%D0%B0%D1%82%D1%80%D0%B8%D0%BD-%D1%82%D0%B0%D1%81%D0%B5%D0%B2%D0%B0-%D0%BF%D0%BE%D1%81%D1%80%D0%B5%D0%B1%D1%80%D0%B8-%D0%BB%D0%B5%D0%BD%D1%82%D0%B0%D1%82%D0%B0-%D1%81%D0%B8-%D0%B2-%D0%BF%D0%B5%D0%B7%D0%B0%D1%80%D0%BE-news832337.html", "text": "Катрин Тасева спечели сребърен медал на финала на лента на Световната купа по художествена гимнастика в италианския град Пезаро. Българката изигра много силно съчетанието си и беше оценена с 19.000 точки. Победителка на лента стана Дина Аверина (Русия) с 20.600 точки, а трета е Алина Харнаско (Беларус) с 18.800 точки. На финала на бухалки Боряна Калейн допусна грешки и с оценка от 19.900 точки зае петата позиция.  Дина Аверина отново взе златото с 22.400 точки, пред  Александра Аджурджукулезе (Италия) с 20.950 точки и Алина Харнаско (Беларус) с 20.600 точки. Българският ансамбъл остана на пето място на финала на пет топки с 23.600 точки. Възпитаничките на Весела Димитрова в състав Симона Дянкова, Стефани Кирякова, Мадлен Радуканова, Ерика Зафирова и Лаура Траатс допуснаха няколко неточности, но все пак имат 16.100 за трудност. Италия взе златото на пет топки с 25.400 точки, пред Русия с 25.300 и Япония с 24.950. На четвърто място е Израел с 24.250 точки. Така до момента равносметката на България от турнира е четири отличия - сребърен медал на ансамбъла в многобоя, сребърен медал на Боряна Калейн на топка и бронзов в многобоя, както и сребро на Катрин Тасева на лента. По-късно днес ансамблите ще играят на финала с три обръча и два чифта бухалки. Сподели:", "date": "2019.04.07", "title": "Катрин Тасева посребри лентата си в Пезаро"}
{"url": "https://pik.bg/%D0%B7%D0%B0%D1%89%D0%B8%D1%82%D0%BD%D0%B8%D1%86%D0%B8-%D0%BD%D0%B0-%D0%B6%D0%B8%D0%B2%D0%BE%D1%82%D0%BD%D0%B8%D1%82%D0%B5-%D1%88%D0%B5%D1%81%D1%82%D0%B2%D0%B0%D1%85%D0%B0-%D0%B2-%D1%85%D0%B0%D0%B2%D0%B0%D0%BD%D0%B0-news832364.html", "text": "Над 400 любители на животните участваха в мирно шествие в Хавана, издигайки лозунги с призив да бъде сложено край на насилието срещу животни в Куба, предаде Асошиейтед прес. Днешното шествие ще остави малка, но значима следа в историята на модерна Куба. Социалистическото правителство на островната държава разрешава обществено шествие, което не се свързва с всеобхватната комунистическа държава - стъпка, която участниците в проявата и историците определят като крайно необичайна и вероятно безпрецедентна след първите години на революцията в страната. Това е историческо събитие, каза Беатрис дел Кармен Идалго-Гато Батиста, която е студентка по обществени комуникации и получи разрешение за шествието от хаванската община \"Площад на революцията\". Няма признаци Куба да върви напред към премахване на ограниченията пред свободата на събиране - държавата все още взима мерки срещу неодобрено политическо говорене с масова полицейска мобилизация, вълни от арести и временно задържане. Така че шествие на независими граждански групи, настояващи за правителствени действия, ще бъде забележително в страна, където близо 60 години на практика всеки аспект на живота е част от една командна верига, завършваща с върховен лидер на име Кастро, отбелязва АП. В страната има една официално призната група за защита на животните, Аниплант, и може би десетина други малки, неправителствени организации в Хавана и в други големи градове. През последните години групата събра хиляди подписи с искане да бъде приет закон за защита на животните, но без успех досега. Шествието ще завърши при гроба на Джанет Райдър, американка, която се бори за правата на животните в Куба в началото на 20-ти век. Аниплант обикновено организира това събитие всеки април. Показателно за продължаващото напрежение между официалното и неофициалното в Куба е решението на много доброволци от подкрепяната от правителството група за защита на животните да бойкотират днешното шествие и да проведат свое събитие следващата седмица. Сподели:", "date": "2019.04.07", "title": "Защитници на животните шестваха в Хавана"}
{"url": "https://pik.bg/%D1%82%D1%83%D1%80%D1%81%D0%BA%D0%B8%D1%82%D0%B5-%D0%B2%D0%BB%D0%B0%D1%81%D1%82%D0%B8-%D0%B7%D0%B0%D0%BB%D0%BE%D0%B2%D0%B8%D1%85%D0%B0-950-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%B1%D0%BB%D0%B8%D0%B7%D0%BE-%D0%B4%D0%BE-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D1%81-%D0%B3%D1%8A%D1%80%D1%86%D0%B8%D1%8F-news832276.html", "text": "Правоохранителните органи са заловили 950 незаконни мигранти в северозападна турска провинция, докато са се опитвали да преминат границата със съседна Гърция, съобщиха източници от сигурността, цитирани от световните агенции и БГНЕС, предава Нова телевизия Мигрантите се насочиха към Одринския вилает още от четвъртък вечерта, след като в социалните медии се появиха фалшиви новини, според които Турция е готова да им разреши да пресекат границата с Гърция. Турската полиция взе мерки за сигурност, за да не допусне подобни действия. Иранският мигрант Али Хюсеин потвърди, че „хиляди хора са се организирали да преминат границата, след като в социалните медии е било съобщено, че турските гранични пунктове са отворени“. „Хората от социалните медии ни пишеха: Отивате в Одрин и след това ще преминем оттам към Гърция ”, разказва той. Али Хюсеин призова други мигранти да не отиват към Одрин, заявявайки: \"Границите не са отворени\". Всички мигранти са били насочени към провинциалната миграционна служба в града, отбелязват източниците. Турция е основният път за незаконните мигранти, които се опитват да преминат в Европа, особено след 2011 г., когато започва сирийската гражданска война. Сподели:", "date": "2019.04.07", "title": "Турските власти заловиха 950 мигранти близо до границата с Гърция"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D1%81%D0%BB%D0%BE%D0%B3%D0%B0%D0%BD%D1%8A%D1%82-%D0%BD%D0%B0-%D0%B3%D0%B5%D1%80%D0%B1---%D0%B7%D0%B0%D0%B3%D0%BB%D0%B0%D0%B2%D0%B8%D0%B5-%D0%BD%D0%B0-%D0%BA%D0%BD%D0%B8%D0%B3%D0%B0-%D0%BD%D0%B0-%D1%81%D1%82%D0%B0%D0%BD%D0%B8%D0%BC%D0%B8%D1%80-%D0%B8%D0%BB%D1%87%D0%B5%D0%B2-%D0%BD%D0%B4%D1%81%D0%B2-%D1%80%D0%B5%D1%88%D0%B0%D0%B2%D0%B0-%D1%83%D1%82%D1%80%D0%B5-%D0%B7%D0%B0-%D1%81%D0%B0%D0%B3%D0%B0-news832320.html", "text": "\"Европа ни чува\". Това е слоганът на ГЕРБ за предстоящите европейски избори, които ще се проведат на 26 май. . Агенция ПИК потърси за коментар представители и на НДСВ, и на ГЕРБ, които да коментират съвпадението на двата слогана. Бившият евродепутат от НДСВ Станимир Илчев коментира пред агенция ПИК, че освен, че \"Европа ни чува\" е слоган на НДСВ през 2009 година, през 2014 година той издава такава книга с такова заглавие. \"Това е заглавието на една моя книга, която издадох, след като завърши мандатът ми в Брюксел. Тя се казва \"Европа ни чува\" и е перифраза на моя слоган от 2005 година. Той беше \"Гласовете ви чувам\", коментира ексклузивно пред ПИК Станимир Илчев. \"Цялата ми кампания премина под тази фраза, която е заемка от Димитър Талев. Аз останах неин привърженик и когато ми завърши мандатът през 2014 година в Брюксел, събрах всички мои изказвания, интервюта, поправки на доклади и ги издадох в книжка с моя снимка на корицата под заглавие \"Европа ни чува\", разкри бившият евродепутат. \"Затова е много любопитна ситуацията, при която някой е решил това да бъде слоган на ГЕРБ\", каза още той. \"Не мога да добавя нищо повече, тъй като утре трябва да анализираме ситуацията с моите колеги, тъй като ние сме участници в тази преди изборна кампания с Новото време и НДСВ. 90% от листата ни е от млади хора от клуб \"Милениум\". Това са българи, които учат и работят в чужбина или са учили в чужбина и са се завърнали в страната. За мен ще бъде важна тяхната гледна точка, както на моите съпартийци и приятели, за да оформя цялостния си възглед по тази ситуация\", заключи Илчев пред ПИК. Сподели:", "date": "2019.04.07", "title": "САМО В ПИК! Слоганът на ГЕРБ - заглавие на книга на Станимир Илчев: НДСВ решава утре за сагата с \"Европа ни чува\""}
{"url": "https://pik.bg/%D1%81%D1%82%D1%80%D0%B0%D1%88%D0%B5%D0%BD-%D1%81%D0%BA%D0%B0%D0%BD%D0%B4%D0%B0%D0%BB-%D1%81-%D0%B4%D0%B8%D0%B5%D0%B3%D0%BE-%D0%BA%D0%BE%D1%89%D0%B0-18-news832217.html", "text": "Ексцентричният нападател на Атлетико (Мадрид) - Диего Коща, отново попадна в центъра на прожекторите, след като получи червен картон в дербито с Барселона. Изгонването му стана факт, в средата на първата част, когато Коща отправи обидни думи към главния съдия на срещата Хил Мансано. \"Да с*** върху ш****ата ти майка!\", заявил нападателят на \"дюшекчиите\", твърдят упорито в социалните мрежи. Визира се, че реферът пък бил толкова бесен, че му отвърнал: \"Ти, ку** син, вън!\". Коща напусна терена с червен картон в ранна фаза на мача, а каталунците спечелиха с 2:0 след късни голове на Луис Суарес и Лионел Меси. Барса е все по-близо до титлата в Примера. Скандалът с Диего пък е сериозен. По думите на Ян Облак в съблекалнята на Атлетико Коща е уверил съотборниците си, че не е отправил такива грозни коментари към съдията. Сподели:", "date": "2019.04.07", "title": "Страшен скандал с Диего Коща (18+)"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D1%82%D0%BE%D0%BC%D0%B0-%D0%B1%D0%B8%D0%BA%D0%BE%D0%B2-%D0%B7%D0%B0-%D0%B5%D0%B2%D1%82%D0%B8%D0%BD%D0%B8%D1%8F-%D0%B0%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82-%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D1%80%D0%B0%D0%B4%D0%B5%D0%B2-%D0%B2%D0%BB%D0%B5%D0%B7%D0%B5-%D0%B2-%D0%BA%D1%80%D0%B8%D1%82%D0%B5%D1%80%D0%B8%D0%B8%D1%82%D0%B5-%D0%B7%D0%B0-%D0%BF%D1%80%D0%BE%D0%BA-news832356.html", "text": "ПИК потърси депутата от ГЕРБ и политически анализатор Тома Биков във връзка с шокиращата новина, че в аферата \"Апартамент гейт\" се оказва и името на президента Румен Радев. Както ПИК съобщи по-рано, от имотната декларация на бившия пилот става ясно, че той е платил 168 000 лв. за апартамент в нова сграда от 148 км. м или около 600 евро на квадрат. В същото време шефът на КПКОМПИ Пламен Георгиев, от когото Радев сне доверието си преди свикания от него Консултативен съвет на тема \"корупция\", е платил 1000 евро в стара сграда. Кварталът е един и същ - \"Гео Милев\". - Това, което се случва, е, че, първо, има създадена такава среда -най-вече от опозицията, че всеки, който има апартамент, вече очевидно е негоден за някаква обществена дейност. Самият г-н Радев ясно влиза в тази ситуация. Аз не съм запознат с неговото имотно състояние, а и не съм се интересувал, честно казано. Моето мнение не само за него, а и по принцип, е, че след като има зададен такъв стандарт, всеки трябва да отговаря на него. Щом това е един от критериите за прокорупционност. Защото декларирането на данъчна оценка едва ли не беше формулирано като корупционна дейност. И то от всички, които се занимават с тази тема. Ако е така, значи и там има корупция. Негов избор. Това, което аз мога да кажа, е, че в ГЕРБ се взеха определини решения в тази ситуация. Мнението на ГЕРБ е, че каквото и да се случва, не бива да се проявяват двойни стандарти. - Вижте, така или иначе вече сме в една много кална и мръсна предизборна кампания. Аз по-скоро се притеснявам не от това кой от кого ще свали доверието си, а от това, че най-накрая българските граждани ще свалят доверието си от българските институции. И тогава ще дойде големият проблем. Защото когато гражданите свалят доверието си от институциите, държавата спира да работи. - За мен се случва - на всяка цена, с всички средства, БСП и Демократи за силна България са решили да свалят правителството на ГЕРБ. Това е тяхната фундаментална цел. Какво ще правят след това - самите те не знаят. Но те са готови да атакуват правителството дори с цената на това да разрушат базовото доверие в институциите. А това е една червена линия, която аз не си спомням да е била прекрачвана в последните 50 години. Все пак всяка партия, дори в ожесточени политически битки, не си е позволявала подобно нещо. Да не говорим за институции, да не говорим за президентската институция, която пък винаги е била, с всичките недостатъци на българските президенти, една от институциите, която се е опитвала да бъде център на някакъв диалог и да запази някакво приличие. В случая виждаме с всички средства хора, които не знаят какво правят в момента, не си дават сметка, че това, което те вършат, в крайна сметка ще рефлектира и върху самите тях. Както разбирам, това се и случва. Няма да стане това, което те си мислят. - По-големият проблем според мен е, че тези хора нямат никакъв план. Те не си дават сметка, че няма да могат да управляват една разделена страна, в която гражданите не вярват на никого, на никакви институции, на никакви хора. Вече има симптоми за това, че едва ли някой ще се наеме да заеме някаква публична позиция при това положение? - Да, възможно е да бъде линчуван, ако има апартамент. Снимат апартаменти. Знаем вече адресите на всички министри. Това го няма никъде - да ходят и да снимат къде живеят миинстри. Това са хора, които взимат много важни и сериозни решения. А ние показваме къде живеят. Ако щете, дори от съображения за сигурност това е недопустимо. Не знам как ще управляват, ако случайно дойдат на власт БСП и ДСБ. А те могат да дойдат на власт само по един начин. По служебен път. Защото не могат да печелят избори. - Това е, доколкото разбирам, и желанието на г-н Радев. То не е тайна. Той го демонстрира от две години. Веднъж имаше възможност да направи служебно правителство и приходите се сринаха. Втори път, като го направи, пак ще се сринат. Ще се забави икономическият растеж, макар че в момента няма нито едно основание за предизвикване на политическа криза, нито едно. Сподели:", "date": "2019.04.07", "title": "САМО В ПИК! Тома Биков за евтиния апартамент на президента: Радев влезе в критериите за прокорупционност. Той, БСП и ДСБ искат да свалят служебно законното правителство на ГЕРБ"}
{"url": "https://pik.bg/%D0%BA%D0%BE%D0%B1%D1%80%D0%B0%D1%82%D0%B0-%D0%B3%D0%BE%D1%82%D0%BE%D0%B2-%D0%B4%D0%B0-%D1%81%D0%B5-%D0%B8%D0%B7%D0%B2%D0%B8%D0%BD%D0%B8-%D0%B7%D0%B0-%D1%86%D0%B5%D0%BB%D1%83%D0%B2%D0%BA%D0%B0%D1%82%D0%B0-%D0%BD%D0%B0%D0%B4%D1%8F%D0%B2%D0%B0-%D1%81%D0%B5-%D0%B4%D0%B0-%D1%81%D1%82%D0%B0%D0%BD%D0%B5-%D0%BF%D1%80%D0%B8%D1%8F%D1%82%D0%B5%D0%BB-%D1%81-%D0%BA%D1%80%D0%B0%D0%BB%D0%B8%D1%86%D0%B0%D1%82%D0%B0-%D0%BD%D0%B0-%D0%B3%D0%BE%D0%BB%D0%BE%D1%82%D0%BE-%D1%81-news832353.html", "text": "Боксьорът Кубрат Пулев коментира целувката, която отправи на американската журналистка Джени Равало след победата над румънеца Богдан Дину в Коста Меса. Заради действията си българинът попадна в епицентъра на скандал, припомня Би Ти Ви. Кобрата определи обвиненията в сексуално посегателство, отправени от репортерката Джени Равало, като неморални. Той заяви, че съжалява за действието си и не би го повторил отново. Въпреки че заради целувката Кубрат е с отнети състезателни права в щата Калифорния, боксьорът ни отрече да има лоши чувства към Кралицата на голото суши и адвокатката ѝ Глория Олред. \"Бих се извинил. Аз съжалявам за това, което стана. Ако мога да върна времето назад, разбира се, няма да го направя по никакъв повод. Това е пак опитът. Човек трябва да мине през подобни неща. Темпераментен съм и съм го направил от щастие, от еуфория. Мога да кажа на моите почитатели, на хората, които ми симпатизират, че ако трябва пак да го направя - не бих. Ако Господ даде да върна времето... Съжалявам за това, но въпросът е, че самото желание, с което съм го направил, няма никакъв умисъл за насилие\", каза Кубрат. \"На нея и на нейната адвокатка бих казал, че нямам никакви лоши чувства към тях. Даже смятам, че и тя самата не е лош човек. Тя е готин човек, добър човек. Просто са ѝ дали лош съвет. Бих им казал даже, че ги обичам. Вярвам, че един ден ще станем приятели с тях\" \"Имаше много хора, много българи. Благодаря, че дойдоха. Беше огромна еуфория. Мачът беше по-ценен и победата бе по-ценна, защото аз наистина оцених това, че превъзмогнах себе си. Всичките удари, аркадата. Всичката трудност, за да победя... и успях. По-радостен бих бил само, може би, ако някой ден ми се роди дете. Еуфорията беше голяма. Всички българи ме целуваха и прегръщаха, едвам успях да изляза. Искаха да се снимат с мен\" \"Тогава се появи Суши. Бърза, бърза да ми зададе въпроси. Аз още се снимах с българите. В един момент, в който съм слезнал след подобен мач, толкова драматичен, тя бърза да вземе интервю, което не мисля, че е редно, но... има го\" \"Тази целувка беше израз на радост. Всеки може да си го тълкува както иска, но при мен беше израз на радост и на щастие. Просто емоция, силна емоция, която мога да сравня с ако човек е дрогиран, до такава степен. Нормално, аз съм отворен човек, с всички хора съм много позитивен. При мен е нормално. Това нещо не съм го правил никога, но просто тогава така съм усетил ситуацията. Познавахме се. Аз казах, че сме приятели, ама тя пък каза, че не сме. Явно сме познати. Говорихме си, предния ден ѝ дадох интервю, бяхме много по-близко. Тя каза след победата да направим парти... Аз се бях концетрирал върху мача. Естествено на другия ден това се случи, тази готина целувка\" \"Не знам кой я покани на партито, тя сама си дойде. Бях в болницата и ми шиеха аркадата. Когато дойдох в хотел, в лобито, тя беше там, Пиеха си и танцуваха. Говорихме си съвсем нормално, смеехме се. Аз даже след мача не пия, гледах си моя мач. Тя идваше, сядаше до мене, но аз не исках такава близост. Тя и с други хора контактуваше. Изобщо нямаше никакъв проблем. На всеки един интелигентен човек му е пределно ясно\" Кубрат потвърди, че същата вечер поискал от Равало да публикува само интервюто. \"Казах ѝ, че беше майтап. Аз не знам и къде да го пусне, не знам каква журналистка е. Като гледам не е взела нито едно интервю, а заяви, че за това е била на партито. Интервю взимаше по друг начин, друг тип интервю явно, защото аз това видях. Да не влизам в подробности. Не искам да плюя по нея. Не я мразя. Имам добри чувства към нея, въпреки че ме нападат и си измислят какви ли не глупости. Въпреки че всичко това, което правят, смятам за несъстоятелно, нестойностно и дори не е морално, защото има много жени, насилени сексуално и изобщо - потърпевши... А те яхват това нещо и се опитват да изкарат лични дивиденти по този начин, което е супер грозно. Това е неморалното\" Боксьорът ни сподели и как е приела целувката половинката му Андреа: \"В първия ден ѝ беше много гадно, беше разстроена, много разстроена. Не за друго, а за това, че имаше хорски мнения, които ѝ се насаждаха и тя се повлия от това. На другия ден ме подкрепи и каза, че ме познава, знае какъв човек съм\" Кубрат коментира и исканията на Богдан Дину победата да му бъде присъдена заради непозволени удари:\"Това е спорт, серия, в която не мога си спра удара. Съдията можеше да се намеси, а него го няма. Той е длъжен да бъде там, затова е на ринга. Въпреки всичко, не смятам, че има нарушение\" Сподели:", "date": "2019.04.07", "title": "Кобрата готов да се извини за целувката, надява се да стане приятел с Кралицата на голото суши"}
{"url": "https://pik.bg/%D0%B7%D0%B0%D0%B3%D0%BE%D1%80%D1%8F%D0%BB%D0%B0-%D0%BC%D0%B0%D0%BD%D0%B4%D0%B6%D0%B0-%D0%B2%D0%B4%D0%B8%D0%B3%D0%BD%D0%B0-%D0%BD%D0%B0-%D0%BA%D1%80%D0%B0%D0%BA-%D0%BF%D0%BE%D0%B6%D0%B0%D1%80%D0%BD%D0%B0%D1%82%D0%B0-news832323.html", "text": "Забравена манджа е станала причина габровски пожарникари да бъдат вдигани на крак, предаде Дарик. Вечерта на 6 април е бил забелязан дим от апартамент в жилищен блок на ул. „Александър Стамболийски“ в Габрово. Задимяването е било причинено от забравено ястие на готварска печка. Няма поражения от инцидента. Сподели:", "date": "2019.04.07", "title": "Загоряла манджа вдигна на крак пожарната"}
{"url": "https://pik.bg/%D0%BA%D1%8A%D1%81%D0%BC%D0%B5%D1%82%D0%BB%D0%B8%D1%8F-%D1%81%D0%BE%D1%84%D0%B8%D1%8F%D0%BD%D0%B5%D1%86-%D1%83%D0%B4%D0%B0%D1%80%D0%B8-%D0%BD%D0%B0%D0%B4-32-%D0%BC%D0%BB%D0%BD-%D0%BB%D0%B2-%D0%BE%D1%82-%D1%82%D0%BE%D1%82%D0%BE%D1%82%D0%BE-news832355.html", "text": "Късметлия от София стана 101-вият тото милионер у нас. Той позна печелившата комбинация в играта „6 от 49“ от 28-ия тираж, който бе теглен преди малко. Числата 27, 29, 1, 43, 9 и 19 му донесоха печалба от 3 272 500 лв. За следващия 29-и тираж джакпотът в играта се очаква да бъде около 2 150 000 лв., съобщиха от БСТ. Сподели:", "date": "2019.04.07", "title": "КЪСМЕТЛИЯ: Софиянец удари над 3,2 млн. лв от тотото"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%BA%D1%80%D0%B0%D1%81%D0%B8%D0%BC%D0%B8%D1%80-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D1%81-%D0%B3%D0%BE%D1%80%D0%B5%D1%89%D0%B8-%D0%BF%D0%BE%D0%B4%D1%80%D0%BE%D0%B1%D0%BD%D0%BE%D1%81%D1%82%D0%B8-%D0%BF%D1%80%D0%B5%D0%B4-%D0%BC%D0%B5%D0%B4%D0%B8%D1%8F%D1%82%D0%B0-%D0%BD%D0%B8-%D0%B7%D0%B0-%D1%81%D0%B8%D1%82%D1%83%D0%B0%D1%86%D0%B8%D1%8F%D1%82%D0%B0-%D1%81-%D0%BC%D0%B8%D0%B3%D1%80%D0%B0-news832341.html", "text": "Вицепремиерът и министър на отбраната Красимир Каракачанов даде ексклузивно интервю за агенция ПИК в неделя вечер, в което коментира темата с мигрантската криза в Гърция и Турция, както и скандалното искане на Лютви Местан за признаване на национални малцинства в България. Минути преди интервюто ни вицепремиерът обяви в съобщение до медиите, че при нужда армията има готовност да изпрати до 3 хил. военнослужещи на границата. Преди да коментираме случващото се с мигрантите в Гърция и Турция, Каракачанов заяви, че в момента гледа по телевизията изказване на Лютви Местан и е изключително възмутен от искането му за признаване на национални малцинства у нас. Това беше и повод да започнем интервюто с въпрос по тази тема. - Смятам, че прокуратурата трябва да вземе мерки по този случай, защото Конституцията на България е изключително ясна - България няма етнически малцинства, има индивидуални човешки права. И това е универсалният принцип в международното право. И в Декларацията за правата на човек и гражданина от 1948 г., и във всички документи на ООН се говори за индивидуални човешки права, като, разбира се, се гарантират правата на религиозните общности, на езиковите общности и така нататък. От тази гледна точка признаването на едно, второ или трето малцинство, в конкретния случай на турско малцинство, обособяването му и признаването му със някакъв специален статут е нарушение на българската конституция и води след себе си неизбежно до сепаратизъм, претенции за автономия, автономни права, права на базата на това, че си различен и прочие. Българската конституция освен това гарантира още едно нещо - всички български граждани са равни пред закона и не се признават привилегии или различие на принцип на етнически или религиозен произход, пол, възраст и други. Така че това си е директна провокация към установения конституционен ред в републиката. - Цели да стане интересен и да привлече онази част от турското население, която има подобни настроения. Това му е целта. И най-вече цели да заслужи хонорарчетата, които получава от чужбина. Не е ли ясно? Нали видяхме кой работи за него преди и по време на парламентарните избори. Къде и как администрацията в една съседна държава организираше изселниците на рейсовете и ги пращаше в България или ги организираше да гласуват в избирателните секции и за кого агитираше официалната турска държава. Това е. Тук няма абсолютно никакво съмнение. И тъй като аз съм малко по-информиран човек от останалите граждани поради спецификата на служебните ми задължения - отговарящ за сигурността, това, което го казвам, не си го измислям. - Имаше струпване около Одрин на мигранти. Това беше след първия тур на изборите в Турция. Имаше раздвижване. Явно властите в Турция бяха ангажирани с охраната на реда покрай изборите миналата седмица. Имаше струпване на мигранти. Процесът се наблюдаваше от нашето генерално консулство и от аташираните там представители на полицията. Имаше вероятност тези огромни групи да тръгнат към българската и към гръцката граница. След това се случи онова раздвижване в мигрантските лагери в самата Гърция. Мигрантите искаха да бъдат пропуснати да продължават към Европа. Основните им искания бяха да бъдат пуснати към Германия, Швеция и други европейски държави. Към момента ситуацията е овладяна, говоря за ситуацията в тези наши две съседни държави. Но ние продължаваме да следим ситуацията и в Турция, и в Гърция, и в Македония. Защото това са възможните коридори, по които могат да тръгнат мигрантите. Мога да кажа, че и гръцките и турските власти са взели необходимите мерки, македонските също. Ние също сме взели необходимите мерки. Утре в 09.30 часа ще докладваме на министър-председателя. МВР си върши работата. В началото на зимата ние изтеглихме специалните сили, които бяхме разположили на границата, тъй като нямаше движение. Сега съм се разпоредил и съм привел в готовност специалните сили и те имат готовност да бъдат изпратени веднага на границата. А ако се наложи, по нашите оперативни разчети, армията може да вдигне до 3000 човека със съответните единици транспортна и друга техника и допълнителни заградителни съоръжения, с които да подпомогне Гранична полиция, ако се наложи спирането на навлизане на наша територия на неканени гости. - Армията може да подпомага полицията. Тя няма право да използва огнестрелно оръжие, ако срещу нея не се стреля. Може да се използва като жива сила и да подпомага полицията. Друго е да има присъствие и допълнителни средства, които да използваш. Ние сме експериментирали с допълнителни заграждения по границата. Те са преносими, сглобяват се бързо и това нещо може да го направят нашите групи, които се занимават с това. И най-вече да подпомогнат полицията като жива сила. Защото при един по-голям наплив ще се налага да е спират с присъствие. Никой не казва да се стреля. Когато казвам единици транспортна техника, нямам предвид танкове и БТР-и, а камиони, автомобили, джипове и пожарни. Категорично е решението, че ще се направи всичко възможно да не се допускат големи групи хора, ако такива тръгнат. Но към момента това раздвижване, което се наблюдаваше през последните седмици, се успокои. Казвам към настоящия момент, защото буквално в 17.00 часа днес ми докладваха, че и на турска, и на гръцка територия нещата са спокойни. - Според мен имаше някаква провокация. Специално в лагерите в Гърция някой беше пуснал слуха, че мигрантите от Гърция ще бъдат репатрирани и те точно заради това се разбунтуваха и искаха да тръгнат към Европа. Затова се стигна и до напускане на лагерите, блокиране на пътища, жп гари и прочие. Но ситуацията е овладяна. Всичко е спокойно, но това не означава, че не трябва да сме бдителни и да не бъдем в готовност. Сподели:", "date": "2019.04.07", "title": "САМО В ПИК: Красимир Каракачанов с горещи подробности пред медията ни за ситуацията с мигрантите по южната ни граница и провокацията на Местан с националните малцинства"}
{"url": "https://pik.bg/%D0%B7%D0%B0%D1%89%D0%BE-%D0%BC%D1%8A%D0%B6%D0%B5%D1%82%D0%B5-%D0%B3%D1%83%D0%B1%D1%8F%D1%82-%D0%B6%D0%B5%D0%BB%D0%B0%D0%BD%D0%B8%D0%B5-%D0%B7%D0%B0-%D1%81%D0%B5%D0%BA%D1%81-news832184.html", "text": "Те не искат секс без любов, не искат секс по принуда и сякаш изобщо не искат секс. Трудно е да го повярваме, но митът, че всички мъже се отличават с повишено либидо сякаш ще остане в миналото. Дали на мъжете вече им е омръзнало да бъдат „секс-машини“? Може би, защото господата все по-често се оплакват на психолози от проблеми с либидото. Жените и приятелките им предпочитат да смятат, че това се дължи на физиологични или възрастови причини, но всъщност не е така. Според нашия консултант сексолог причините много рядко са физически – само в 7-10 % от случаите. Във всички останали случаи проблемът е с психологически характер. Има много фактори, които карат мъжете да правят секс по-рядко и с по-малко ентусиазъм. Кои са те? Мъжете от ранна възраст общуват с жени – майката, бабата или по-голямата сестра оформят характера на момчето и често го правят по свой образ и подобие. По този начин те залагат стереотипите на специфично женското поведение и ако при това детето не вижда как се държат мъжете, в характера му се проявяват женски черти. Това е особено забележимо, когато околните поощряват и култивират у момчето послушание и отстъпчивост. Момче, попило женствените маниери на майка си, ще израсне като нежен и мил мъж, но ще му бъде трудно да се държи мъжки – както в живота като цяло, така и в леглото. Партньорката му на свой ред ще страда от това, че живее с мъж, който на психологическо равнище е жена. Но дори ако мъжът като цяло е с мъжествен характер, жената е способна да го потисне. „Напоследък мъжът ми постоянно се оправдава, че е уморен, и заспива веднага“, споделя 35-годишната А.. „Не че страдам много от това физически, но се страхувам, че той си има любовница“. Мъж, който не проявява сексуално желание, не е задължително да си има друга. Възможно е липсата на страст да се дължи на ситуацията в семейството. Жена, за която сексуалните контакти не са от особено значение, може несъзнателно да убие и влечението на партньора си. Например, ако се досети или чуе, че той иска да прави секс, тя може да се заеме с домакинска работа, докато той не заспи. Или пък обратното, да поставя условия, например шест оргазма на вечер. Мъжът се плаши от ненаситността ѝ, а и поставянето на условия в леглото издава неискреност във връзката. Използвайки секса като начин за контрол и предлагайки интимни ласки само срещу кожено палто или пръстен, жената рискува да се сблъска рано или късно с отказ от тези ласки от страна на партньора. В този случай властта се оказва с по-голямо значение от секса. На мъжа му се струва, че жената го манипулира, той не желае да ѝ се подчинява и затова се отказва от секса като цяло. Борбата за власт вътре в двойката често довежда до това, че вместо да носи усещане за близост и удоволствие сексът се превръща в унизително счетоводство. Жената, искаща твърде много от партньора си, може да се сблъска с неговото нарцистично нежелание да не се раздава и хаби за друг. Според нашия консултант психотерапевт напоследък самовлюбените мъже „нарциси“ стават все повече. При това обаче дори и човек, който не е склонен към нарцисизъм, може в момент на вътрешно изтощение да стигне до убеждението „Силите ми едвам стигат за самия мен, няма да си прахосвам енергията по други“. Мъжете не могат открито и честно да се признаят за изтощени – това би било твърде болезнено за тяхното грандиозно и в същото време ранимо его. Затова те просто ще предпочетат да избягват сексуалните контакти. Да избягаш е същата рефлекторна реакция за психологическа защита, като да се завиеш през глава и да не мърдаш. Жената трябва да усети намеците за наистина крайно вътрешно изтощение на мъжа и да се опита да разбере състоянието на партньора, да му се довери, вместо да се сърди и обижда. В живота на всеки човек има различни периоди, със смяната на които се сменят и приоритетите. „На 16 години аз сякаш само за секс мислех“, споделя 37-годишният мениджър Ю.. „А сега мога да избирам – дали да правя любов с жена ми или да заспя по-раничко, защото утре ме очаква тежък ден на работа? Често второто желание надделява и сексът се отлага за другия ден“. Повечето зрели мъже мислят за секс по няколко пъти на ден, но желанието вече не заема мислите им изцяло. Сексът безспорно е важна зона на съсредоточаване на енергията и интереса, но с годините броят на тези зони нараства. С времето за много мъже сексуалните игри и продължението на рода отстъпват на заден план и биват изместени от социалните постижения или дори от някое хоби. Например много мъже се интересуват от каране на ски много повече, отколкото от секс, като при това спортът им доставя и съразмеримо физическо удоволствие. Съвременният живот ни предлага огромен асортимент от различни удоволствия. Сексът все така заема високо място в йерархията, но има и доста конкуренти. На фона на многобройните възможности да удовлетворим стремежа си към наслада за някои хора вече не е толкова важно по какъв конкретен начин ще постигнат тази цел. Това поведение е особено характерно за нарцистичните личности, поради което възниква сексуална „всеядност“. В тази ситуация сексът престава да бъде форма на уникални взаимоотношения между двама души и се превръща просто в стока, която може да бъде получена като всяка друга. При това сексът бързо се обезценява и губи привлекателността си – пресищането води до умора. Ако човек разглежда сексуалния си живот само като начин да изпита удоволствие, той изпитва естественото желание да спи с максимално много партньори. Това на свой ред води до спад в интереса към интимната сфера. Липсата на желание за секс може да бъде и реакция на прекомерното внимание, което обществото обръща на секса. Благодарение на сексуалната революция е възникнал митът, че всеки мъж трябва да е готов за секс винаги, с когото и да е и във всякакви обстоятелства. Когато обаче човек разбере, че не отговаря на тези завишени очаквания на обществото, той може да активира една своеобразна несъзнателна защита – отказ от секса. Така мъжът излиза извън рамките на травмиращата ситуация и запазва себе си като личност. Сподели:", "date": "2019.04.07", "title": "Защо мъжете губят желание за секс"}
{"url": "https://pik.bg/%D0%B7%D0%BB%D0%B0%D1%82%D0%BE-%D0%B7%D0%B0-%D1%81%D1%8A%D1%87%D0%B5%D1%82%D0%B0%D0%BD%D0%B8%D0%B5%D1%82%D0%BE-%D0%BD%D0%B0-%D0%B0%D0%BD%D1%81%D0%B0%D0%BC%D0%B1%D1%8A%D0%BB%D0%B0-%D1%81-%D0%BE%D0%B1%D1%80%D1%8A%D1%87%D0%B8-%D0%B8-%D0%B1%D1%83%D1%85%D0%B0%D0%BB%D0%BA%D0%B8-news832360.html", "text": "Ансамбълът на България  спечели златния медал във финала с три обръча и два чифта бухалки в първата за годината световна купа по художествена гимнастика в италианския град Песаро. Възпитаничките на Весела Димитрова - Симона Дянкова, Стефани Кирякова, Мадлен Радуканова, Ерика Зафирова и Лаура Траатс изиграха с леки неточности, но с много енергия и хъс изключително трудната си композицията и с оценка от 25.750 точки стъпиха на върха в подреждането. Българките получиха от съдиите и най-високата оценка за трудност от всички финалисти -  19.600 точки. След нашите момичета с 25.100 точки се нареди петорката на Украйна, а трети се класираха гимнастичките от Израел с оценка от 24.450 точки. Заради многото допуснати грешки, сред които и излизане на уред и гимнастичка извън килима Русия завърши този финал на 7-мо място с оценка от 20.950 точки.  Домакините от Италия са пети с резултат от 22.300 точки. \"Златен медал за българския ансамбъл на финалите на обръчи и бухалки спечелиха “диамантите” на Vesela Dimitrоva! Simona Dyankova, Laura Jean Pierre Traets, Stefany Radoslavova Kiryakova, Erika Zafirova и Мадлен Радуканова изиграха с невероятен заряд своето съчетание. Допуснаха някои неточности и грешки, но това не им попречи да грабнат златния медал! Все пак това беше първото тяхно участие за сезона! Публиката ги аплодира бурно, а специалистите не пестят суперлативи! Ансамбълът ни е много зрелищен и много силен. Композициите ни са с най-висока трудност и с много ярка артистичност. До световното първенство в Баку през септември със сигурност ще изглеждат още по-добре и вълнуващо! Дотогава - работа! Друга рецепта няма!Браво, момичета!\" - коментира в социалните мрежи след финала Илиана Раева - президент на БФХГ. Във финала с пет топки Симона Дянкова и компания останаха без отличие. При изпълнението на безкрайно интересното и нестандартно съчетание по музика от анимето \"Неруто\" гимнастичките ни допуснаха леки грешки, като при една от колаборациите за кратко една от тях  излезе извън терена. Това не остана незабелязано от съдиите, които им вдигнаха оценка от 23.600 точки (16.100 точки за трудност), която нареди момичетата ни на петата позиция. Титлата с 25.400 точки стана притежание на домакините от Италия, а тройката допълват Русия с 25.300 точки и Япония с 24.950 точки. Сподели:", "date": "2019.04.07", "title": "Злато за съчетанието на ансамбъла с обръчи и бухалки"}
{"url": "https://pik.bg/%D1%87%D0%B0%D1%81%D1%82-%D0%BE%D1%82-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D1%81%D0%B5-%D0%B8%D0%B7%D1%82%D0%B5%D0%B3%D0%BB%D1%8F-%D0%BE%D1%82-%D0%BB%D0%B8%D0%B1%D0%B8%D1%8F-news832298.html", "text": "Американската армия обяви, че изтегля временно някои от частите си в Либия на фона на сблъсъците в страната. \"Заради несигурната ситуация в Либия, контингентът американски военни, които подпомагат американо-африканското командване временно ще бъдат дислоцирани от страната в отговор на опасения за сигурността\", се посочва в изявление на Пентагона. Не се уточнява обаче какъв брой военен персонал ще бъде изтеглен от Триполи. Американо-африканското командване, чиято централа е в германския град Щутгарт, обяви, че мисията в Либия включва \"военна подкрепа на дипломатическите мисии, антитерористични дейности, укрепването на партньорството и подобряване на сигурността в региона\". Сподели:", "date": "2019.04.07", "title": "Част от американската армия се изтегля от Либия"}
{"url": "https://pik.bg/%D1%86%D0%B2%D0%B5%D1%82%D0%B0%D0%BD-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%BF%D0%BE%D0%B1%D0%B5%D0%B4%D0%B0-%D0%BD%D0%B0-%D0%B5%D0%B2%D1%80%D0%BE%D0%B2%D0%BE%D1%82%D0%B0-%D1%89%D0%B5-%D0%B5-%D1%81%D0%B8%D0%BB%D0%B5%D0%BD-%D1%82%D0%BB%D0%B0%D1%81%D1%8A%D0%BA-%D0%B7%D0%B0-%D0%BC%D0%B5%D1%81%D1%82%D0%BD%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8-news832363.html", "text": "Заместник-председателят на ГЕРБ Цветан Цветанов проведе в с. Зърнево (община Тервел, област Добрич) среща с областното ръководство на партията в област Добрич. На нея присъстваха общинските ръководители от областта, както и народните представители Пламен Манушев и Даниела Димитрова. Всички те изразиха изключително силната си подкрепа за това, което прави правителството и за политиките, реализирани от ГЕРБ. Дискутирано беше и предстоящо посещение на Цветан Цветанов в Добрич, за да бъде обсъдена подготовката и организацията за изборите. Това ще се случи преди Великденските празници и ще включва срещи по места, на които ще се обсъждат актуалните теми както за европейските, така и за местните избори. Цветанов заяви, че победа на ГЕРБ на европейския вот ще даде силен тласък на партията в подготовката й за местните избори. Зам.-председателят на партията бе категоричен, че изборът на кандидати на ГЕРБ за кметове и общински съветници ще се прави на базата на тяхната активност и обществено доверие по време на европейските избори. По-късно кметът на село Зърнево Гюлай Бекир запозна Цветан Цветанов с хода на изпълнение на проекта за рехабилитация на участъци от водопроводната мрежа. По него се изгражда нова водопроводна инфраструктура и предстои пълно преасфалтиране на двете най-дълги улици в селото – улица „Втора“ и улица „Трета“. Общата дължина на новия водопровод е 3500 метра. Общо 223 имота ще бъдат присъединени към обновеното трасе посредством нови сградни отклонения. Площта на новите асфалтови настилки ще бъде 19 200 кв. м. Общата стойност на инвестицията за с. Зърнево е  2  175 000 лв., като средствата по проекта са по Програмата за развитие на селските райони (ПРСР). Сподели:", "date": "2019.04.07", "title": "Цветан Цветанов: Победа на евровота ще е силен тласък за местните избори"}
{"url": "https://pik.bg/%D0%B6%D0%B5%D0%BD%D0%B0%D1%82%D0%B0-%D0%BD%D0%B0-%D1%81%D1%8A%D0%B4%D0%B8%D1%8F-%E2%84%961-%D0%BF%D0%BB%D1%8E%D0%B5-%D0%BF%D0%BE-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D1%8F%D1%82%D0%B0-%D0%BF%D1%80%D0%BE%D0%BA%D1%83%D1%80%D0%BE%D1%80-%E2%84%961-%D0%B5%D0%B3%D0%B0%D1%81%D0%B8-%D0%BF%D0%B5%D1%80%D0%B2%D0%B5%D1%80%D0%B7%D0%B8%D1%8F%D1%82%D0%B0-%D0%BB%D0%BE%D0%B7%D0%B0%D0%BD%D0%B5%D1%82%D0%B8-%D0%BC%D1%8A%D0%B6-%D0%BB%D0%B8-%D1%81%D0%B8-%D1%87%D0%B5-news832335.html", "text": "Сори, Лозан Панов не е никакъв мъж. В най-добрия случай е някакъв джендър. Пуснал жена си в медията на подсъдимия Прокопиев - БТВ, да обявява война на главния прокурор на републиката. Да го набеждава в нарушаване на закона, в измами, като някаква последна инстанция... Егаси перверзията. Жената на върховния съдия плюе по върховния прокурор по телевизията. А съдията-джендър мишкува и не си дава оставката за апартамента си - по примера на останалите от ГЕРБ... Сподели:", "date": "2019.04.07", "title": "Жената на съдия №1 плюе по телевизията прокурор №1?! Егаси перверзията, Лозане...Ти мъж ли си, че се криеш зад фусти?"}
{"url": "https://pik.bg/%D0%B4%D1%8A%D1%80%D0%B6%D0%B0%D0%B2%D0%BD%D0%B0%D1%82%D0%B0-%D0%BA%D0%BE%D0%BC%D0%BF%D0%B0%D0%BD%D0%B8%D1%8F-%D0%B0%D0%B2%D1%82%D0%BE%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B8-%D0%B5%D0%B0%D0%B4-%D0%BA%D1%83%D0%BF%D1%83%D0%B2%D0%B0-%D0%BD%D0%BE%D0%B2%D0%B8-%D0%BA%D0%B0%D0%BC%D0%B8%D0%BE%D0%BD%D0%B8-%D0%B8-%D1%82%D0%B5%D0%B6%D0%BA%D0%B0-%D1%81%D1%82%D1%80%D0%BE%D0%B8%D1%82%D0%B5%D0%BB%D0%BD%D0%B0-%D1%82%D0%B5%D1%85%D0%BD%D0%B8%D0%BA%D0%B0-news832268.html", "text": "Държавната компания „Автомагистрали“ ЕАД, която ще изгражда новите 134.14 км от „Хемус“, разширява наличната си строителна и транспортна техника с 20 тежкотоварни автомобила и 11 тежки строителни машини като булдозери, колесни багери, верижни багери, челни товарачи, валяци, комбинирани багери. Това съобщиха от пресцентъра на Министерство на регионалното развитие и благоустройството. Сред най-впечатляващите машини е 40-тонен булдозер, разработен в Япония. „Той е толкова мощен, че може да прегази танк. Не му отстъпват по сила и новите верижни багери с тегло 36 т и 22 т. Кофата на такъв багер „яде“ скалата като пясък“, казва главният инженер на фирмата Евгени Генчев. С високи технически характеристики са челните товарачи и комбинираните багери. Наличието им ще улесни и ускори работата по новото трасе на „Хемус“, тъй като скалната маса, пръстта и асфалтът на този тежък участък ще бъдат милиони кубици. За покупката се използват средства на „Автомагистрали“ ЕАД. Отпуснатите от правителството 1,124 млрд. лв. без ДДС за изграждане на новите 134.14 км са по сметка на МРРБ в БНБ и от тях не може да се плаща авансово, а само срещу свършена работа. Новото оборудване подсилва съществуващия машинен парк на „Автомагистрали“ ЕАД. Дружеството вече притежаваше 169 различни типове техника. Отделно има над 60 микробуса, леки автомобили и други. Гордостта на компанията е машината на „Крамер“, която се използва за ремонт, поддръжка и изграждане на виадукти и мостови съоръжения и е единствена в България. Обслужва се от специален екип, а работата ѝ на ден осигурява близо 2000 лв. приход за компанията, тъй като се отдава под наем на частните строителни фирми. „Автомагистрали” ЕАД планира да купи и високотехнологична лазерна технология, с която може да се контролира строителството от въздуха. Тя ще улесни значително и процеса на проектиране и ще съкрати времето, необходимо за неговото извършване. Изграждането на новите 134.14 км от „Хемус“ бяха възложени на „Автомагистрали“ ЕАД през декември 2018 г. от Агенция „Пътна инфраструктура“ с договор по т.нар. „ин хаус“ процедура, предвидена в Закона за обществените поръчки. Очаква се строителството на новия участък да започне през пролетта на 2019 г. Сподели:", "date": "2019.04.07", "title": "Държавната компания \"Автомагистрали\" ЕАД купува нови камиони и тежка строителна техника"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D1%88%D0%B5%D1%84%D1%8A%D1%82-%D0%BD%D0%B0-%D0%BF%D1%80%D0%B5%D0%B4%D0%B8%D0%B7%D0%B1%D0%BE%D1%80%D0%BD%D0%B8%D1%8F-%D1%89%D0%B0%D0%B1-%D0%BD%D0%B0-%D0%B3%D0%B5%D1%80%D0%B1-%D1%86%D0%B2%D0%B5%D1%82%D0%B0%D0%BD-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D1%81%D0%BB%D0%BE%D0%B3%D0%B0%D0%BD%D0%B0-%D0%BD%D0%B5-%D1%81%D0%BC%D0%B5--news832334.html", "text": "По традиция предизборните слогани на ГЕРБ са изпълнени със съдържание и техният избор не е случаен. Никога не сме гледали на какви слогани са залагали други политически сили през годините, интересували сме се само от това да гарантираме приемственост между основните предизборни послания на партията. В нашият слоган „Европа ни чува“ има заложени много резултати – за европейската перспектива на Западните Балкани, за охраната на границата на ЕС, за диалога между ЕС и Турция и за всички досиета, които успяхме да затворим по време на европредседателството. Всичко това ни дава основание да смятаме, че наистина Европа ни чува. Във връзка с предстоящите европейски и местни избори Цветанов отново съобщи, че след евровота ще бъде направен щателен анализ на изборните резултати, като в подбора на кандидати за кметове и общински съветници ще се взима под внимание тяхната активност и обществено одобрение по време на европейските избори. Зам.-председателят на ГЕРБ също така анонсира, че кандидатът за кмет на Добрич ще бъде партиен член, но все още е рано да се говори за име, тъй като номинационните събрания не са стартирали. По темата с днешното интервю на кмета на София и зам.-председател на ГЕРБ Йорданка Фандъкова – Цветан Цветанов обясни, че думите й са извадени от контекста може би с цел да се търси някаква интрига. „С Йорданка Фандъкова сме в отлични отношения и между нас съществува голямо доверие“, категоричен бе Цветанов. По думите му неговата оставка е била доказателство за високия политически и морален стандарт, който съществува в ГЕРБ. „Ние сме много по-различни от всички останали. Затова нека преди да ни оценяват – политическите ни опоненти да видят себе си. Дори в момента има няколко народни представители от БСП с повдигнати обвинения, които освен, че не напускат постовете си – вършат активна партийна работа. При ГЕРБ има стандарт и това е силата ни“, подчерта зам.-председателят на ГЕРБ. Цветан Цветанов коментира, че многото желаещи да се присъединят към ГЕРБ граждани, включително и в с. Зърнево, са доказателство, че партията върши своята работа добре и печели общественото доверие. Сподели:", "date": "2019.04.07", "title": "ПЪРВО В ПИК: Шефът на предизборния щаб на ГЕРБ Цветан Цветанов проговори за слогана: Не сме гледали посланията на други сили"}
{"url": "https://pik.bg/%D0%B2%D1%8A%D0%BD%D1%88%D0%BD%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D1%80%D1%83%D1%81%D0%B8%D1%8F-%D0%BF%D1%80%D0%B5%D0%B4%D0%B0%D0%B4%D0%B5-%D0%BD%D0%B0-%D0%BA%D1%80%D0%B0%D0%BB%D1%8F-%D0%BD%D0%B0-%D0%B9%D0%BE%D1%80%D0%B4%D0%B0%D0%BD%D0%B8%D1%8F-%D1%81%D0%BF%D0%B5%D1%86%D0%B8%D0%B0%D0%BB%D0%BD%D0%BE-%D0%BF%D0%BE%D1%81%D0%BB%D0%B0%D0%BD%D0%B8%D0%B5-%D0%BE%D1%82-%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D0%BF%D1%83%D1%82-news832269.html", "text": "Външният министър на Русия Сергей Лавров е предал на краля на Йордания Абдула II специално кратко послание от президента на Русия Владимир Путин, съобщава ТАСС. Уточнява се, че това е станало при посещението на руския министър в двореца на монарха. Лавров е предал на краля на Йордания най-добри пожелания от Путин. „Президентът Путин Ви изпраща най-добри пожелания. Той изключително много цени отношенията между двете страни и Вашата политическа позиция”, е казал Лавров. Сподели:", "date": "2019.04.07", "title": "Външният министър на Русия предаде на краля на Йордания специално послание от Владимир Путин"}
{"url": "https://pik.bg/%D1%86%D0%B8%D0%BA-%D1%80%D0%B5%D0%B3%D0%B8%D1%81%D1%82%D1%80%D0%B8%D1%80%D0%B0-%D0%B3%D0%B5%D1%80%D0%B1-%D0%B7%D0%B0-%D1%83%D1%87%D0%B0%D1%81%D1%82%D0%B8%D0%B5-%D0%B2-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B7%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82-news832342.html", "text": "ЦИК регистрира ПП ГЕРБ за участие в изборите за членове на Европейския парламент на 26 май С решение No 88-ЕП от 07.04.2019 г. Централната избирателна комисия регистрира ПП ГЕРБ за участие в предстоящите на 26 май тази година избори за членове на Европейския парламент. Както председателят на Националния предизборен щаб на ГЕРБ и зам.-председател на партията Цветан Цветанов съобщи – само за ден и половина ПП ГЕРБ събра 47 200 подписа, но в ЦИК бяха депозирани 9 999, колкото са необходими по закон. Всички документи на ПП ГЕРБ за регистрация в европейските избори бяха приети без забележка от състава на Комисията. Този петък по традиция ПП ГЕРБ се регистрира първа за евровота. Това стана възможно, след като в продължение на близо седмица младежите от ГЕРБ даваха денонощни дежурства пред входа на ЦИК, за да гарантират, че партията ще се регистрира пред всички останали и дългогодишната традиция ще бъде спазена. Сподели:", "date": "2019.04.07", "title": "ЦИК регистрира ГЕРБ за участие в изборите за Европейския парламент"}
{"url": "https://pik.bg/%D0%BE%D0%BF%D1%80%D0%BE%D0%B2%D0%B5%D1%80%D0%B3%D0%B0%D1%85%D0%B0-%D1%82%D0%B5%D0%BE%D1%80%D0%B8%D1%8F-%D0%BD%D0%B0-%D1%81%D1%82%D0%B8%D0%B2%D1%8A%D0%BD-%D1%85%D0%BE%D0%BA%D0%B8%D0%BD%D0%B3-%D0%B7%D0%B0-%D1%82%D1%8A%D0%BC%D0%BD%D0%B0%D1%82%D0%B0-%D0%BC%D0%B0%D1%82%D0%B5%D1%80%D0%B8%D1%8F-news832186.html", "text": "Японски учени опровергаха теорията на Стивън Хокинг за тъмната материя , съобщи „Сайънс алърт“. Теорията на британския астрофизик гласи, че във Вселената има малки черни дупки, формирани веднага след Големия взрив, и че от сливането им се е образувала тъмна материя. Те са с малки размери, но с огромна маса - черна дупка с хоризонт на събитията 0,1 милиметра би трябвало да е с маса 67 квинтилиона тона. Съществуването на тези черни дупки би могло да обясни липсващата маса на Вселената. С помощта на телескопа Субару в Хавай учените са се опитали да регистрират изкривяване на светлината от обекти , край които се движат черни дупки. За 7 часа, преминали в опити да се регистрира изменение в яркостта на звезда вследствие на минаване на първична черна дупка между светилото и наблюдателя, са били направени 190 снимки. Ако теорията на Хокинг отговаряше на истината, учените щяха да наблюдават около 1000 пъти ефекта на гравитационната леща, но са станали свидетели само на едно подобно събитие. Следователно делът на първичните черни дупки съставлява само 0,1 процента от тъмната материя, а това опровергава теорията на Хокинг от 1971 г. Сподели:", "date": "2019.04.07", "title": "Опровергаха теория на Стивън Хокинг за тъмната материя"}
{"url": "https://pik.bg/%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE-%D0%B7%D0%B5%D0%BB%D0%B5%D0%BD%D1%81%D0%BA%D0%B8-%D0%BE%D1%82%D0%B2%D1%8F%D0%BB-%D0%BF%D0%BE%D1%80%D0%BE%D1%88%D0%B5%D0%BD%D0%BA%D0%BE-%D1%81-%D0%B1%D0%BB%D0%B8%D0%B7%D0%BE-17-%D0%BC%D0%BB%D0%BD-%D0%B3%D0%BB%D0%B0%D1%81%D0%B0-news832310.html", "text": "Централната избирателна комисия (ЦИК) на Украйна обяви официалните резултати от първия тур на изборите за президент на страната, съобщава 112 Украина. На изборите са гласували 18 893 864 граждани от имащите право на глас 30 047 302 украинци. Кандидатът за президент на страната Владимир Зеленски е получил 5 714 340 гласа (30,24%), а действащият украински лидер е бил подкрепен от 3 014 609 украинци (15,95%). Трети е Юлия Тимошенко с 2 532 452 гласа (13,40%). Вторият тур на президентския вот ще се състои на 21 април. Социологическите проучвания показват, че Зеленски ще спечели изборите. Сподели:", "date": "2019.04.07", "title": "ОФИЦИАЛНО: Зеленски отвял Порошенко с близо 1,7 млн. гласа"}
{"url": "https://pik.bg/%D0%BA%D0%BB%D1%8E%D1%87%D0%BE%D0%B2%D0%B0-%D1%81%D1%80%D0%B5%D1%89%D0%B0-%D0%BD%D0%B0-%D0%B0%D1%80%D0%BC%D0%B8%D1%8F%D1%82%D0%B0-news832227.html", "text": "През следващата седмица ръководството на ЦСКА ще се събере на специална среща, на която ще бъдат обсъждани плановете на клуба за лятната селекция. Треньорът Любослав Пенев ще предостави списък с конкретни позиции, на които иска подсилване. Със сигурност ще се търси футболист на поста централен защитник. Стивън Перейра най-вероятно ще се раздели с клуба, след като от дербито с Левски не е записал нито минута участие, а напоследък дори не попада в групата за мачовете. Нуно Томаш е под наем до края на сезона и на база на представянето му в оставащите двубои ще се прецени дали да бъде привлечен за постоянно. Интересно ще е бъдещето на Божидар Чорбаджийски, който загуби титулярното си място в последните 5 мача, акцентира \"Тема Спорт\". Звездите на Ботев (Пд) - Кристиан Димитров и Тодор Неделев, а също така и крилото на Черно море - Мартин Минчев са сочени като играчи, които са много силно желани от тима от \"Армията\". Сподели:", "date": "2019.04.07", "title": "Ключова среща на \"Армията\""}
{"url": "https://pik.bg/%D0%B2%D0%BE%D0%B9%D0%B2%D0%BE%D0%B4%D0%B8%D0%BD%D0%BE%D0%B2%D0%BE-%D0%BD%D0%B0%D1%81%D1%82%D1%80%D1%8A%D1%85%D0%BD%D0%B0-%D0%BD%D0%B5-%D0%BF%D1%80%D0%B8%D0%B5%D0%BC%D0%B0-%D1%83%D1%81%D0%BB%D0%BE%D0%B2%D0%BD%D0%B0%D1%82%D0%B0-%D0%BF%D1%80%D0%B8%D1%81%D1%8A%D0%B4%D0%B0-%D0%BD%D0%B0-%D0%B1%D0%B8%D1%8F%D1%87%D0%B8%D1%82%D0%B5-news832344.html", "text": "Военнослужещият Валентин Димов, който бе пребит от двамата братя роми, най-вероятно ще присъства на протеста тази вечер във Войводиново. Кметът Димитър Тосев лично смята да го покани. Ако Димов уважи поканата, това ще е първата негова публична изява след нападението. Тази вечер жители на Войводиново се събират до фонтана в селото, за да изразят недоволството си срещу присъдата, която Асен и Борис Пакетови получиха след нанесения побой над военния. Посегателството стана на 6 януари след забележка на пътя. Димов оцеля по чудо, след като получи средна телесна повреда и преживя тежка операция. Преди дни двамата извдършители бяха освободени, след като признаха вината си и се споразумяха с обвинението пред съда. Така непълнолетният Борис получи 1 г. условно с 3 г. изпитателен срок, а брат му Асен отнесе 3 г. условно с 5 г. изпитателен срок. Присъдата провокира недоволството на жителите на Войводиново. „Събираме се тази вечер, за да изрази всеки недоволството си от присъдата и да покаже, че позицията ни е твърда и не желаем завръщането на ромите в селото”, коментира пред „Марица” кметът на Войводиново Димитър Тосев. Сега всичко е спокойно в селото, няма висока музика и безредици. Надяваме се законът да се промени и хора, извършили подобно деяние, да нямат право на такива леки присъди, коментираха жители на селото. Кметът на Войводиново обясни, че ромите искат да се върнат, но не смеят. „В момента се крадат един друг. Идват и свалят прозорци от къщите на съседите си и ги отнасят нанякъде”, разказа Тосев. Той обясни, че все още в кметството се съхраняват една спалня, телевизор, хладилник и две резачки, но никой не си ги е потърсил. Те бяха описани и прибрани за съхранение по време на събарянето на опасните къщи в квартала. Довечера кметът на Войводиново ще присъства на събранието. „Ще обясня на селото докъде са стигнали делата. Те са отложени в момента за представянето на сметки от ВиК и енергото”, разказа Тосев, който присъства на всяко заседание в Административен съд. Тосев предупреди, че е възможно протестите във Войводиново да се провеждат всяка неделя, ако ромите решат да се върнат в селото. Сподели:", "date": "2019.04.07", "title": "Войводиново настръхна, не приема условната присъда на биячите"}
{"url": "https://pik.bg/%D0%BA%D1%83%D0%B1%D1%80%D0%B0%D1%82-%D0%BF%D1%83%D0%BB%D0%B5%D0%B2-%D0%BF%D1%83%D0%B1%D0%BB%D0%B8%D0%BA%D1%83%D0%B2%D0%B0-%D0%B4%D0%B5%D1%82%D1%81%D0%BA%D0%B0-%D1%81%D0%BD%D0%B8%D0%BC%D0%BA%D0%B0-%D1%81-%D0%BF%D0%BE%D1%81%D0%BB%D0%B0%D0%BD%D0%B8%D0%B5-%D1%81%D0%BD%D0%B8%D0%BC%D0%BA%D0%B0-news832301.html", "text": "Професионалният боксьор Кубрат Пулев, който се оказа в епицентъра на сериозен скандал, след като целуна репортерката Дженифър Равало (Джени Суши) по време на интервю, заради което сега е със спрян боксов лиценз в Калифорния, публикува своя детска снимка и добави мотивиращи думи, посочва gong.bg Сантименталният спомен за Кобрата бе придружен със следното изречение: „Когато мечтите ни бяха невероятни и не осъзнавахме през какво трябва да минем!“ Пулев очаква средата на май, тъй като на 14-ти въпросния месец за родния боксьор предстои изслушване пред Спортната атлетическа комисия на щата Калифорния. Сподели:", "date": "2019.04.07", "title": "Кубрат Пулев публикува детска снимка с послание (СНИМКА)"}
{"url": "https://pik.bg/%D0%B3%D1%80%D1%8A%D0%BC%D0%BE%D0%B2%D0%BD%D0%B0-%D0%B0%D1%84%D0%B5%D1%80%D0%B0-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D1%81-%D0%B1%D0%BB%D0%B8%D0%B7%D0%BE-%D0%B4%D0%B2%D0%B0-%D0%BF%D1%8A%D1%82%D0%B8-%D0%BF%D0%BE-%D0%B5%D0%B2%D1%82%D0%B8%D0%BD-%D0%B0%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82-%D0%BE%D1%82-%D1%88%D0%B5%D1%84%D0%B0-%D0%BD%D0%B0-%D0%BA%D0%BE%D0%BD%D0%BF%D0%B8-%D0%B2-%D1%81%D1%8A%D1%89%D0%B8%D1%8F-%D0%BA-news832345.html", "text": "Шокираща се оказа аферата на президента Румен Радев, за който ПИК съобщи по-рано днес, че е също е замесен в скандала \"Апартамент гейт\". Аферата му е сериозна, дори ако само се направи едно сравнение -  с шефа на комисия \"Антимафия\" Пламен Георгиев, от когото  Радев най-нахално обяви, че свалил доверието си покрай обвиненията, че е купил по-евтино апартамента си. Какво обаче се оказва - президентът, който се прави на морален стожер, си е купил близо два пъти по-евтино. Кварталът е същия, в който жилище си е купил след продажба на апартамент от родителите си и ипотека шефът на КОНПИ Пламен Георгиев - \"Гео Милев\". Кварталът е един и същ. На единия му се искат обяснения и се оттегли в отпуска, докато тече разследването на прокуратурата. НАП и прокуратурата ще разследват ли сега Радев? И какво е редно да направи тогава президентът Румен Радев, след като е видно, че е сключил сделка на нереална цена. Дали целта е укриване на доходи или спестяване на данъци, и в двата случаи има най-малкото морален укор и той е длъжен да даде незабавно обяснение пред обществото. Пламен Георгиев е платил 293 хил. лв. за 156 кв. м. в \"Гео Милев\" Румен Радев е платил 168 хил. лв. за 143 кв. м. в \"Гео Милев\" Сподели:", "date": "2019.04.07", "title": "ГРЪМОВНА АФЕРА: Румен Радев с близо два пъти по-евтин апартамент от шефа на КОНПИ в същия квартал - президентът платил 600 евро за квадрат, Пламен Георгиев над 1000 евро (ДОКУМЕНТИ)"}
{"url": "https://pik.bg/%D1%81%D0%B1%D0%BB%D1%8A%D1%81%D1%8A%D1%86%D0%B8%D1%82%D0%B5-%D0%B2-%D0%BB%D0%B8%D0%B1%D0%B8%D1%8F-%D0%B5%D1%81%D0%BA%D0%B0%D0%BB%D0%B8%D1%80%D0%B0%D1%82-news832366.html", "text": "В неделя сраженията южно от столицата на Либия Триполи се разгоряха с нова сила, въпреки призивите на Световната организация да бъдат спрени поне за два часа, за да се изведат от района им цивилните лица и ранените, информират представители на ООН и на хуманитарните организации, предава \"Франс прес\". \"Няма примирие все още, но ние въпреки това се надяваме да получим положителен отговор от сражаващите се страни“, заявява Жан Алам, говорител на мисията на ООН за Либия. Усама Али, говорител на службите за спешна помощ предупреждава: „Заради непрекъснатите битки нашите екипи не са в състояние да влязат в зоните на сраженията. Сподели:", "date": "2019.04.07", "title": "Сблъсъците в Либия ескалират"}
{"url": "https://pik.bg/%D1%83%D1%87%D0%B5%D0%BD%D0%B8-%D0%BE%D1%82%D0%BA%D1%80%D0%B8%D1%85%D0%B0-%D0%BF%D1%80%D0%BE%D1%82%D0%B5%D0%B8%D0%BD-%D0%BA%D0%BE%D0%B9%D1%82%D0%BE-%D0%BF%D0%BE%D0%B4%D0%BC%D0%BB%D0%B0%D0%B4%D1%8F%D0%B2%D0%B0-%D0%BA%D0%BE%D0%B6%D0%B0%D1%82%D0%B0-news832185.html", "text": "За тези, които се чудят как да запазят кожата си млада, учените може би са открили отговор под формата на протеин, който насърчава съперничеството на клетките, предаде „Франс Прес”, цитирана от БНР Прозаично наречен COL17A1, той може да не звучи като извор на младостта, но ново проучване показва, че запазва кожата непокътната и невредима. Протеинът работи като засилва надпреварата между клетките - ключов процес за запазване на тъканта в добро състояние. По този начин се изтласкват по-слабите клетки и се насърчава деленето на по-силните. „Увредени стволови клетки може селективно да бъдат елиминирани от непокътнати стволови клетки всеки ден в нашата кога“, казва Еми Нишимура, проф. в Токийският медицински и дентален университет, която води изследването. С остаряването COL17A1 намалява, включително и заради враговете на младата кожа като ултравиолетова радиация и други стрес фактори. Учените са изолирали две химически съединения - Y27632 и апоцинин, и са ги тествали с позитивни резултати на кожни клетки от миши опашки, които имат сходни с човешките характеристики. Двата компонента сочат към начини „за подобряване на регенерацията на кожата и намаляване на остаряването ѝ“, се казва в изследването, публикувано в списание „Нейчър“. Сподели:", "date": "2019.04.07", "title": "Учени откриха протеин, който подмладява кожата"}
{"url": "https://pik.bg/%D0%BE%D1%82-%D0%B1%D0%B0%D0%BD-%D1%81%D0%B0-%D0%B7%D0%B0%D1%8F%D0%B2%D0%B8%D0%BB%D0%B8-%D0%B3%D0%BE%D1%82%D0%BE%D0%B2%D0%BD%D0%BE%D1%81%D1%82-%D0%B7%D0%B0-%D1%81%D0%B5%D1%80%D1%82%D0%B8%D1%84%D0%B8%D1%86%D0%B8%D1%80%D0%B0%D0%BD%D0%B5-%D0%BD%D0%B0-%D0%BC%D0%B0%D1%88%D0%B8%D0%BD%D0%B8%D1%82%D0%B5-%D0%B7%D0%B0-%D0%B3%D0%BB%D0%B0%D1%81%D1%83%D0%B2%D0%B0%D0%BD%D0%B5-news832261.html", "text": "„Въпросът с наименованието „Коалиция за България“ ще бъде обсъден в заседание на ЦИК. Няма как този въпрос да бъде решен днес“, каза в ефира на БНР председателят на Централната избирателна комисия Стефка Стоева. Коментарът й бе по повод на внесени в ЦИК доказателства от БСП за собствеността на марката „Коалиция за България”. От левицата настояват комисията да не допусне регистрация на коалиция с такова име за евроизборите. Това стана, след като АБВ подаде в ЦИК документи за регистрация на \"Коалиция за България\", като формацията включва АБВ и още шест партии. Стоева заяви, че до 1-2 дни Комисията ще излезе с решение по казуса: „Постъпили са 6 заявления за регистрация. В момента идва седмото. Още в началото на работната седмица поставяме тези въпроси на обсъждане и гласуване“. ЦИК има категоричното намерение да се проведе машинно гласуване в 3000 секции, заяви председателят й. Тя обаче отбеляза, че намерението не е достатъчно: „Необходимо е цялостно съдействие на другите държавни органи и организации в държавата - всички, свързани с изборния процес“. По въпроса за сертификацията на машините за гласуване Стоева заяви: „Изпратени са писма до различни институции. Оказа се, че никой от тях не се наема да извърши одит и сертификация на машините. ЦИК остана единственият държавен орган, който въпреки липсата на изрични правомощия по закон, трябва да реши този проблем. Търсим различни варианти. Търсим помощта не само на БАН, но и на други специалисти от университетите и други, за да разрешим този проблем. От БАН ни отговориха, че могат да подсигурят екип с известни учени – имаме положителен отговор“. От ЦИК са отправили официално запитване към Министерския съвет – „Могат ли да посочат някой друг държавен орган, извън направилите отказ, който да може да сертифицира машините“. Чака се отговор, каза председателят на Комисията. Според нея това не е основание за евентуално оспорване на изборния резултат. Стефка Стоева заяви, че има достатъчно време за реакция относно доставянето и инсталирането на машините. Има и резервни варианти, каза тя и бе категорична, че няма риск в тази посока. По думите й машини ще има във всичките 31 избирателни района. Вътре разпределението ще е с оглед на броя на гласоподавателите в населеното място. Тя обеща на българите, живеещи във Великобритания, че ще се направи всичко възможно да могат да подадат гласа си за евродепутати. Секции в държавите, които не са членки на ЕС, могат да се разкриват единствено в дипломатическите и консулските представителства, посочи Стоева. По думите й няма възможност за откриване на допълнителни секции. Сподели:", "date": "2019.04.07", "title": "От БАН са заявили готовност за сертифициране на машините за гласуване"}
{"url": "https://pik.bg/%D0%BB%D0%B8%D0%B4%D0%B5%D1%80-%D0%BD%D0%B0-%D0%B0%D1%80%D0%BC%D0%B5%D0%B9%D1%86%D0%B8%D1%82%D0%B5-%D0%BF%D0%BE%D0%BA%D0%B0%D0%B7%D0%B0-%D0%B3%D0%BE%D0%BB%D1%8F%D0%BC%D0%BE-%D1%81%D1%8A%D1%80%D1%86%D0%B5-news832249.html", "text": "Лидерът на ЦСКА - Николай Бодуров, показа сериозен хъс и воля. Защитникът доигра срещата за шампионат между Лудогорец и \"червените\" (0:0), въпреки че в средата на второто полувреме получи остри болки в краката. Бранителят дори започна да накуцва в един момент от дербито, но демонстрира воля на железен боец и остана на терена до края на мача, помагайки на тима си да не инкасира попадение. Припомняме, че Бодуров е наричан и с прозвището  - \"Машината\". В класирането на първенството лидер към момента е Лудогорец, като \"орлите\" са с 3 точки аванс спрямо ЦСКА. Сподели:", "date": "2019.04.07", "title": "Лидер на \"армейците\" показа голямо сърце"}
{"url": "https://pik.bg/%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D1%82%D0%B5%D0%BC%D0%B8-%D0%B4%D0%B5%D0%BF%D1%83%D1%82%D0%B0%D1%82-%D0%BE%D1%82-%D0%B2%D0%BC%D1%80%D0%BE-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D1%81%D0%BA%D0%B0%D0%BD%D0%B4%D0%B0%D0%BB%D0%B8%D1%82%D0%B5-%D1%81-%D0%B8%D0%BC%D0%BE%D1%82%D0%B8%D1%82%D0%B5-%D0%B2%D1%8A%D0%B2-%D0%B2%D0%BB%D0%B0%D1%81%D1%82%D1%82%D0%B0---%D0%B8%D0%BC%D0%B0-%D0%BB%D0%B8-%D0%BD%D0%B0-news832247.html", "text": "Пламен Георгиев беше подложен на атака, след която трудно би се обяснило неговото оставане на позицията, дори да е абсолютно невинен. Това заяви пред БНР депутатът от МВРО и заместник-председател на парламентарната група на „Обединени патриоти“ Искрен Веселинов. „Това е една от най-неприятните равносметки в целия този „гейт“, защото медиите и натискът върху участниците често са преди да се видят фактологиите или пък се виждат безброй фактологии, но не се произнася нито един орган, който да ги обобщи и да излезе с експертно заключение – коментира Веселинов. - Моралната щета е сериозна. Действително може би ще трябва да се търси вариант, при който самият орган да бъде рестартиран, за да има доверието на гражданите“. По думите му, ако има и най-малка оценка за съмнение, би следвало да се търси и отговорност. Според него, реакцията на ГЕРБ след скандала е обичайната. „Когато има скандал, ГЕРБ се опитват да го спрат с цената на хората, които са подложени на атака – анализира Веселинов. - В някои случаи има основание, в други – не. Това е тактиката на Борисов от началото на неговото присъствие във властта. Тя очевидно работи и снема напрежението. Явно така ще бъде до края“. Според него скандалите са се превърнали в начин на правене на политика. „Липсата на идеи се компенсира с нови и нови скандали – каза Веселинов. - Тези скандали раждат само омерзение и хората се разочароват от политиката изобщо, от институциите, от държавността. Затова те са опасни и представляват проблем за държавата и за правенето на политика като цяло“. Веселинов коментира и законодателните инициатива на ГЕРБ и ДПС. „Този дух на натиск чрез скандал и играта ва банк на опозицията БСП, които напуснаха парламента, правят ДПС все по-значими – каза Веселинов. – ГЕРБ, в стремежа си да ги спечелят и да останат в залата, правят грешка след грешка, включително по теми, които по принцип идейно не ги смятат за свои. Примерно с преференциите – ГЕРБ печели най-много от преференциите“. Депутатът от патриотите обаче бе категоричен, че има теми, които евентуално биха поставили коалицията под въпрос. „Говорейки за скандали и апартаменти, не говорим за основните проблеми на държавата\", каза Искрен Веселинов, визирайки проблемите, свързани с ромите. Според него социалната система трябва да промени своята философия. „Следващата задача, която трябва да си поставим, е излекуване на тези общности от чувството за безотговорност. Трябва да е ясно, че за всяко нарушение следва наказание“, категоричен е депутатът от „Обединени патриоти“. Веселинов подчерта, че имат предложения за общо явяване на европейските избори и от НФСБ, и от „Атака“. Според него обаче коалирането трябва да е на трите партии, в противен случай това може да премахне възможността за бъдещо евентуално обединение на патриотичните формации от „Обединени патриоти“. В този смисъл Искрен Веселинов смята, че е по-добре всяка от партиите да се яви поотделно на евровота. Сподели:", "date": "2019.04.07", "title": "ПОЛИТИЧЕСКИ ТЕМИ: Депутат от ВМРО проговори за скандалите с имотите във властта - има ли напрежение в коалицията"}
{"url": "https://pik.bg/%D0%B2%D1%8A%D0%B2%D0%B5%D0%B4%D0%BE%D1%85%D0%B0-%D0%BA%D0%B0%D1%82%D0%BE-%D0%B8%D0%B3%D1%83%D0%BC%D0%B5%D0%BD-%D0%B2-%D0%B1%D0%B0%D1%87%D0%BA%D0%BE%D0%B2%D0%BE-%D0%B5%D0%BF%D0%B8%D1%81%D0%BA%D0%BE%D0%BF-%D1%81%D0%B8%D0%BE%D0%BD%D0%B8%D0%B9-news832313.html", "text": "Епископ Сионий, който е новият игумен на Бачковския манастир, днес официално бе въдворен в длъжност. Светата литургия в чест на свети Йоан Лестницки продължи три часа. Тя бе отслужена от старозагорския митрополит Киприан, който тържествено предаде игуменския жезъл на Бачковския манастир на епископ Сионий. Засега не е ясна причината за смяната на игумена на обителта. От пет години епископ Сионий бе игумен на Троянския манастир, припомня \"Фокус\". Той е 50-годишен и носи светското име Стефан Радев, родом от София. Завършил е Немската гимназия, а след това и Софийската духовна семинария „Свети Иван Рилски”, а по-късно придобива специализация в Германия. Бил е игумен на Клисурския манастир, бил е и ректор на Софийската духовна семинария. Днес той отбеляза, че първата най-важна работа за него е свързана с предстоящия Великден. На втория ден на Великден в Бачковската обител се събират много поклонници от цялата страна и от чужбина, за да съпроводят чудотворната икона до местността Клувията, където е била открита преди векове. Епископ Сионий обеща да продължи и реставрационните дейности в Бачковския манастир, които бяха започнати от архимандрит Симон. За последните пет години Бачковският манастир сменя трети игумен. Най-ярка бе дейността на архимандрит Симон, който направи доста подобрения в манастира. Направи много и за присъствието на обителта в интернет пространството, макар миряни да го критикуват в ползването на похвати, родеещи се с арт чалгата. Епископ Сионий смени от поста му дядо Самуил, който за краткото си управление остана в сянката на Симон. Междувременно се очаква Светият синод да посочи кой ще бъде заместник на епископ Сионий в Троянската обител. На службата по провъзгласяването на новия игумен на Бачковския манастир присъстваха стотици миряни. Сподели:", "date": "2019.04.07", "title": "Въведоха като игумен в Бачково епископ Сионий"}
{"url": "https://pik.bg/%D1%82%D0%B5%D0%B6%D1%8A%D0%BA-%D0%B8%D0%BD%D1%86%D0%B8%D0%B4%D0%B5%D0%BD%D1%82-%D0%B0%D0%B2%D1%82%D0%BE%D0%B1%D1%83%D1%81-%D1%81%D0%B5-%D1%80%D0%B0%D0%B7%D0%B1%D0%B8-%D0%B2%D1%8A%D0%B2-%D0%B2%D0%B0%D1%80%D0%BD%D0%B5%D0%BD%D1%81%D0%BA%D0%B0-%D0%BA%D1%8A%D1%89%D0%B0-%D0%B8%D0%BC%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-%D0%BE%D0%B1%D0%BD%D0%BE%D0%B2%D0%B5%D0%BD%D0%B0%D1%81%D0%BD%D0%B8%D0%BC%D0%BA%D0%B8-news832285.html", "text": "Автобус се вряза в къща в близост до светофара на Дом \"Младост\" във Варна, информира БНР. По последна информация жертви няма, но има пострадали. Движението по булевард \"Сливница\", улица \"Вяра\" и улица \" Вярност\" не е спряно. Изясняват се причините за инцидента. По първоначални данни до 14.30 часа в болница са откарани водачът на автобуса, контрольорът и още петима граждани, сред които две деца на 7 и 14 г. Всички пострадали са били контактни, но към момента все още няма точна информация за състоянието им. Сподели:", "date": "2019.04.07", "title": "ТЕЖЪК ИНЦИДЕНТ: Автобус се разби във варненска къща, има пострадали (ОБНОВЕНА/СНИМКИ)"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2%D0%B0%D0%B6%D0%BD%D0%B0-%D0%BF%D0%BE%D0%B1%D0%B5%D0%B4%D0%B0-%D0%B7%D0%B0-%D1%81%D0%B8%D0%BD%D0%B8%D1%82%D0%B5-%D0%BE%D0%B1%D0%BD%D0%BE%D0%B2%D0%B5%D0%BD%D0%B0%D1%81%D0%BD%D0%B8%D0%BC%D0%BA%D0%B8-news832307.html", "text": "Левски победи с 1:0 като гост Черно море в мач от 28-ия кръг на Първа лига. Единственият гол в срещата отбеляза Костов в 16-ата минута. Столичани доиграха двубоя с човек по-малко поради червен картон на Нганиони. \"Сините\" са трети във временното класиране на шампионата като изостават с 6 пункта от водача в таблицата Лудогорец и 3 точки спрямо ЦСКА. \"Моряците\" пък са шести в подреждането, но на близко разстояние от Берое и Ботев Пловдив. В следващия кръг Левски ще е домакин на Лудогорец, а Черно море ще гостува на \"канарчетата\". Така \"сините\" получават шанс да намалят пасива си от \"орлите\" до само 3 пункта в разгара на плейофната фаза на първенството и интригата в шампионата да се завърже още повече. Станислав Костов в 16-ата минута проби по лявото крило, финтира бранител на домакините и шутира остро. Топката пък се удари в дясната странична греда и влетя в мрежата - 1:0 за столичани на \"Тича\". Други чисти голови положения през първото полувреме не бяха създадени. И през втората част двата тима трудно стигаха до удобни ситуации за отбелязване на попадение. В 83-ата минута Нганиони получи втори жълт, респективно - червен картон. Гостите обаче съумяха да запазят преднината си, макар и в намален състав, и се поздравиха с ценни 3 точки при традиционно една от най-тежките визити в родния футбол - на \"Тича\". Треньорите Илиан Илиев (на \"моряците\") и Георги Дерменджиев (на \"сините\") избраха следните стартови състави за мача във Варна: Дюлгеров, Енчев, Генев, Костадинов, Кононго, Фенуш, Родриго, Панайотов, Андраде, Минчев, Жоржиньо Михайлов, Миланов, Унтонджи, Рейш, Горанов, Тиам, Райнов, Нганиони, Вашчук, Ст. Иванов, Костов Съдия на двубоя бе Владимир Вълков. Сподели:", "date": "2019.04.07", "title": "ИЗВЪНРЕДНО: Важна победа за \"сините\" (ОБНОВЕНА/СНИМКИ)"}
{"url": "https://pik.bg/%D0%B7%D0%B2%D0%B5%D0%B7%D0%B4%D0%B8%D1%82%D0%B5-%D0%B3%D0%BE%D0%B2%D0%BE%D1%80%D1%8F%D1%82-%D0%B4%D0%B5%D0%BD-%D0%B5-%D0%B4%D0%B5%D0%BD-%D0%B7%D0%B0-%D0%B1%D0%BE%D1%80%D0%B1%D0%B0-%D0%B7%D0%B0-%D0%BB%D0%B8%D0%B4%D0%B5%D1%80%D1%81%D1%82%D0%B2%D0%BE-%D0%B8%D0%B7%D0%B1%D1%8F%D0%B3%D0%B2%D0%B0%D0%B9%D1%82%D0%B5-%D0%B4%D0%B0-%D0%BA%D1%80%D0%B5%D1%89%D0%B8%D1%82%D0%B5-news832176.html", "text": "При Луната в Телец е по-лесно да се почувства настоящия момент, да усетите тялото си и да се насладите на всичките пет сетива. Това е чудесно време за решаване на практически въпроси. Добре е да се отложат делата, които изискват бързи реакции, бързи решения и съобразителност. Хората сега са по-практично настроени, с материална нагласа. Повече се интересуват от битието. Добре е да се срещате с близки и любими хора. Шопингът добре се отразява на психиката. Идеално време за гурме, за кулинарни експерименти, да опитате нови рецепти, нови коктейли. Подходящо е да се поглезите с един релаксиращ и отпускащ масаж, да пеете и танцувате. Избягвайте да пиете студени напитки, както и викането. Да се избягва хирургична намеса в областта на гърлото, носа, ушите, врата, ларинкса, трахеята,  щитовидната жлеза, тъй като сега са много уязвими. Символ на деня е леопард, готов за скок. Този лунен ден има много мощна енергия. Поради това е много важно нашите стремежи да бъдат насочени към съзидателното русло, към творчеството. Добрите помисли ще донесат положителни резултати. Да се избягват прояви на агресия, подозрителност, задкулисни действия, злонамереност. Повишената мнителност също не бива да се допуска. Не мислете и не желайте зло на никого, защото вашият негативен импулс ще бъде обезателно предаден, но той ще създаде неприятности не само на този, към когото е отправен, а на първо място на вас самите. Отрицателните емоции, които изпитвате ще бъдат подкрепени и усилени неколкократно от енергията на Луната. Меланхолиците ще станат по-уязвими и впечатлителни. Не трябва да сте бездейни. Енергията търси изход да излезе. Третият лунен ден е чудесно време за вземане на трудни решения. Що се отнася до финансовите въпроси, по-добре е да ги отложите за по-късно - голям е риска от загуба. Хората стават лесно раздразнителни и бързо може да се разгневят. Проявете разбиране към близките си и партньора си. Не е добро време за изясняване на отношения. Това е ден за борба за лидерство. Девиза на това лунно денонощие е: максимум търпение и спокойствие. Добре е да се прояви търпимост, миролюбие и добронамереност.Отрицателните мисли трябва да бъдат трансформирани в положителни. в този лунен ден трябва да бъде оригинален. Много подходящо е да се прави някъде в необичайна обстановка. Това ще придаде на любовните отношения нови вълнения и ще разнообрази еротични чувства. в този ден обещава благодатно обновление на собствения енергиен потенциал, обезпечава се притокът на пари и положителни емоции. – Да се правят покупки е крайно нежелателно. Но ако все пак решите да купувате нещо, то проверете многократно качеството на придобития продукт, за да няма после проблеми. – Към тях се отнасяйте като към преки указания за действия. Образите трябва да се тълкуват от гледна точка на това, доколко правилно използвате предоставената ви енергия и доколко правилно сте избрали пътя за постигане на успеха. – Празничен и весел ден, всичко трябва да правите с лекота и усмивка на лице. Постарайте се да внесете в света повече хармония и радост. Доставяйте удоволствие както на себе си, така и на другите. Хубаво е да се смеете, да се радвате, да се веселите, да има развлечения, игри и занимания с децата, раздаване на подаръци. Препоръчва се да бъдете в приятна компания, да общувате с приятели. Бъдете благодарни и милосърдни. Живейте с всички в съгласие и мир. Луната е в знак Телец до 00:16ч на 9 април. Продължава 2 лунен ден от 07:53ч на 6 април до 08:20 ч на 7 април Доминиращ 3 лунен ден от 08:20ч на 7 април до 08:51 ч на 8 април Секса Подстригването Покупки Сънища Днес е 18 слънчев ден Сподели:", "date": "2019.04.07", "title": "ЗВЕЗДИТЕ ГОВОРЯТ: Ден е ден за борба за лидерство, избягвайте да крещите"}
{"url": "https://pik.bg/%D1%88%D0%BE%D0%BA-%D1%85%D0%B2%D0%B0%D0%BD%D0%B0%D1%85%D0%B0-%D0%BC%D1%8A%D0%B6-%D0%BE%D1%82-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%BE-%D1%81%D0%B5%D0%BB%D0%BE-%D0%B4%D0%B0-%D1%88%D0%BE%D1%84%D0%B8%D1%80%D0%B0-%D0%BF%D0%B8%D1%8F%D0%BD-%D0%B4%D1%80%D1%83%D1%81%D0%B0%D0%BD-%D0%B8-%D0%BD%D0%B0%D0%BF%D1%83%D1%88%D0%B5%D0%BD-news832208.html", "text": "30-годишен шофьор от врачанското село Баница хвърли в шок ченгетата, които го спрели за проверка, съобщава „Конкурент”, като се поцзовава на информация от ОД на МВР във Враца. Случката се разиграла вчера във Враца към 14:10 часа. Тестът с дрегер отчел, че К.Н. е седнал зад волана след сериозна почерпка – техническото средство отчело 2.27 промила алкохол. Освен това обаче полицаите тествали водача за наркотици, като пробата му за канабис и амфетамини също била положителна. На нарушителя, който е управлавал „Ауди 80“, е издаден талон за кръвно изследване и са му съставени актове. Той бил арестуван и изтрезнял в ареста на РУ – Враца. По случая е образувано бързо полицейско производство. Сподели:", "date": "2019.04.07", "title": "Шок: Хванаха мъж от врачанско село да шофира пиян, друсан и напушен"}
{"url": "https://pik.bg/%D0%B3%D0%BE%D1%80%D0%B5%D1%89%D0%B0-%D0%B0%D1%84%D0%B5%D1%80%D0%B0-%D1%80%D0%B0%D1%87%D0%BA%D0%BE%D0%B2-%D1%81%D0%BC%D0%B5%D0%BD%D0%B8-%D0%BC%D0%B0%D1%80%D0%B8%D1%8F-%D1%81-%D0%BF%D0%BB%D0%B5%D0%B9%D0%BC%D0%B5%D0%B9%D1%82%D0%BA%D0%B0-news831401.html", "text": "Димитър Рачков пристигна на сватбата на Софи Маринова преди седмица без Мария Игнатова, с което отново потвърди слуховете, че с блондинката са разделени, пише \"Ретро\". Любопитното е, че на церемонията на Софка и Гринго семейно се появиха Зуека и съпругата му Анна Вичева, Джуди и Магърдич Халваджиян дойдоха също с жените си. Митко Рачков пък споделяше масата с атрактивната плеймейтка Ана Мария, която според негови приятели му била завъртяла главата. До неотдавна в официалната си страница във \"Фейсбук\" Мария Игнатова мощно рекламираше \"Забраненото шоу на Рачков\", но на това покрусената от раздялата блондинка сложи край. Сега за представлението на Митко агитира сексбомбата на диджейките у нас Мис Парти с истинско име Мария Панева. Тя придружава комика на турнето му из страната и също е спрягана за негова близка. В началото на март татуираната красавица пътува с Рачков за представлението му в Лондон. Засега сексапилната диджейка твърди, че отношенията ѝ с водещия на „Капките” са единствено професионални. Първото потвърждение за разлъката на Игнатова и Рачков дойде, след като Митко не сподели с Мария ваканцията ѝ на Малдивите. В това време той бе нарамил пушка и обикаляше горите с ловната си дружина. Напоследък Игнатова май е отлъчена от приятелския кръг на братя Халваджиян, които ѝ бяха работодатели в \"Господари на ефира\", и вече отсъства от партитата на фамилията. Неотдавна на купона за седмия рожден ден на столичния клуб, управляван от Кремена Халваджиян, Мария не е била поканена, а Рачков се е явил сам. Сподели:", "date": "2019.04.07", "title": "ГОРЕЩА АФЕРА: Рачков смени Мария с плеймейтка"}
{"url": "https://pik.bg/%D0%B0%D0%BF%D0%B0%D1%88-%D0%B7%D0%B0%D0%B4%D0%B8%D0%B3%D0%BD%D0%B0-%D0%BD%D0%B0%D0%B4-1-000-%D0%BB%D0%B2-%D0%BE%D1%82-%D1%87%D0%B0%D1%81%D1%82%D0%B5%D0%BD-%D0%B4%D0%BE%D0%BC-%D0%B2-%D0%B1%D1%8F%D0%BB%D0%B0-%D1%81%D0%BB%D0%B0%D1%82%D0%B8%D0%BD%D0%B0-news832207.html", "text": "Полицията издирва сръчен апаш, задигнал 1 240 лв. от частен дом в Бяла Слатина, съобщава „Конкурент”. Сигналът за кражбата подал ограбеният К.К., на 46 години от същия град, съобщават от ОД на МВР. Образувано е досъдебно производство за кражбата, която по думите на потърпевшия, е станала между 20:30 часа в петък и 09:00 часа вчера. Тогава ловкият крадец е влязъл през незаключена входна врата на дома на К.К. и си е тръгнал с 1 240 лв. по-богат. Сподели:", "date": "2019.04.07", "title": "Апаш задигна над 1 000 лв. от частен дом в Бяла Слатина"}
{"url": "https://pik.bg/%D0%BE%D1%81%D0%B5%D0%BC-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-%D0%BF%D1%80%D0%B8-%D0%B2%D0%B7%D1%80%D0%B8%D0%B2-%D0%B2-%D0%B6%D0%B8%D0%BB%D0%B8%D1%89%D0%BD%D0%B0-%D1%81%D0%B3%D1%80%D0%B0%D0%B4%D0%B0-%D0%B2-%D1%82%D0%B1%D0%B8%D0%BB%D0%B8%D1%81%D0%B8-news832271.html", "text": "Най-малко осем души са пострадали при взрив в жилищна сграда в столицата на Грузия Тбилиси, съобщава РИА „Новости”, като се позовава на данни от министъра на здравеопазването на страната Давид Сергеенко. Той уточнява, че двама от пострадалите са настанени в болница с изгаряния на дихателните пътища. При останалите петима травмите са от средна степен. По предварителни данни, причината за взрива е изтичане на газ. Сподели:", "date": "2019.04.07", "title": "Осем пострадали при взрив в жилищна сграда в Тбилиси"}
{"url": "https://pik.bg/%D0%BC%D0%B0%D0%B9%D0%BA%D0%B0-%D0%BE%D1%81%D1%8A%D0%B4%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2-%D1%81%D1%82%D1%80%D0%B0%D1%81%D0%B1%D1%83%D1%80%D0%B3-%D0%B5%D1%82%D0%BE-%D0%B7%D0%B0%D1%89%D0%BE-news832231.html", "text": "Осем години една майка живее без сина син. Въпреки че по закон, правото е на нейна страна. А на нейно място сигурно има стотици хиляди други родители – майки и бащи. \"Това не е история за един родител, за втори родител и за едно дете. Това е история за изчерпано правосъдие, спечелени родителски права, но осъдена е България в Страсбург, спечелени родителски права и едно травмирано дете – коментира пред сутрешния блок на Нова телевизия  директорът на държавната психиатрия \"Св. Иван Рилски\" д-р Цветеслава Гълъбова.  - Дете в риск. Дете, което е отделено от майка си, когато е само на 6. Сега е 14 години\". Когато родителите не се разбират, а се карат. Те се разделят. Тя е родител, който получава от съда правата над сина си, роден преди 14 години. След като се разделя с бащата на сина си, има 2 по-големи деца – дъщери от предишния си брак. През 2011 година животът й се преобръща. Бащата отказва да върне детето в дома му след края на една от срещите им. И лутането в омагьосания кръг на съдебни и лични битки започва. Лутането продължава и до днес. 8 години по-късно майката успява да види детето само няколко пъти и то винаги в присъствието на бащата. При един от опитите си да се свърже с детето, Славейка отива в дома на бившия си съпруг, където е нападната и бита от него пред очите на детето. Следват години съдебни битки, спечелени родителски права. Детето обаче така и не се прибира вкъщи. Това не е изолиран случай. Разковничето в този сложен пъзел е бързата реакция на социални и полиция, а не активното им бездействие, казват адвокати на родители. \"Те печелят делата си в България, имат родителските права върху децата си, които те не отглеждат\", заяви адвокатът на Славейка Кичева Адела Качанова. Проблемът е, че ако не спазиш волята на съда, последствия на практика няма. Няма страх от глоби, въпреки че законодателят преди месец промени буквата на закона и разписа по-строги санкции за недисциплинирани родители. Ако майката или бащата нарушава решение за родителски права, ги грозят глоби до 10 000 лв. И дори със затвор, при особено тежки случаи. А преди промените в НК сакцията беше глоба от 100 лв. или пробация. \"Дори да бъде признат за виновен, административното наказание се заменя с глоба. Глобите не са високи и не са достатъчна спирачка, да цари неуважение към правната ни система\", коментира Качанова. Майката се свързва с държавен съдебен изпълнител. Но на планираните срещи за предаване на детето бащата или не идва изобщо, или не води детето със себе си. И така услията й стигат до задънена улица. Изчерпаното правосъдие в България и съд с вързани ръце принуждава Славейка да търси правата си навън - в чужбина, и в чужд съд. При един единствен случай съдът в България решава да се намеси. Взима детето от отчуждаващия родител и го дава на отчуждения. Един случай на фона на хиляди, а съдът в провинцията е вече закрит. В историята на Славейка една случайност никога не е просто случайност. Всеки опит за предаване на сина й е неуспешен. Въпреки присъствието на социални, полиция, прокуратура, съдия-изпълнител, това изиграва фатална шега. Но преди промяната признаваме поражение - на справедливостта, и на наивното убеждение, че тя наистина съществува. Това е история, която кънти като пример за падение на правосъдието. Една майка си пожелава да изкорени правосъдието на отчуждението. И съд, който отсъжда, но да не бъде с вързани ръце, а да наказва - да наказва строго всеки, който дръзне да погази закона. Сподели:", "date": "2019.04.07", "title": "Майка осъди България в Страсбург. Ето защо"}
{"url": "https://pik.bg/%D0%B1%D0%B0%D1%87%D0%BA%D0%BE%D0%B2%D1%81%D0%BA%D0%B8%D1%8F%D1%82-%D0%BC%D0%B0%D0%BD%D0%B0%D1%81%D1%82%D0%B8%D1%80-%D0%B2%D0%B5%D1%87%D0%B5-%D0%B5-%D1%81-%D0%BD%D0%BE%D0%B2-%D0%B8%D0%B3%D1%83%D0%BC%D0%B5%D0%BD-news832232.html", "text": "Бачковският манастир си има нов игумен – Величкият епископ Сионий. Той пое официално светата обител от днес с празнична литургия. Бачковският манастир е вторият по големина и значимост у нас. Величкият епископ Сионий оглавява и Троянската света обител. Церемонията по въдворяване в длъжност на новия игумен води старозагорският митрополит Киприан. В сряда Светият синод реши да смени досегашния игумен на Бачковската обител архимандрит Самуил и на негово място избра Сионий. Официален мотив за тази рокада не беше посочен, но свещениците твърдят, че причината за тази смяна е финансовият колапс, в който е изпаднал вторият по големина манастир у нас. Според свещеници, Светият синод недоумявал как един такъв голям манастир като този, който разполага с огромно стопанство, имоти, земи и гори, няма финансови средства, с които да се издържа. \"Реставрацията на храма остава моя задача, защото храмът е сърцето на всяка една обител и реставрацията е от изключителна важност за молитвения дух на братството и за радост и утеха на честните поклонници. Служението е свързано с безбройни дейности, защото тези свети обители са велики като строителство, като историческо наследство\", коментира пред сутрешния блок на Нова телевизия игумен Сионий. Досегашният игумен на Бачковската света обител архимандрит Самуил заяви, че е огорчен, но отказа да коментира какъв е мотивът за смяната му. Той ще се върне във Видин, откъдето и дойде. Управляваше Бачковският манастир година и три месеца. Сподели:", "date": "2019.04.07", "title": "Бачковският манастир вече е с нов игумен"}
{"url": "https://pik.bg/%D0%B1%D1%80%D0%B0%D0%B2%D0%BE-%D0%BD%D0%B0-%D0%BD%D0%B8%D0%BD%D0%BE%D0%B2%D0%B0-%D1%87%D0%B5-%D0%B8%D0%B7%D0%B4%D0%B8%D0%B3%D0%BD%D0%B0-%D0%BC%D0%BB%D0%B0%D0%B4%D0%B8-%D0%BA%D0%B0%D0%B4%D1%80%D0%B8-%D0%BD%D0%B5-%D0%BC%D0%BE%D0%B6%D0%B5%D1%88-%D0%B2%D0%B5%D1%87%D0%BD%D0%BE-%D0%B4%D0%B0-%D1%81%D0%B8-%D0%B4%D0%B5%D0%BF%D1%83%D1%82%D0%B0%D1%82-%D0%BD%D0%B5-%D0%B6%D0%B8%D0%B2%D0%B5%D0%B5%D0%BC-%D0%B2%D1%8A%D0%B2-%D0%B2%D1%80%D0%B5%D0%BC%D0%B5%D0%BD%D0%B0%D1%82-news832295.html", "text": "На конференцията на районната партийна организация за определяне на кандидати за листата за евроизборите отново се коментираше кои могат да бъдат предложени и кои не. Този разговор се получи след моето предложение за проф. Иво Христов. Против идеята ми се изказаха двама души и това ме накара да поискам думата и да защитя предложението си. Бях нервиран от късогледството на определени членове. Напомних им, че проф. Христов е народен представител от БСП, че е изключително ерудирана личност и ще допринесе много както за партията, така и за България и Европа. Въпросът за отваряне на партията не се възприема от болшинството от членовете. Разбиранията на голяма част от тях са още отпреди години, когато БКП беше управляваща партия. Те не четат и не разбират, че сега имаме многопартийна система и трябва да привличаме умни и добре подготвени специалисти. Такива като проф. Христов и Елена Йончева партията е привлякла и не е сбъркала. Много от партийните членове не се образоват политически и икономически. Даже значителна част от стария ръководен състав не искат да се примирят с изискванията на настоящата многопартийна система. Те все още живеят с порядките на бившата БКП, където повечето ръководители стояха години на определен партиен пост и не могат да се примирят, че бяха заместени от млади кадри. Че повече не могат да бъдат народни представители и да ползват облагите и нищо да не правят. Те никога няма да простят на Корнелия за това. Сега младите настъпват. Те са подготвени и най-вече ползват чужди езици. Израстват нови и не лоши кадри, които се справят успешно както в НС, така и в ръководството на партията.    Партийното ръководство трябва да обърне сериозно внимание на действията на ГЕРБ. Те ще се явят заедно със СДС на изборите. При създадената ситуация при Патриотите партията на Каракачанов също може да се присъедини към ГЕРБ. Това прегрупиране на политическото пространство дава предимство на десните сили срещу БСП. Партията трябва да помисли за ответни действия, които да неутрализират обединението на десните. Сега е моментът да бъдем обединени като народ и партия. Всички, които се чувстват обидени, да мислят повече за народ и Родина. Сподели:", "date": "2019.04.07", "title": "Браво на Нинова, че издигна млади кадри. Не можеш вечно да си депутат, не живеем във времената на БКП!"}
{"url": "https://pik.bg/%D1%82%D0%B8%D1%80-%D1%81%D0%B5-%D0%BF%D1%80%D0%B5%D0%BE%D0%B1%D1%8A%D1%80%D0%BD%D0%B0-%D0%BA%D1%80%D0%B0%D0%B9-%D0%B2%D0%B5%D0%BB%D0%B8%D0%BA%D0%BE-%D1%82%D1%8A%D1%80%D0%BD%D0%BE%D0%B2%D0%BE-%D0%BD%D1%8F%D0%BC%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-news832281.html", "text": "Тежкотоварен автомобил се е преобърнал край великотърновското село Масларево. Това съобщава „Фокус”, цитирайки информация от МВР. Посочва се, че инцидентът е станал около 13:40 часа. ТИР-ът е излязъл от пътното платно, но ремаркето му е останало там и затруднява движението. Полицаи регулират трафика в района. При пътното произшествие няма пострадали хора. Сподели:", "date": "2019.04.07", "title": "ТИР се преобърна край Велико Търново. Няма пострадали"}
{"url": "https://pik.bg/%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5-%D1%81-%D0%BC%D0%B0%D0%B3%D0%BD%D0%B8%D1%82%D1%83%D0%B4-57-%D0%BF%D0%BE-%D1%80%D0%B8%D1%85%D1%82%D0%B5%D1%80-%D0%B1%D0%B5-%D1%80%D0%B5%D0%B3%D0%B8%D1%81%D1%82%D1%80%D0%B8%D1%80%D0%B0%D0%BD%D0%BE-%D0%BA%D1%80%D0%B0%D0%B9-%D1%87%D0%B8%D0%BB%D0%B8-news832278.html", "text": "Земетресение с магнитуд 5.7 по скалата на Рихтер е било регистрирано край Чили, съобщават от Геоложката служба на САЩ  (USGS), цитирани от РИА „Новости”. Според информацията, трусът е бил усетен в 10:52 часа местно време (б.р. 13:52 часа българско време), като епицентърът е бил на 85 километра от град Сан Антонио, на дълбочина от 10 километра. Няма данни за пострадали и разрушения. Сподели:", "date": "2019.04.07", "title": "Земетресение с магнитуд 5.7 по Рихтер бе регистрирано край Чили"}
{"url": "https://pik.bg/%D0%BF%D0%B0%D0%B4%D0%B5%D0%BD%D0%B8%D0%B5-%D0%B6%D0%B5%D0%BD%D0%B0%D1%82%D0%B0-%D0%BD%D0%B0-%D0%BB%D0%BE%D0%B7%D0%B0%D0%BD-%D0%BF%D0%B0%D0%BD%D0%BE%D0%B2-%D0%BF%D0%B5%D1%80%D0%B5-%D0%B8%D0%BC%D0%B8%D0%B4%D0%B6%D0%B0-%D0%BC%D1%83-%D1%81%D0%BB%D0%B5%D0%B4-%D0%B0%D1%84%D0%B5%D1%80%D0%B8%D1%82%D0%B5-%D1%81-%D0%B0%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82%D0%B0-%D0%BE%D1%82-%D0%BA%D1%83%D0%BC%D0%BE%D0%B2%D0%B5%D1%82%D0%B5-%D0%BE%D1%82-%D0%B0%D1%80%D1%82-news832315.html", "text": "Припомняме, че жената на скандалния шеф на ВКС трябваше да даде пресконференция, на която да обясни за далаверата с апартамента си от \"Артекс\". Тя бе поканила само удобни медии от същия кръг, но след като на събитието се появиха и други, включително ПИК, позорно отмени брифинга и се скри. Затова всички те скандално мълчаха цяла седмица след като лъсна фактът, че жената на Лозан Панов се е сдобила на сензационно ниска цена с тузарски апартамент от \"Артекс\". Мълчат и за евентуален Страхът от оставка и отстраняване на Лозан Панов, което е логично след ответните действия на политиците, замесени в скандала, е сковал грантаджиите и се надпреварват да го спасяват. Върхът на наглостта беше лъскавото интервю преди минути в Би Ти Ви, където водещият Светослав Иванов удобно подаваше опорки и реплики на Елисавета. Тя бе изпратена да се черви и обяснява в студиото вместо Лозан Панов, който най-после отговори на съмненията за това кой е мъжът в брака им. Както и през изминалите две седмици, през които шефът на ВКС не събра смелост да се изправи пред камерите и бягаше и се криеше от обясненията кога ще подаде оставка и как ще остане магистрат, след като е замесен в одобни афери, така и сега Панов не е събрал смелост да прояви мъжество. Остави никому неизвестната си, но очевидно доста заможна съпруга и добра познайница на строителни богаташи Елисавета да смята квадратури в ефир и да се опита някак Панова обаче бе упорито подкрепяна от водещия, който прие всичките й наивни опорки, а даже я остави грозно и позорно да нападне главния прокурор Сотир Цацаров, както и шефа на КПКОНПИ Пламен Георгиев, припомняйки и неговия апратамент. Шефът на КОНПИ видно е платил напълно реална и пазарна цена и то в доста по-евтини години, докато тя е купувала имота от кумовете си от \"Артекс\" срещу малко над 200 евро на квадрат през 2013 г. Водещият от грантово зависимата от соросоидните милиони Би Ти Ви обаче не попита за това и я остави да заблуждава зрителите, както правят в самата медия вече седмици наред. Явно съпругата на Лозан Панов е преценила, че е най-добре да се изяви при Светльо Ивановв, където неудобните въпроси ще бъдат сведени до минимум и никой няма да й търси сметка за схемата, чрез която е придобила луксозното жилище. Така и стана, но опита й ще си остане неуспешен, тъй като фактите говорят сами по себе си - Сподели:", "date": "2019.04.07", "title": "ПАДЕНИЕ: Жената на Лозан Панов пере имиджа му след аферите с апартамента от кумовете от \"Артекс\" в соросоидни медии - кой вярва, че е законно 172 км. м. в \"Изгрев\" да се купят за 93 000 лв."}
{"url": "https://pik.bg/%D0%B2%D0%BE%D0%B9%D0%B2%D0%BE%D0%B4%D0%B8%D0%BD%D0%BE%D0%B2%D0%BE-%D0%BE%D1%82%D0%BD%D0%BE%D0%B2%D0%BE-%D0%B8%D0%B7%D0%BB%D0%B8%D0%B7%D0%B0-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82-news832287.html", "text": "Отново на протест излизат тази вечер жители на пловдивското село Войводиново. Недоволството им този път е заради условните присъди на двамата роми, пребили в началото на януари 33-годишния ефрейтор Валентин Димов. Протестът на хората от Войводиново е насочен срещу ниските, според тях, присъди на братята Борис и Асен Пакетови. Двамата се признаха за виновни за нанасянето на средна телесна повреда и сключиха споразумение с прокуратурата, което бе одобрено от съда. В четвъртък 18-годишният Борис получи 1 година условно с тригодишен изпитателен срок, а 22-годишният му брат Асен - 3 години условно с 5 години изпитателен срок. Кметът на село Войводиново Димитър Тосев заяви, че не могат да променят окончателното решение на съда, но хората имат право на възмущение и той ще ги подкрепи. „Трябва да има по-строги наказания, за да са превенция за останалите. Очаквах по-високи присъди, затова ще има и гражданска позиция по случая“, заяви Тосев. Протестът ще е от 19:00 ч. пред кметството на Войводиново, като кметът на селото ще съобщи на хората как вървят делата в Административния съд срещу заповедите за бутането на незаконните ромски постройки. Сподели:", "date": "2019.04.07", "title": "Войводиново отново излиза на протест"}
{"url": "https://pik.bg/%D0%BE%D1%82%D0%B8%D0%B4%D0%B5-%D1%81%D0%B8-%D0%B1%D1%83%D1%80%D0%B3%D0%B0%D1%81%D0%BA%D0%B0-%D1%81%D0%BF%D0%BE%D1%80%D1%82%D0%BD%D0%B0-%D0%BB%D0%B5%D0%B3%D0%B5%D0%BD%D0%B4%D0%B0-news832294.html", "text": "Едно от най-големите имена в бургаския спорт - Димитър Минков Добрев, е починал на 89-годишна възраст, съобщават негови близки. Добрев бе треньор на първия ни олимпийски шампион Никола Станчев, както и на олимпийския и двукратен световен шампион Продан Гарджев. Негови възпитаници са световния шампион Руси Петров и европейските първенци Янчо Павлов, Дончо Жеков, Иван Шавов, 6 заслужили майстори на спорта и 24 майстори на спорта. За големите си победи на тепиха и развитието на млади таланти Димитър Добрев е награден с медал за особени заслуги. През 2006 година е обявен за почетен гражданин на Бургас. Признат е за майстор на спорта и заслужил треньор по свободна борба. Димитър Добрев е роден в созополското село Габър през 1930 година. Първите му спортни изяви са в най-ранна младежка възраст – по селските сборове. През 1950 година участва без никаква системна подготовка на републиканското първенство в София, където постига 2 победи и допуска 2 загуби. Скоро след това влиза в казармата и за твърде дълъг период е встрани от големия спорт. След уволнението обаче успява с много труд да възвърне формата си. На турнира на ДКМС е победител в категорията си и това отваря вратите на националния отбор пред него. Там е забелязан от Райко Петров, който го насочва към треньорската професия. През 1955 г. е назначен за инструктор по борба в ДСО „Урожай”, а през 1958 г. - за треньор в село Зидарово. Следващия сезон е вече в школата по борба в Бургас. Димитър Добрев е 6 пъти отборен държавен първенец с юношите старша възраст на града. Дълги години води мъжкия отбор на „Черноморец“, с който печели 2 републикански шампионата. Той бе награден е с медал за особени заслуги, стана почетен гражданин на Бургас през 2006 година, майстор на спорта е и заслужил треньор по свободна борба. Сподели:", "date": "2019.04.07", "title": "Отиде си бургаска спортна легенда"}
{"url": "https://pik.bg/%D0%B2%D1%8A%D0%B7%D1%81%D1%82%D0%B0%D0%BD%D0%BE%D0%B2%D0%B8%D1%85%D0%B0-%D1%82%D1%80%D0%B0%D1%84%D0%B8%D0%BA%D0%B0-%D1%81%D0%BB%D0%B5%D0%B4-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D1%82%D0%B0-%D0%BD%D0%B0-%D1%82%D0%B8%D1%80-%D0%BD%D0%B0-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0-%E2%80%9E%D1%85%D0%B5%D0%BC%D1%83%D1%81%E2%80%9C-news832309.html", "text": "Възстановено е движението в изпреварваща лента при км 44 на автомагистрала „Хемус“ в посока Варна, след като там се преобърна ТИР. Това съобщиха от пресцентъра на Агенция \"Пътна инфраструктура\" (АПИ). Временно ограничено остава движението в активната лента. Трафикът се регулира от \"Пътна полиция\". От АПИ апелират шофьорите да се движат с повишено внимание и съобразена скорост. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища. Сподели:", "date": "2019.04.07", "title": "Възстановиха трафика след катастрофата на ТИР на магистрала „Хемус“"}
{"url": "https://pik.bg/%D0%B0%D0%BD%D0%B4%D1%80%D0%B5%D0%B9-%D0%BD%D0%BE%D0%B2%D0%B0%D0%BA%D0%BE%D0%B2-%D1%89%D0%B5-%D1%81%D0%B5%D0%B7%D0%B8%D1%80%D0%B0%D0%BC%D0%B5-%D1%81%D1%8A%D0%B4%D0%B0-%D0%BD%D0%B0-%D0%B5%D1%81-%D0%B7%D0%B0-%D0%BF%D0%B0%D0%BA%D0%B5%D1%82%D0%B0-%D0%BC%D0%BE%D0%B1%D0%B8%D0%BB%D0%BD%D0%BE%D1%81%D1%82-news832270.html", "text": "Ще сезираме Съда на ЕС за пакета \"Мобилност\", заяви в ефира на телевизия Bulgaria ON AIR евродепутатът от ГЕРБ Андрей Новаков. \"Има непропорционални мерки, както е връщането на камиона. За върнеш един камион от Белгия до Франция е едно, но да го върнеш от Белгия до България – съвсем друго. Очевидно е, че е с различни тежести за отделните държави членки и не е пропорционално. Второ, процедурата в ЕП беше нарушена – не ни дадоха да гласуваме собствените си поправки. Стана колега и призна, че нашите изменения и допълнения, които сме писали заедно с тях, са групирани само защото идват от България и отгоре пише Новаков, Курумбашев, Кючук или Джамбазки. Няма значение какво е съдържанието - вътре имаше самоизключващи се неща и ги групираха да ги гласуваме така просто за да могат да го претупат. За 10 минути гласувахме целия пакет\", обясни евродепутатът как е минало гласуването тази седмица на първо четене в ЕП. \"Надявам се един ден да отговарят за това, което са направили, защото това беше диктат на мнозинството. Гласуваха това да нарушат правилника и аз съм сигурен, че част от тези разпоредби ще паднат в съда\", коментира Новаков в разговор с Милена Милотинова. \"Европейската комисия, която внася пакета Мобилност, само преди 2 седмици публикува доклад, в който признава, че липсват 400 хиляди паркинга\", заяви Новаков, пояснявайки че и този аргумент не е взет предвид при бързото гласуване в ЕП. \"Само преди 2 седмици да отпадне точката, знаете, не ни стигнаха два гласа. А имаше решение, което беше оповестено на ръководството на ЕП да се пристъпи към гласуване само и единствено ако има солидно мнозинство\", коментира още евродепутатът. Според него това гласуване се използва само и единствено за политическа цел преди изборите, защото и гласувалите го са наясно, че пакетът няма как да влезе в сила сега. \"Предстоят преговори с Европейската комисия и Съвета, които аз очаквам, че ще се състоят есента/зимата на тази година. До края на този парламент от днес остава малко повече от седмица, в която е научна фантастика да може да започнат преговори, които обикновено отнемат 9-10 месеца, дори година, и те да приключат за 7 дни и да успеят да го върнат следващата седмица и да го гласува на второ четене,\" смята Новаков. \"Ако гласуваните от ЕП текстове по пакета Мобилност влезнат в сила за нас предстои агония. Ние няма да фалираме утре, ще фалираме постепенно за няколко години,\" каза за предаването \"Брюксел 1\" по телевизия Bulgaria ON AIR Красимир Сираков, собственик на малка транспортна фирма, член на Съюза на международните превозвачи. \"На демонстративното запалване на автомобила в Пловдив не изгоря един автомобил, а изгоря една идея: идеята, че България е пълноправен член на ЕС. На нас ни казаха: отидете си на село, това е положението. Вие нямате работа тук,\" каза още Сираков. Сподели:", "date": "2019.04.07", "title": "Андрей Новаков: Ще сезираме Съда на ЕС за пакета \"Мобилност\""}
{"url": "https://pik.bg/%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE-%D0%BE%D1%82-%D1%81%D0%BE%D1%84%D0%B8%D1%8F-%D0%B4%D0%B0%D1%80%D0%B8-%D0%B0%D0%BF%D0%B0%D1%80%D0%B0%D1%82-%D0%BD%D0%B0-%D0%BD%D0%B5%D0%BE%D0%BD%D0%B0%D1%82%D0%BE%D0%BB%D0%BE%D0%B3%D1%8F%D1%82%D0%B0-%D0%B2-%D0%BC%D0%BE%D0%BD%D1%82%D0%B0%D0%BD%D0%B0-news832255.html", "text": "Семейство от София дари много ценен и необходим за новородените апарат на отделението по неонатология на монтанската болница, съобщава „Конкурент”. Петър и Аделина Чакмакови  са купили апарат, който прави специфични кръвни изследвания на бебетата само чрез допир. „Машинката е с големината на мобилен телефон, но е много скъпа и необходима за новородените”, коментира шефката на отделението доктор Антоанета Блажева. Парите за дарението съпрузите събрали по време на 60-ия рожден ден на Петър. Тогава той помолил приятелите се да не купуват подаръци, а кой колкото е отделил да го донесе. Така семейство Чакмакови и техните гости успели да съберат средствата за апарата. „Този апарат ни е изключително полезен. Той спестява на бебетата убождането, на нас време и ще се ползва  ежедневно.”, не крие радостта си доктор Блажева. В момента в неонатологията на монтанската болница лекарите се грижат за 18 момиченца и момченца. Най-малкият от тях е Габриел. Той е на няколко дни и тежи около 1 300 грама. Отделението е едно от най-обгрижваните в МБАЛ „Д-р Стамен Илиев”. То е с най-много дарители и вече има супер модерна техника за лечението на недоносени и бебета в риск. „Превърнахме се в Майчин дом на Северозапада. Това стана още преди години, тъй като всички останали родилни отделения наоколо нямат необходимата апаратура за наблюдение и лечение на деца, родени в риск. Тук лекуваме и се грижим за новородени от целия Северозапада”, каза директорът на здравното заведение д-р Тони Тодоров. Сподели:", "date": "2019.04.07", "title": "Семейство от София дари апарат на неонатологята в Монтана"}
{"url": "https://pik.bg/%D0%BE%D0%BF%D0%B0%D1%81%D0%B5%D0%BD-%D1%83%D0%BC-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%BC%D0%B0%D1%82%D0%B5%D0%BC%D0%B0%D1%82%D0%B8%D1%86%D0%B8-%D1%81%D0%BF%D0%B5%D1%87%D0%B5%D0%BB%D0%B8%D1%85%D0%B0-22-%D0%B7%D0%BB%D0%B0%D1%82%D0%BD%D0%B8-%D0%BC%D0%B5%D0%B4%D0%B0%D0%BB%D0%B0-%D0%BD%D0%B0-%D0%BE%D0%BB%D0%B8%D0%BC%D0%BF%D0%B8%D0%B0%D0%B4%D0%B0-%D0%B2-%D1%82%D0%B0%D0%B9%D0%BB%D0%B0%D0%BD%D0%B4-news832197.html", "text": "22 златни, 7 сребърни и 3 бронзови медала спечелиха млади български математици на Международната олимпиада по математика на остров Пукет в Тайланд, съобщава БНР. Родните таланти са извоювали големия успех в конкуренцията на  1 500 математици от 22 страни. Състезанието е продължило 2 астрономически часа върху 30 задачи от пет области на математиката. Днес е официалната церемония по награждаването на медалистите. Сподели:", "date": "2019.04.07", "title": "Опасен ум: Български математици спечелиха 22 златни медала на Олимпиада в Тайланд"}
{"url": "https://pik.bg/%D1%84%D1%83%D1%82%D0%B1%D0%BE%D0%BB%D0%BD%D0%BE-%D1%82%D0%BE%D1%80%D0%BD%D0%B0%D0%B4%D0%BE-%D0%B2-%D0%BF%D0%B8%D0%BA-%D0%B6%D0%BE%D1%80%D0%BE-%D0%B0%D1%82%D0%B0%D0%BD%D0%B0%D1%81%D0%BE%D0%B2-%D1%81-%D0%B2%D0%B7%D1%80%D0%B8%D0%B2%D1%8F%D0%B2%D0%B0%D1%89-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D1%82%D1%80%D0%B8%D0%BA%D0%BE%D0%BB%D1%8C%D0%BE%D1%80%D0%B8%D1%82%D0%B5-%D0%B8-%D0%B1%D1%84%D1%81-news832025.html", "text": "- Аз споделям неприятното усещане, за което говорите, колега Тервел, по време на двубоя в Прищина срещу Косово. Но бих казал, че не беше кой знае колко по-приятно и при домакинството срещу Черна гора на полупразния стадион \"Васил Левски\". Стартът в европейските квалификации не е успешен. Тъй като, съвсем нормално, би трябвало при тази програма да започнем с 6 точки. Домакинство на Черна гора, която пристигна без най-големите си звезди - Йоветич и Савич. И гостуване на Косово. Съвсем нормално е, че след приличното представяне по време на мачовете в новопромотирания турнир - Лига на Нациите и при тази програма на старта на евроквалификациите, ние би трябвало да започнем с 6 пункта. В най-лошия случай с 4 точки, а тръгваме с 2. И то при положение, че повтарям - Черна гора се представи с един много скромен тим, а Косово още е сред т.нар. - \"футболни джуджета\", макар да произлиза от легендарната школа на бивша Югославия. При всички случаи нашият отбор се провали на старта на въпросните квалификации и много се страхувам, че това начало на кампанията ще даде отражение и на цялото представяне и по-нататък. Макар, че кой знае? Доколкото гледам съставите, Чехия преминава през един етап на смяна на поколенията. Макар, че за разлика от нас чехите продължават да присъстват авторитетно на европейската футболна борса като регулярно изнасят играчи в елитните първенства - в Топ 5 или Топ 10. Докато какво можем да очакваме от нашия тим, след като в момента, ако не ме лъже бързата сметка, имаме един единствен футболист подвизаващ се в шампионат от Топ 5 - това е Кирил Десподов в Каляри. В това време споменатите черногорци имат Савич, който играе в Атлетико Мадрид, Йоветич в Монако. 10-15 други състезатели от представителния им отбор пък се подвизават макар и на не най-високо ниво, но в средни клубове във Франция, Италия, Белгия, Холандия, имат хора в Испания и т.н. Дори косоварите разполагат с не малък брой футболисти, които играят в силни клубни шампионати. А при нас, в отсъствието на Кирил Десподов, най-високото ни представителство е Ивелин Попов в руския Ростов. Просто ужасяващ дефицит на качество. Тъй като не е тайна, че национални гарнитури като нашата, държавите от бивша Югославия, Чехия, Полша, Унгария, Словакия, даже Австрия и т.н. представителните селекции на тези държави са функция от присъствието на техни футболисти в силните първенства на Стария континент. Т.е ако имаш футболисти, които са подготвени, шлифовани, динамизирани, ъпгрейдвани ако мога така да се изразя, на високо европейско равнище, ще имаш и успехи. Така както ние дължим великата епопея САЩ'94 на нашите таланти, които се реализираха на най-високо равнище в Европа. Така, че в момента обективният анализ трябва да ни направи жестоки реалисти и да ни спести всякакви илюзии. С този отбор, с въпросния кадрови потенциал, ние не бихме могли да разчитаме на нещо повече, освен на трето-четвърто място в квалификационната група. Освен, ако не се случи някакво чудо тип - \"Парк де Пренс\" 1993-а и отгоре, но веднага пояснявам, че визирания футболен подвиг преди четвърт век, всъщност беше донякъде логично чудо, защото го осъществиха едни великолепни майстори. Всички знаят за какви грандиозни футболисти става дума. Докато подобен подвиг в момента много трудно може да се случи и само някакви невероятни издънки на чехите и черногорците, някаква наистина магическа въртележка може да ни избута след Англия в класирането. И слава Богу, че Господ отново се оказа българин, та не ни срещна с британците тази пролет, защото имаше според мен вероятност да запишем исторически резултат в наша вреда разбира се. Чехите и черногорците се откачиха с по петица, а ние можеше да отидем и на шестица. - Аз също бях учуден от отсъствието на Георги Миланов, който така или иначе от няколко години бе най-силната фигура в полузащитната линия на нашия отбор. И странно ако не е имал контузия, как така остава извън представителния ни тим, докато в същото време са включени някои футболисти с доста спорни изяви в своите клубни отбори, но не бих искал да давам акъл на един сериозен професионалист като Петър Хубчев, който буквално прави от нищо - нещо. Поне го стори до някаква степен по време на мачовете от Лигата на Нациите. Уви, на старта на евроквалификациите не му се получи. Но какво наистина, колега Тервел, да направи Петър Хубчев. Аз писах в един мой коментар - не Петър, а Пеп (визирам Гуардиола) да беше, няма как да ни зарадва с този национален тим. Но тук отново трябва да върнем топката към вътрешната конюнктура футболна. Според мен е нужно да си зададем тъжния въпрос: \"Защо стигнахме дотук?\". И да се попитаме, дали пък този 7-годишен монопол, който продължава вече осми сезон на проекта от Разград не се отрази смъртоносно, пагубно върху целокупния български футбол? Как така за толкова години, с такива инвестиции огромни, след безспорните успехи и т.н. как пък в Разград не успяха да отгледат един-единствен млад български играч, с който да подпомогнат националната кауза? Аз не си спомням. Светльо Дяков отиде зрял футболист, Недялков дойде от ЦСКА през Америка, преди това Владо Стоянов от Черноморец Бургас. Кой ли не мина оттам - Гъргоров беше при \"зелените\" от Разград, Иван Стоянов и той, Йордан Минев, Станислав Генчев, Шуменския Деко. Сега взеха балансът да го направят така малко по-родолюбив. Но така или иначе това са играчи ангажирани чрез трансфери отвън. Аз не си спомням и едва ли някой ще ме обори в тезата ми, че Лудогорец не успя за 7-8 години тотално доминиране в българския клубен футбол, при уникален финансов, административен, политически, медиен, какъвто искате комфорт, не можа да възпита един свой юноша, или един млад футболист взет отнякъде български на 19-20 години, който да бъде изграден и лансиран в националния отбор. Така както например ЦСКА направи преди няколко години с Ивайло Чочев. Взе го от Етрополе, наложи го на \"Армията\", момчето стана национал и отиде в Италия. - Да не отивам чак толкова към великите имена от близкото минало. Споменавам един футболист, сравнително скромен, но достоен играч, дай Боже да се оправи по-скоро момчето от тежката контузия. Но давам един пример за момче взето от ниските нива на българския футбол, от по-скромните дивизии на играта в България и доведено до националния отбор и авторитетен трансфер в силна футболна държава. Така, че това са много важни детайли. И още нещо има - освен това, че доминиращият клуб през последните години не дава голям принос за представителния тим на страната и как да даде, след като на терена по правило абонираните шампиони излизат с 10 чужденци. - Да, това беше 33-годишният, доскорошен играч на \"Армията\", Станислав Манолев. По ирония на съдбата и даже каламбур. И още нещо - наистина как да стане с 10 чужденци на терена, а те бяха по едно време миналата година 11, когато Светльо Дяков за малко бе загубил титулярното си място за сметка на Горалски, или нещо подобно? Но както и да е. Моите уважения към един дългогодишен професионалист като Дяков, но не може той да бъде почти единственото, сега вече и Недялков, българско лице на терена, в родния шампион и това същевременно да представлява коз за националния селекционер... И тук може да направим още едно разсъждение относно липсата на съществена обществена подкрепа за проекта в Разград. Как да се получи въпросната, след като проектът се осъществява в един не футболен град? Второ, не можа да придобие никакво национално покритие, независимо от първоначалните успешни двубои в Шампионската лига на стадион \"Васил Левски\", само че това беше публика тип \"селфи\", а не реална футболна агитка, която като се понасити малко изтече в канавката. И трето, с 90 процента чужденци на терена, няма как да бъдеш \"национална кауза\". Както по едно време някои медийни слагачи определяха тима от Разград. Но за националния отбор има и още една много важна теза. Момчетата, които излизат в чужбина на пръв поглед с успешни трансфери като Краев в Дания, като Вутов по едно време в Италия, като Андрея Христов отново в Италия, като Тодор Неделев в Германия и т.н. примерите не са малко, които обаче не успяват да се реализират отвъд България. Аз например очаквах, че един много талантлив футболист като Божидар Краев ще направи впечатление и Мидтиланд ще бъде само етап към негов следващ трансфер в по-силен клуб от топ шампионатите на Европа. А то се оказва, че влиза от дъжд на вятър във въпросния датски отбор. Виждаме как Неделев не можа в Майнц 05 да се реализира, виждаме как Вутов скоропостижно се върна от Апенините и т.н. примерите са доста. Което показва, че ние не само, че нямаме бляскави таланти на нивото на златното поколение - четвъртите в света и на други силни наши генерации, защото не са само героите от САЩ'94, ние сме имали и много блестящи футболни поколения преди тях. И след тях генерацията на Димитър Бербатов, Мартин Петров, Стилиян Петров, Владо Манчев, Светльо Тодоров и прочие. Но и тези проблясъци, които съществуват в нашия футбол в отделни случаи, за които споменах - Краев, Вутов, Неделев и т.н. и те загасват някак си при най-малкия полъх на вятъра и не успяват да стигнат до успешно развитие в топ първенство. В тази обстановка кадрова, липса на поколение и не оптимална реализация на все пак съществуващите ни таланти, съчетано с почти убита конкуренция във вътрешен план от 7-8 години насам, просто няма как да се случват хубави неща с националния ни отбор. И не случайно, според мен, последният силен двубой на \"трикольорите\" при визита датира от 2013-а, когато със селекционер Любо Пенев, нашите момчета затрудниха изключително много домакините от Италия. А мачът завърши с поражение за \"лъвовете\" с 0:1, но след блестящи изяви на стража на \"Скуадра адзура\" в този сблъсък - Буфон. - Първо едно уточнение, колега Илиев, България се класира - 4 поредни Световни първенства. 1962-а Чили, 1966-а Англия, Мексико'70 и 1974-а ФРГ, тогава. Наистина винаги сме имали силни футболисти, затова сега е толкова тъжно да се гледа тази кадрова бедност и сиромашия. Но на въпроса за отговорността. Ами в този Футболен съюз, който вече почти 15 години е приватизиран от кръга по интереси, който аз наричам - фирма \"Боби и ко\", и притежавам този патент, но не съм щастлив от него, уви. Та в този Български футболен съюз, който действа като една фамилно-корпоративна схема за реализиране на личен, семеен, фирмен и политически интерес, няма как да съществува отговорност. Просто този тип хора, при този тип управление под ръководството на Боби Михайлов, в тази среда - няма как да съществуват принципи и някакви морални и управленски ценности. Само си спомнете, че те бяха в продължение на 2-3 години нелегитимни, с абсолютно нелегитимен избор, устав, и т.н. и конгрес... И г-н Христо Порточанов даже осъди БФС, ако не се лъжа на втора инстанция, и практически всичките решения на тогавашния Изпълком и въобще целия футболен живот у нас тогава бяха абсолютно нелегитимни, незаконни. Тъй като няма как да управляваш топката, при положение, че ти си фалшив в правния мир както се казва. Но както и да е, явно с политическа намеса, на трета инстанция, с хиляди родилни мъки, Темида отново си свали превръзката, за да види кой й намига и откъде. И в крайна сметка беше узаконен на книга един от многото Конгреси. 4 ли са, 5 ли са, 6 ли са вече, редовни, извънредни, които Боби Михайлов печели като детска игра? От тези хора, покрай Борислав Михайлов, и от него самия, и от най-близките му партньори във фирмата Данчо Лечков и Емил Костадинов, няма как да очакваме отговорност. Ако имаха отговорност капчица, те трябваше отдавна, отдавна да са си дали оставките, след всичко това, което се случи и се случва в нашия футбол. И скандалите, и черното тото, и корупционните схеми, и съдийските гафове, които са пряко свързани с намесата на интересите на управляващата върхушка във Футболния съюз, за които говорим надълго и нашироко. Но само заради това, че от 2004-а година, когато под ръководството на Пламен Марков нашият национален отбор имаше последната си голяма международна изява на ЕП 2004 в Португалия. След този форум, досега сме извън футболните големи шампионати на национално ниво. Независимо, че непрекъснато олигархията във ФИФА и УЕФА увеличава участниците на първенствата по ясни причини, за да си гарантира все по-голяма и по-голяма далавера, чрез повече отбори и т.н. И мачове, и телевизионни права, и реклами, спонсори, какво ли не. И вече единствената така реална перспектива ние да участваме в Европейско първенство е... - 48 тима, да. Не знам тогава дали няма да сме на бараж с Гибралтар. Или Световно първенство със 72, ако схемата го позволява. Защото аз не съм сигурен, че ние може да пробием, особено пък в световни квалификации, защото отбори като Люксембург, Молдова, Казахстан, Беларус и т.н., а виждаме вече и Косово, да не говорим за Черна гора, Малта, Кипър, Израел вече е преди нас във футбола разбира се. Говоря за най-ниското или предпоследното стъпало в европейската футболна йерархия, не отивам въобще към Австрия, Чехия, Полша, Унгария, Хърватия, Сърбия и т.н. Как ще пробием в тази география свръхплътна на съвременния футбол? При всичките тези обстоятелства, за които говорим - слаби поколения, полуживи клубове, служебен шампион, манипулирано първенство, \"рецидивисти\" със свирка в уста. Добре, кой да даде пример за отговорност? Хората се питат как шефът на съдиите не си дава оставката след всичките извращения тази пролет, ами защо да си даде? От кой да види пример, кой да даде моралния стандарт? Риторичният въпрос е - ами председателят на реферите защо да си дава оставката, не бива ли подобна да даде главният шеф на целия цирк Боби Михайлов? Сподели:", "date": "2019.04.07", "title": "ФУТБОЛНО ТОРНАДО В ПИК: Жоро Атанасов с взривяващ коментар за \"трикольорите\" и БФС"}
{"url": "https://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%BE%D1%81%D1%82%D0%B0%D0%B2%D0%B8%D1%85%D0%B0-%D0%B2-%D0%B0%D1%80%D0%B5%D1%81%D1%82%D0%B0-%D1%81%D0%B8%D0%BD%D0%B0-%D0%BD%D0%B0-%D0%B3%D1%8A%D0%BB%D1%8A%D0%B1%D0%B8%D0%BD-%D0%B1%D0%BE%D0%B5%D0%B2%D1%81%D0%BA%D0%B8-news832303.html", "text": "Синът на Гълъбин Боевски остава в ареста. Той е задържан в четвъртък. При обиските на три места - джип и два апартамента са открити наркотици. Въпреки че според съда количествата не са големи, Пол Боевски остава в ареста. Причината е, че може да извърши друго престъпление. Съдията обаче подчерта, че трябва да се търси свидетел, който да потвърди, че е купувал наркотици от сина на бившия щангист, предава Нова. Така можело да се докаже, че освен че притежава, Пол Боевски и разпространява наркотици. Боевски обясни пред съда, че е безработен. При проверките в четвъртък обаче у него са намерени пари. Сподели:", "date": "2019.04.07", "title": "ОТ ПОСЛЕДНИТЕ МИНУТИ: Оставиха в ареста сина на Гълъбин Боевски"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-%D0%B1%D0%BE%D1%80%D0%B8%D1%81%D0%BE%D0%B2-%D0%B2-%D1%81%D0%BF%D0%B5%D1%88%D0%B5%D0%BD-%D1%89%D0%B0%D0%B1-%D1%81-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%B8-%D0%BC%D0%BB%D0%B0%D0%B4%D0%B5%D0%BD-%D0%BC%D0%B0%D1%80%D0%B8%D0%BD%D0%BE%D0%B2-%D0%B7%D0%B0-%D0%BC%D0%B8%D0%B3%D1%80%D0%B0%D0%BD%D1%82%D1%81%D0%BA%D0%B0%D1%82%D0%B0-%D0%BA%D1%80%D0%B8%D0%B7%D0%B0-news832220.html", "text": "Пълна блокада и сто процента физически контрол на границата с Гърция са обсъдили премиерът Борисов, вицепремиерът Красимир Каракачанов и вътрешния министър Младен Маринов. Това ще бъде една от мерките за предотвратяване на евентуална мигрантска вълна от южната ни съседка, съобщиха пред ПИК правителствени източници. В блокадата ще участват както сили на жандармерията и полицията, така и части от българската армия. По-рано вътрешният министър съобщи, че се намира в постоянен контакт с премиера Борисов и вицепремиера Каракачанов, като информира и следи за развитието на ситуацията с кризата в Гърция. Той допусна хипотезата военни да слязат до границата за затягане на охраната. В зависимост от развитието на кризисната ситуация в съседната страна, е възможно Борисов да свика и правителствения съвет за сигурност още през първите дни на идната седмица, а всички спецслужби са на крак, съобщиха правителствените източници. Сподели:", "date": "2019.04.07", "title": "ИЗВЪНРЕДНО В ПИК: Борисов в спешен щаб с Каракачанов и Младен Маринов за мигрантската криза в Гърция - готвят пълна блокада на границата"}
{"url": "https://pik.bg/%D0%B6%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D0%B3%D0%BE%D1%80%D1%83%D0%B1%D0%BB%D1%8F%D0%BD%D0%B5-%D0%B1%D0%BB%D0%BE%D0%BA%D0%B8%D1%80%D0%B0%D1%85%D0%B0-%D1%86%D0%B0%D1%80%D0%B8%D0%B3%D1%80%D0%B0%D0%B4%D1%81%D0%BA%D0%BE-%D1%88%D0%BE%D1%81%D0%B5-%D0%B7%D0%B0-3-%D1%87%D0%B0%D1%81%D0%B0-news832297.html", "text": "\"Цариградско шосе\" беше затворено при входа за София от протестиращи граждани. Жителите на Горубляне излязоха на пореден протест заради липса на действия от страна на властите за обезщетяването на собствениците на земи в района или отчуждаването на терените за зелени площи, предава БНР. Кръстовището на \"Цариградско шосе\" с улиците \"Павел Красов\" и \"Димитър Пешев\" ще бъде затворено за 3 часа - до 19 ч., както пише в уведомителното писмо на протестиращите. Причина за недоволството им е решението на общината да изгради парк върху техни терени. Сподели:", "date": "2019.04.07", "title": "Жителите на \"Горубляне\" блокираха \"Цариградско шосе\" за 3 часа"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D1%82%D1%80%D0%B5%D1%82%D0%B8-%D0%BC%D0%B5%D1%81%D0%B5%D1%86-%D0%B4%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5-%D0%BE%D1%82-%D0%B1%D1%81%D0%BF-%D0%BD%D0%B5-%D1%85%D0%BE%D0%B4%D1%8F%D1%82-%D0%BD%D0%B0-%D1%80%D0%B0%D0%B1%D0%BE%D1%82%D0%B0-%D0%BD%D0%BE-%D0%BF%D1%80%D0%B8%D0%B1%D0%B8%D1%80%D0%B0%D1%82-%D0%BF%D0%BE-%D0%BD%D0%B0%D0%B4-1000-%D0%BB%D0%B2-%D0%BE%D1%82--news832213.html", "text": "Вече трети месец, въпреки че не ходят на работа, депутатите от БСП прибират една трета от заплатите си от Народното събрание. Това показа справка на ПИК в деловодството на парламента. Червените ежемесечно получават над 1000 лева, тъй като основното възнаграждение на народен представител в момента е 3807 лв. Към тях обаче се прибавят 15% за участие в комисии. Така сумата надхвърля 4400 лв. Заплатите на хората на Корнелия Нинова се превеждат по банков път в началото на всеки месец, потвърдиха от администрацията на парламента. В средата на февруари лидерката на социалистите написа писмо до шефката на НС Цвета Караянчева, в което демонстративно обяви, че депутатите й се отказват от заплати. Това трябваше да бъде ефектен, популистки ход, който да заглуши обществените протести, че червените тунеядстват. Караянчева обаче спази правилника на парламента, според който няма начин депутат да бъде лишен изцяло от работно възнаграждение - въпреки че не благоволява да се вясва на работното си място. Данни на ПИК сочат, че някои депутати на Корнелия Нинова продължават да си изписват командировъчни за чужбина, както и пари за гориво. Според анализатори тримесечният \"платен\" бойкот на парламента от страна на БСП е без прецедент в новата ни история. \"Това - да не ходиш на работа, но да взимаш над 1000 лева от джоба на данъкоплатеца, по-малък скандал ли е от терасата на Пламен Георгиев\", риторично питат експерти. Сподели:", "date": "2019.04.07", "title": "САМО В ПИК: Трети месец депутатите от БСП не ходят на работа, но прибират по над 1000 лв. от джоба ни. Изписват си и командировъчни плюс пари за гориво"}
{"url": "https://pik.bg/%D0%B1%D0%BB%D0%B8%D0%B7%D0%BA%D0%B0-%D0%B4%D0%BE-%D0%B3%D1%80%D0%B8%D1%88%D0%BE-%D0%BA%D1%80%D0%B0%D1%81%D0%B0%D0%B2%D0%B8%D1%86%D0%B0-%D1%81%D0%B5-%D0%BE%D1%82%D1%82%D0%B5%D0%B3%D0%BB%D0%B8-%D0%BE%D1%82-%D1%82%D0%B5%D0%BD%D0%B8%D1%81%D0%B0-news832117.html", "text": "Красивата тенисистка Южени Бушар взе решение да прекрати на този етап своето участие в турнирите на WTA без да определя дата за евентуално свое завръщане. Смята се, че решението на Бушар е да прекрати временно кариерата си, за да възстанови здравето си. 25-годишната тенисистка, която достигна до пето място в световната ранглиста, не обяви какви точно проблеми има, но е категорична, че не е спряла окончателно с тениса. Този сезон започна във възходяща линия за Бушар, която се изкачи от позиция 194 до номер 76 в в класацията на WTA. Сексапилната тенисистка игра и четвъртфинал в Оукланд. Тя отмени участията на два турнира, а не е подала заявки за предстоящите надпревари на червено в Мадрид и Рим. В момента тя прекарва времето със семейството си в Монреал. Последните две нейни участия - в Индиън Уелс и Маями, приключиха още в първи кръг и това ускори решението ѝ да се оттегли за неопределено време от тенис кортовете. Бушар беше спрягана за кратко и като половинка на най-добрия български тенисист Григор Димитров. Нееднократно в тенис средите се говореше, че сексапилната тенисистка е влюбена в Гришо, но той не откликнал на чувствата й. Само времето ще покаже дали канадската тенисистка ще се завърне или нейното решение ще се превърне в сбогом… Сподели:", "date": "2019.04.07", "title": "Близка до Гришо красавица се оттегли от тениса"}
{"url": "https://pik.bg/%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%BD%D0%B0%D1%86%D0%B8%D1%81%D1%82-%D0%BF%D1%80%D0%B0%D1%89%D0%B0%D0%BB-%D0%B5-%D0%BF%D0%B8%D1%81%D0%BC%D0%B0-%D1%81-%D0%B1%D0%BE%D0%BC%D0%B1%D0%B5%D0%BD%D0%B8-%D0%B7%D0%B0%D0%BF%D0%BB%D0%B0%D1%85%D0%B8-news832152.html", "text": "Германските власти арестуваха 31-годишен мъж, заподозрян за изпратените до политици и институции стотици имейли с бомбени заплахи и нацистко съдържание. Това съобщи прокуратурата в Берлин, цитирана от световните информационни агенции и БТА. При обиск в апартамента на заподозрения в северната провинция Шлезвиг-Холщайн са открити доказателства, че мъжът е проучвал как да направи бомба. Заплахи за атентати бяха насочени към редица съдилища в Германия. Имейлите, изпращани от пролетта на 2018 година, бяха насочени към политици, адвокатски кантори, журналисти, Централния еврейски съюз в Германия. Съобщенията дори предизвикаха евакуация на гара и данъчна служба. Сподели:", "date": "2019.04.07", "title": "Арестуваха нацист, пращал е-писма с бомбени заплахи"}
{"url": "https://pik.bg/%D0%BE%D1%82%D0%BA%D1%80%D0%B8%D1%82%D0%BE-%D0%B9%D0%BE%D1%80%D0%B4%D0%B0%D0%BD%D0%BA%D0%B0-%D1%84%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D1%81-%D1%80%D0%B0%D0%B7%D1%82%D1%8A%D1%80%D1%81%D0%B2%D0%B0%D1%89%D0%B0-%D0%B8%D0%B7%D0%BF%D0%BE%D0%B2%D0%B5%D0%B4-%D0%B7%D0%B0-%E2%80%9E%D0%B0%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82-%D0%B3%D0%B5%D0%B9%D1%82%E2%80%9D-%D1%80%D0%B5%D0%BC%D0%BE%D0%BD%D1%82%D0%B8%D1%82%D0%B5-%D0%B2-%D1%81%D0%BE%D1%84%D0%B8%D1%8F-%D0%B8--news832219.html", "text": "Столичният кмет Йорданка Фандъкова направи емоционална изповед за „Апартамент гейт”, ремонтите и как е успяла да победи рака. „Обичам да работя, да слушам музика, да съм с близките си. Един напълно нормален и обикновен човек”, каза Йорданка Фандъкова., пред Нова тв Тя взе отношение по скандала „Апартамент гейт” и как се е отразил той на ГЕРБ. „Скандалът се отрази тежко на ГЕРБ – призна тя. - . Съгласна съм, че отвратихме хората. По-страшното е, че от скандал в скандал нарушихме доверието в политиката и институциите. Трябва да положим усилия всички за да спрем кризата на доверие. Това става с признаваме на грешки и поемане на отговорности. В този случай отговорността бе сериозна и призната. Нормално е доверието на хората да падне след това. Това означава, че трябва да говорим с хората, да казваме истината. Да отговаряме на въпроси, дори и когато ни е трудно. Със сигурност получихме урок. Предстои ни кампания, като е много важно как ще застанем пред хората. Ясно е, че има много интереси и сценаристи. Най-важното е възстановяването на доверието. Убедена съм, че от вътре едва ли някой би имал интерес от този скандал. Политиците биват съдени по морални причини, защото това е отговорът на обществото. За мен Цветан Цветанов постъпи правилно, като подаде оставката си от важните позиции. Това е правилната постъпка на носене на отговорност.  За мен това, че подаде оставка от политическите позиции е правилно. Даже, може би, бе малко закъсняла реакцията. Дълго време нямаше отговор на обществото. Вероятно причината да остане в партията е организацията около наближаващите избори. Ако бях аз – щях да си тръгна и от партията. Не вярвам, че има война на лобита в ГЕРБ. Всеки има своята позиция. Това не означава война. Дали големият бизнес натиска местната власт? Мен лично не са опитвали да натискат. Знаят, че не се поддавам на натиск. Ако някой поиска помощ, и мога да помогна в рамките на закона, го правя. Не съм водила разговори. Имам си жилище. Живея в апартамент, който е построен като обезщетение на наследствен терен в „Манастирски ливади”. Столичният градоначалник говори и за проблемите около ремонтите на „Граф Игнатиев”. „Надявам се и ще направя всичко възможно, когато проектът приключи и са отстранени всички забележки, тогава това да стане една достойна улица за центъра на София – КАЗА Йорданка Фандъкова. - Винаги съм се интересувала от мнението на хората. Консултираме се и със специалисти.  Веднага наредих премахването на така наречената вода стена. Разбирам недоволството на хората и поднасям извиненията си. Специално водната стена донесе доста неудобства. На дневен ред не е дали проекта „Граф Игнатиев” може да спъне евентуален мой следващ мандат. Още не съм решила дали ще има такъв. Много е рано. Искам да видя резултатите от работата ми. Политиката не е чиста работа, много трудно нещо за удържане е. Не се възприемам като знаменитост. Приемам позицията си с много голяма отговорност. Приятелският ми кръг си е останал същия от преди да съм в политиката. Не е имало момент в който да кажа: „Не мога повече!”. Ако настъпи такъв момент, ще си тръгна сама. Чувствам се много ядосана, когато се говорят и пишат лъжи. Манипулациите ме разгневяват. Това оставя някакъв горчив вкус. Най-голямата лъжа за мен, неприятна, е когато периодично се пише и говори, че отново съм болна. Това наскърбява и притеснява семейството ми.Не мисля, че кариерата ми струва повече от време, усилия”. Йорданка Фандъкова се върна и към спечелената битка с рака. „Помня първият миг, когато ми казаха, че имам рак – разказа тя. - Не съм се уплашила. Имах много силна емоция, когато след операцията ми, събуждането ми, видях погледа на мъжа ми, а след това и погледа на дъщеря ми, която и не знаеше че имам карцином. Няма болка. Перспективата, познанието те карат да си стресиран, замислен. Това е просто диагноза. Днес мисля за рака само, когато ходя на прегледи. Съпругът ми Юри бе непрекъснато до мен и съм много благодарна за това. Той е много различен от мен. Много по-затворен, по-малко общителен. У дома той е кмета. Там съм в по-друга роля. Заедно сме от 10 клас. Бе любов от първи или втори поглед. Помня първата целувка. Всичко ме впечатли. Няма повече в любовта. Човек е готов да даде всичко от себе си за деца, внуци и близки. В трудни моменти съпругът ми успява да ме успокои дори и с мълчанието си. Вечер, когато се прибера в насипно състояние, това мълчание много ми помага. Не ми спестява критики. Той е много остър, когато види нещо нередно на улиците. Много неща бих искала да поправя, но това не зависи от нас. Най-вече тежките ситуации с близки хора ми се ще да ги върна, но не може. Важно е как да постъпя днес, така че да мога утре спокойна да си говоря с близките, приятелите и хората. Иска ми се хората да казват, че съм свършила доста работа. Опитвам да живея по правилата и да бъда в мир със себе си. Всички живи хора грешат, само Господ е безгрешен. Така че трябва да сме смирени”. Сподели:", "date": "2019.04.07", "title": "ОТКРИТО: Йорданка Фандъкова с разтърсваща изповед за „Апартамент гейт”, ремонтите в София и борбата с рака"}
{"url": "https://pik.bg/%D1%88%D0%B5%D1%84%D1%8A%D1%82-%D0%BD%D0%B0-%D0%BC%D0%B2%D1%80-%D0%BC%D0%BB%D0%B0%D0%B4%D0%B5%D0%BD-%D0%BC%D0%B0%D1%80%D0%B8%D0%BD%D0%BE%D0%B2-%D1%80%D0%B0%D0%B7%D0%BA%D1%80%D0%B8-%D0%BA%D0%B0%D0%BA%D0%B2%D0%BE-%D0%B5-%D0%BD%D0%B0%D1%80%D0%B5%D0%B4%D0%B8%D0%BB-%D0%B1%D0%BE%D1%80%D0%B8%D1%81%D0%BE%D0%B2-%D0%B7%D0%B0-%D0%BC%D0%B8%D0%B3%D1%80%D0%B0%D0%BD%D1%82%D1%81%D0%BA%D0%B0%D1%82%D0%B0-%D0%BA%D1%80%D0%B8%D0%B7%D0%B0-%D0%B2-%D0%B3%D1%8A%D1%80%D1%86%D0%B8%D1%8F-news832223.html", "text": "Предприели сме мерки по усилване на територията около границата. Гранична полиция и сили на жандармерията, които работят в малките населени места по българо-гръцката граница, са в готовност за реакция при евентуално приближаване на такива групи. В постоянна връзка сме с гръцките и македонските колеги, както и с турските. Следим обстановката, обменяме информация и сме в готовност. … Имаме и разработен план за действие при кризи. С вицепремиера Каракачанов сме в контакт по отношение на използване на армията в определени ситуации“, каза Маринов в \"Неделя 150\". Към момента обстановката е под контрол, категоричен бе вътрешният министър. Той отбеляза обаче, че страната ни трябва с всички сили и средства да е готова за реакция при криза, така че да не се допусне преминаване на българска територия. Според него сега трябва да използваме момента, когато ситуацията е спокойна, за да си укрепим позициите и да се подготвим за кризи. Маринов посочи, че групата мигранти, която има намерение да тръгне към Северна Македония, е около 600-700 души. Тази цифра обаче се променя, уточни той. По думите на министъра и на българо-сръбската граница полицейските патрули са усилени. Има също съвместни патрули със сръбската гранична полиция, добави той. Засилено е присъствието на полиция и жандармерия по българо-гръцката граница заради проблемите с мигранти близо до Солун е наредил премиерът Борисо, както ПИК съобщи преди минути. Вътрешният министър Младен Маринов разкри подробности за мерките. \"Ако е необходимо, по границата с Гърция могат да бъдат разположени и военни части, които да помагат на полицията при евентуална мигрантска вълна към България. Сподели:", "date": "2019.04.07", "title": "Шефът на МВР Младен Маринов разкри какво е наредил Борисов за мигрантската криза в Гърция"}
{"url": "https://pik.bg/%D0%BC%D0%B5%D0%B4%D0%B8%D1%86%D0%B8%D0%BD%D1%81%D0%BA%D0%B8%D1%82%D0%B5-%D1%81%D0%B5%D1%81%D1%82%D1%80%D0%B8-%D0%B2-%D1%81%D0%BB%D0%B8%D0%B2%D0%B5%D0%BD-%D0%B8%D0%B7%D0%BB%D0%B8%D0%B7%D0%B0%D1%82-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82-news832174.html", "text": "Eдночасов протест на медицинските сестри трябва да стартира след минути в Сливен, съобщи пред радио „Фокус-Сливен” един от организаторите на протеста Надежда Маргенова. „Акцент в протеста ще бъде финансирането на здравния модел у нас. Отново ще бъдат представени исканията за достойно заплащане и подобряване условията на труд“, поясни Маргенова. Протестът ще бъде мирен, и е планиран между 11:00 и 12:00 часа пред сградата на областната болница „Д-р Иван Селимински“. Това е третият протест на медиците в Сливен. Специалистите по здравни грижи настояват за еднакви стартови възнаграждения, в размер на две минимални работни заплати, почасово заплащане на нощния труд, допълнително възнаграждение за работата в спешно или интензивно отделението и добавяне на клас за прослужено време в размер на 1.2 % годишно. Сестрите се обявяват още за отпадане на търговския статут на болниците, за връщането на медицинските стандарти, както и за промяна в категорията труд и възможност за регламентирана сестринска и кинезитерапевтична практика. Сподели:", "date": "2019.04.07", "title": "Медицинските сестри в Сливен излизат на протест"}
{"url": "https://pik.bg/%D0%BF%D0%BE%D0%BB%D1%83%D1%87%D0%B8-%D1%81%D0%B8-%D0%B3%D0%BE-%D0%B4%D0%B8%D0%BD%D0%BA%D0%BE-%D0%BE%D1%82-%D1%8F%D0%BC%D0%B1%D0%BE%D0%BB-%D0%BD%D0%B0%D0%BA%D0%B0%D0%B7%D0%B0-%D0%B6%D0%B5%D1%81%D1%82%D0%BE%D0%BA%D0%BE-%D1%86%D0%B8%D0%B3%D0%B0%D0%BD%D0%B8%D0%BD%D0%B0-%D0%BF%D1%81%D1%83%D0%B2%D0%B0%D0%BB-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D1%81%D0%BE%D0%BF%D0%BE%D0%BB%D0%B8---%D0%BF%D0%BE%D1%81%D0%BB%D0%B5-%D0%BE%D0%B1%D0%B0%D1%87%D0%B5--news832296.html", "text": "Динко Вълев, познат на широката общественост като Ловецът на бежанци, наказа жестоко наглия циганин, осмелил се да псува българите в 3-минутно видео в Ютюб. Якичкият ямболия е издирил рома и му е демонстрирал кой всъщност е по-силен. Ловецът на бежанци публикува и снимка, на която се вижда въпросният циганин, хванал носа си и очевидно изпаднал в шок. Ето какво написа Динко: „Предполагам се сещате кой е този циганин, който стана известен с изявите си. Той направи клипче и псува всички българи. Преди малко друго викаше и се молеше. Скъсъх му обецата и го накарах да я глътне. Миризлив, долен циганин!” Сега обаче публикацията е изтрита от профила му. В началото на месеца във фейсбук бе споделено видео, на което се вижда как циганин на видима възраст около 20 години сипе обиди и закани към всички българи. „Ако бях на вашето място, долни българи, щях да се самоубия. Щях да се самоубия, ако съм българин! Защото... аре да видим. Някой да ми се яви на пътя, някой да ми се яви отсреща! Мале, ше го прИбия от бой. Напра’о Ша му е*а майката, Ша му я разкатая ВЪВ устата. Направо ша му разкатая фамилията! Мразя българите, бе! Мразя българите, разбирате ли?!”. Това е само малка част от цялото видео на циганина, което честно казано е трудно да бъде изгледано в цялостта му заради бруталния и меко казано обиден език, тон и поведение на „говорителя”. Скандалното е, че буквално дни след публикацията на грозното видео самата майка на циганина в подобно видео защити постъпката на сина си. Сподели:", "date": "2019.04.07", "title": "ПОЛУЧИ СИ ГО: Динко от Ямбол наказа жестоко циганина, псувал българите \"сополи\" - после обаче се случи нещо странно (ВИДЕО 18+)"}
{"url": "https://pik.bg/%D0%B3%D0%BE%D1%80%D0%B5%D1%89%D0%BE-%D0%BA%D0%B8%D1%80%D0%BE-%D0%BA%D0%B8%D1%80%D0%BE%D0%B2-%D0%B2-%D0%BF%D0%BE%D0%BA%D1%8A%D1%80%D1%82%D0%B8%D1%82%D0%B5%D0%BB%D0%BD%D0%B0-%D0%B8%D0%B7%D0%BF%D0%BE%D0%B2%D0%B5%D0%B4-%D0%B7%D0%B0-%D0%BE%D1%82%D0%B2%D0%BB%D0%B8%D1%87%D0%B0%D0%BD%D0%B5%D1%82%D0%BE-%D1%81%D0%B8-%D0%BE%D1%89%D0%B5-%D0%BD%D0%BE%D1%81%D1%8F-%D1%81%D0%BB%D0%B5%D0%B4%D0%B8-%D0%BE%D1%82-%D0%BF%D1%80%D0%B5%D0%B6%D0%B8%D0%B2%D1%8F%D0%BD%D0%BE%D1%82%D0%BE-news832202.html", "text": "\"В съзнанието си нося още следи, физическите болки отминаха\", призна бизнесменът Киро Киров по повод 10-годишнината от отвличането си. И до ден днешен той нямал представа защо точно него са похитили. \"Искаха 5 млн. евро за откуп. Тогава беше криза. Казах им какви 5 млн., тя фирмата не струва толкова\", спомни си Киров. В началото похитителите били много груби. Като го вкарали в багажника, още един човек влязъл вътре с него и го пребил. \"След това в самия гроб, в който ме държаха, носеха храна. Първите 10 дена аз не съм хапнал нито една троха\", разказа бизнесменът. \"Две седмици събирах парите за откупа.  Давах отчет по телефона колко съм събрал. Но те ме заплашваха, че са малко и ще върнат баща ми на парчета\",разказа синъ на Киров - Иван. В крайна сметка семейството платило 517 хил. евро. и дало данъци на държавата за откупа в размера на 120 хил. евро. \"Никога не съм се замислял дали съм получил справедливост. Наказанието, което получиха за 10 или 12 отвличания, не съответства. Нямам желание да ги виждам\",категоричен е Киров. Синът му е по-остър. Той настоява държавата да създаде условия похитителите да получават токова големи наказания, че да не помислят дори да отвличат хора. Сподели:", "date": "2019.04.07", "title": "ГОРЕЩО! Киро Киров в покъртителна изповед за отвличането си: Още нося следи от преживяното"}
{"url": "https://pik.bg/%D0%B2%D1%81%D0%B5%D0%BA%D0%B8-%D0%B5-%D1%82%D0%BE%D0%BB%D0%BA%D0%BE%D0%B2%D0%B0-%D0%BD%D0%B5%D1%89%D0%B0%D1%81%D1%82%D0%B5%D0%BD-%D0%B7%D0%B0-%D0%BA%D0%BE%D0%BB%D0%BA%D0%BE%D1%82%D0%BE-%D1%81%D0%B5-%D0%BC%D0%B8%D1%81%D0%BB%D0%B8---%D0%BD%D0%B0%D0%B4-%D1%82%D0%B0%D0%B7%D0%B8-%D0%BC%D0%B8%D1%81%D1%8A%D0%BB-%D1%80%D0%B0%D0%B7%D1%81%D1%8A%D0%B6%D0%B4%D0%B0%D0%B2%D0%B0%D1%85%D0%B0-%D0%BA%D0%B0%D0%BD%D0%B4%D0%B8%D0%B4%D0%B0%D1%82-%D1%81%D1%82%D1%83%D0%B4%D0%B5%D0%BD-news832251.html", "text": "Кандидат-студенти са изтеглили вариант 3 на теста и на темата на есето - \"Всеки е толкова нещастен, за колкото се мисли\", която е от Сенека. Изтеглена е била и контролната тема - \"На света има само две трагедии - едната е да не получиш това, което искаш, а другата - да го получиш\", от Оскар Уайлд. Заместник-ректорът на Софийския университет проф.Ренета Божанкова е приветствала кандидатстудентите в най-стария български университет и им е пожелала спокойна работа, успешно представяне и сбъдване на мечтата да бъдат студенти в СУ. Доцент Бойко Пенчев е поздравил кандидат-студентите с техния първи ден в Алма матер и е изразил увереността си, че това е само началото на един важен етап от техния живот, в който ще търсят знанието и себе си. Всичко започва обаче с един обикновен изпит, който няма да бъде нито първият, нито последният. Той е призовал кандидатите да запазят спокойствие и да бъдат концентрирани, за да не съжаляват за допуснати грешки. С успешно издържан изпит по български език и литература кандидат-студентите могат да изберат специалностите: \"Философия\", \"Философия\" /на английски език/, \"Психология\", \"Социология\", \"Публична администрация\", \"Културология\", \"Библиотечно-информационни науки\", \"Публични информационни системи\", \"Комуникационен мениджмънт\", \"Педагогика\", \"Социални дейности\", \"Неформално образование\", \"Славянска филология\", \"Българска филология\", \"Балканистика\", \"Румънска филология\", \"Арменистика и кавказология\", \"Предучилищна и начална училищна педагогика\", \"Социална педагогика\", \"Специална педагогика\", \"Логопедия\", \"Физическо възпитание и спорт\". С изпит по български език и литература и с изпит по история на България бъдещите студенти могат да кандидатстват в специалността \"Право\" в СУ. С изпит по български език и литература и с изпит по английски, френски, немски или испански език може да се кандидатства за специалността \"Европеистика\", а с изпит по български език и литература и с изпит по английски, френски, немски, испански, италиански или руски език - в специалността \"Регионално развитие и политика\". В 12.00 часа във Факултета по начална и предучилищна педагогика на СУ ще започне конкурсният изпит за специалността \"Музикални медийни технологии и тонрежисура\". Кандидат-студентите, които са подали заявления за явяване на изпита днес, са 20. Изпитът е под формата на събеседване, на което кандидат-студентите представят портфолио с медийни реализации - аранжименти, звукозаписни проекти, рекламни клипове, ремикси и други. По време на събеседването се дискутира начинът на изработка, концепцията и изпълнението. В 12.00 часа е началото и на устният изпит за специалността \"Теология\". Кандидат-студентите, които са подали заявления за явяване на изпита днес, са 12. В 9.00 часа в зала 224 в Ректората на Софийския университет \"Св. Климент Охридски\" започна изпитът по български език и литература. Кандидат-студентите, подали заявление за явяване, са 1397. Председател на изпитната комисия е деканът на Факултета по славянски филологии доц.Бойко Пенчев, съобщиха от пресцентъра на висшето училище. Сподели:", "date": "2019.04.07", "title": "\"Всеки е толкова нещастен, за колкото се мисли\" - над тази мисъл разсъждаваха кандидат-студентите по литература"}
{"url": "https://pik.bg/%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BD%D0%B0-%D0%B8%D0%B7%D1%80%D0%B0%D0%B5%D0%BB-%D0%BE%D0%B1%D0%B5%D1%89%D0%B0-%D1%81%D0%BB%D0%B5%D0%B4-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B4%D0%B0-%D0%B0%D0%BD%D0%B5%D0%BA%D1%81%D0%B8%D1%80%D0%B0-%D1%81%D0%B5%D0%BB%D0%B8%D1%89%D0%B0%D1%82%D0%B0-%D0%B2-%D0%B7%D0%B0%D0%BF%D0%B0%D0%B4%D0%BD%D0%B8%D1%8F-%D0%B1%D1%80%D1%8F%D0%B3-news832177.html", "text": "Израелският премиер Бенямин Нетаняху обеща да анексира селищата в окупирания Западен бряг след предстоящите общи избори, предаде „Франс Прес”, цитирана от „Фокус”. \"Ще приложа правилото за суверенитета на Израел, но не правя разграничение между селище с блокове и изолирани селища,\" е казал той в интервю за телевизия Channel 12. Селищата, които се изграждат на земя, окупирана по време на Шестдневната война в 1967 година, се смятат за незаконни от международната общност и продължаващото им строителство е една от пречките за мира в района. Бележката на Нетаняху за анексирането идва само три дни преди общите избори, които трябва да се проведат на 9 април. Анализаторите го приемат като послание към десните избиратели, които не вярват в приложимостта на едно мирно споразумение с палестинците. В интервю от петък Нетаняху е заявил, че е предупредил Доналд Тръмп: „Няма да успеете да включите в бъдещ американски мирен план премахването дори на едно селище. Не трябва да се разрушават тези поселения“, са думите на Нетаняху от петък по израелската телевизия Channel 13. Очаква се Вашингтон да представи предложения за мир между израелците и палестинците след изборите във вторник, в които се предполага, че Нетаняху ще спечели пети мандат. На въпроса, дали е запознат с подробности от американския план, израелският премиер е отговорил, че е поставил въпроса за „постепенен пълен контрол над територията на запад от река Йордан“ като следващо обстоятелство, за да се развие в бъдеще мирната инициатива на САЩ. На Западния бряг живеят повече от 40 000 израелци, които са част от военната окупация на територията. Още 200 000 евреи живеят в окупирания източен Йерусалим, над който Израел вече притежава пълен суверенитет. След като Вашингтон в декември 2017 г. обяви спорния град Йерусалим за столица на Израел, палестинският президент Махмуд Абас прекъсна връзките си с Белия дом, тъй като според палестинските лидери пир това положение американското правителство повече не е в състояние на посредничи при мирните преговори между тях и израелската страна, макар че САЩ претендират за честност и почтеност на техния план. Сподели:", "date": "2019.04.07", "title": "Премиерът на Израел обеща след изборите да анексира селищата в Западния бряг"}
{"url": "https://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-%D1%81%D0%B8%D0%BD%D1%8A%D1%82-%D0%BD%D0%B0-%D0%B3%D1%8A%D0%BB%D1%8A%D0%B1%D0%B8%D0%BD-%D0%B1%D0%BE%D0%B5%D0%B2%D1%81%D0%BA%D0%B8-%D1%82%D1%80%D1%8A%D0%B3%D0%BD%D0%B0-%D0%BF%D0%BE-%D1%81%D1%82%D1%8A%D0%BF%D0%BA%D0%B8%D1%82%D0%B5-%D0%BD%D0%B0-%D0%B1%D0%B0%D1%89%D0%B0-%D1%81%D0%B8---%D0%B4%D1%80%D0%BE%D0%B3%D0%B0%D1%82%D0%B0-%D0%BE%D1%82%D0%BA%D1%80%D0%B8%D1%82%D0%B0-news832216.html", "text": "Пол Поевски бил задържан заедно с приятел. Кокаин, трева и амфетамини, скрити във фенерче, намерили полицаите при обиска в джипа му. По първоначална информация, Боевски-младши и партньорът му пласирали дрогата в заведение, съобщиха близки до разследването източници. Полицията тепърва ще разследва произхода на дрогата. Самият Гълъбин Боевски беше осъден през 2012 година на 9 години затвор в Бразилия за трафик на кокаин, скрит в куфар. Тогава той се защити, като заяви, че така го е купил, и не е имал представа, че в него има наркотици. В куфара му бяха намерени цели 9 кг. кокаин. Синът на известния бъларски щангист Гълъбин Боевски върви по пътя на баща си и може да се окаже със сериозни проблеми с правосъдието, ако се докаже, че има връзка с наркотиците, намерени в джип, в който се возил. Припомняме, че той беше арестуван и предстои да бъде установено каква е връзката му с дрогата, както ПИК съобщи. Пол Боевски не за първи път се замесва в проблеми с властите. Преди 11 години, когато беше приет в болница, след като се простреля в главата с внесен в училище газов пистолет, гръмна нечуван скандал. Момчето е проблемно от малко, а според хора от семейството, ситуацията излязла от контрол след проблемите на баща му с правосъдието. Затова той беше осъден на 9 години и 4 месеца затвор. Година по-късно Апелативният съд в Бразилия отказа да намали присъдата му. Две години по-късно обаче Боевски се оказа на свобода и се прибра в България с редовен полет. Той отказа да обясни как е бил освободен, но според слухове в ъндърграунда е станал защитен свидетел срещу наркобосове в Бразилия и така е откупил свободата си. След кратък престой у нас, той изчезна вдън земя и стана ясно, че е напуснал страната, а следите му вече се губят. Затова едва ли неговите връзки с наркобосове имат нещо общо с проблемите на сина му. Вероятно момчето само е избрало пътя на лесните пари, смятат близки на семейството. По думите им Пол от години не общувал с татко си, който има нова жена и две деца от нея. Сподели:", "date": "2019.04.07", "title": "ЕКСКЛУЗИВНО В ПИК: Синът на Гълъбин Боевски тръгна по стъпките на баща си - дрогата открита от полицаите в джипа на Пол като в куфарите на щангиста"}
{"url": "https://pik.bg/%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9-%D1%81-%D0%BE%D0%BF%D0%B8%D1%82-%D0%B4%D0%B0-%D1%81%D0%BF%D0%B0%D1%81%D0%B8-%D1%81%D0%B4%D0%B5%D0%BB%D0%BA%D0%B0%D1%82%D0%B0-%D1%81%D0%B8-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D0%B9%D0%BA%D0%B8-%D0%B8%D0%B4%D0%B5%D1%8F%D1%82%D0%B0-%D0%BD%D0%B0-%D0%B1%D0%BE%D1%80%D0%B8%D1%81-%D0%B4%D0%B6%D0%BE%D0%BD%D1%81%D1%8A%D0%BD-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82-news832175.html", "text": "Премиерът на Великобритания Тереза Мей се готви да предложи на Джереми Корбин сделка за плавен Брекзит, която да е законово обвързана с т. нар. „катинар на Борис“ (б.р. Борис Джонсън). Така ще бъде трудно на всеки следващ премиер, който е и евроскептик, да се отскубне от подобна сделка, след като тя напусне „Даунинг Стрийт” №10, пише в неделното си издание „Таймс”, цитирани от „Фокус”. В последен опит страната да напусне Европейския съюз още през тази година, екипът на Мей чертае планове как да създаде закон, който да е гаранция, че депутатите ще имат последната дума за окончателната сделка с Брюксел за Брекзит. Високопоставени личности от „Даунинг Стрийт” ще кажат на депутатите от торите, че те се изправят лице в лице с „абсолютния шанс“ или да приемат един ребрандиран митнически съюз с Брюксел, или „да изгубят Брекзит“. Междупартийните разговори, които започнаха в петък, осветлиха факта, че лейбъристите недоволстват от липсата на готовност от страна на Мей да пренапише политическата декларация с Брюксел, която на практика предлага карта на онова, което очаква Великобритания при Брекзит със сделка. Сподели:", "date": "2019.04.07", "title": "Тереза Мей с опит да спаси сделката си, използвайки идеята на Борис Джонсън за Брекзит"}
{"url": "https://pik.bg/%D1%80%D0%B0%D0%B7%D0%BA%D1%80%D0%B8%D1%85%D0%B0-%D1%80%D1%83%D1%81%D0%BA%D0%BE-%D0%B2%D0%BB%D0%B8%D1%8F%D0%BD%D0%B8%D0%B5-%D0%B2-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8%D1%8F-%D0%B1%D1%83%D0%BD%D0%B4%D0%B5%D1%81%D1%82%D0%B0%D0%B3-news832142.html", "text": "Руски стратези са опитвали целенасочено да подкрепят депутат в Бундестага от \"Алтернатива на Германия\", за да упражнят влияние върху политиката на Федералната република. Това показва разследване на британски, германски и италиански медии за връзки между европейски политически сили с Кремъл. В Берлин отдавна се подозират тесни контакти между Москва и \"Алтернатива за Германия\", но досега липсваха доказателства, предава БНТ. Маркус Фронмайер, 28-годишният депутат в Бундестага, е попаднал в радара на руски държавни представители по време последната изборна кампания във Федералната република. Това доказва имейл, открит от европейските разследващи журналисти, сред които и германските редакции на обществената телевизия ZDF и \"Шпигел\". В текста се твърди, че Маркус Фронмайер е под абсолютен руски контрол и че с негово съдействие може да бъде създадена неправителствена организация, чрез която да се прокарва проруска логика и аргументи. Авторът на имейла е депутът в Държавната дума на Русия Пьотър Премияк, който потвърждава, че електронното писмо е от него. Депутатът от \"Алтернатива за Германия\" обаче определя разкритието като \"лудост\" и подчертава, че се е явил на изборите, за да отстоява германските интереси. Честите му пътувания до Москва и проруските му тези са отдавна известен факт. Политически Берлин е алармиран. Въз основа на разследването социалдемократите в Германия намират потвърждение на подозрението, че \"Алтернатива за Германия\" е \"васал на трета сила и не отстоява германските интереси\". В редиците на консерваторите резултатът от разследването се приема като знак за тревога преди евровота. Сподели:", "date": "2019.04.07", "title": "Разкриха руско влияние в германския Бундестаг"}
{"url": "https://pik.bg/%D1%88%D0%BE%D1%84%D1%8C%D0%BE%D1%80%D1%8A%D1%82-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0%D0%BB-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D1%82%D0%B0-%D1%81-%D0%BF%D1%80%D0%B5%D0%BE%D0%B1%D1%8A%D1%80%D0%BD%D0%B0%D1%82-%D1%82%D0%B8%D1%80-%D0%BD%D0%B0-%E2%80%9E%D1%85%D0%B5%D0%BC%D1%83%D1%81%E2%80%9D-%D0%BE%D0%BF%D0%B8%D1%82%D0%B0%D1%85-%D0%B4%D0%B0-%D0%B2%D0%BB%D1%8F%D0%B7%D0%B0-%D0%B2-%D0%B1%D0%B5%D0%BD%D0%B7%D0%B8%D0%BD%D0%BE%D1%81%D1%82%D0%B0-news832246.html", "text": "Димитър шофьорът на лекия автомобил, който по първоначални данни, е предизвикал катастрофата в района на 44-ия км на автомагистрала „Хемус“, в платното посока Варна (след тунелите) при която се преобърна ТИР, коментира пред Нова телевизия ситуацията. „Задминах два ТИР-а – разказва Димитър. - Завивах към безниностанцията. Намалявам, защото не мога да вляза с 60 км в безниностанцията, и ме бутнаха. След това ТИР-а се обърна. Не знам как успях да спра. Дойде ми като гръм. Не очаквах, че ще се движат толкова бързо”. Сподели:", "date": "2019.04.07", "title": "Шофьорът, предизвикал катастрофата с преобърнат ТИР на „Хемус”: Опитах да вляза в бензиностанцията и тогава камионът ме удари"}
{"url": "https://pik.bg/%D0%B1%D0%B5%D0%B1%D0%B5%D1%82%D0%B0%D1%82%D0%B0-%D0%BA%D0%B0%D1%82%D0%B5%D0%B3%D0%BE%D1%80%D0%B8%D1%87%D0%BD%D0%BE-%D1%80%D0%B0%D0%B7%D0%BB%D0%B8%D1%87%D0%B0%D0%B2%D0%B0%D1%82-%D0%B4%D0%BE%D0%B1%D1%80%D0%BE%D1%82%D0%BE-%D0%BE%D1%82-%D0%B7%D0%BB%D0%BE%D1%82%D0%BE-news832172.html", "text": "Философи и психолози от векове проповядват, че децата се раждат „чисти листове” и че ролята на родителите и обществото е да ги научи на разликата между добри и лоши неща. Все повече учени обаче са на различно мнение. Според тях бебетата всъщност се раждат с напълно завършен морал и, докато възпитателите могат да доразвият системата им от вярвания и убеждения, те не я създават. Научен екип от университета Йейл разказа пред „Си Ен Ен” за новите си експерименти, които потвърждават това, съобщи „Обекти”. Д-р Карън Уин и екипът й проучват умовете и поведението на бебетата от десетилетия. Преди осем години те започват серия проучвания на деца под 24-месечна възраст, за да разберат доколко те разпознават разликата между добро и лошо поведение. Първият тест в експериментите им е най-простият. Показвате на бебето пример за добро поведение и пример за лошо и го оставяте да реши какво харесва. Учените започват това упражнение с куклен театър, в който сива котка се опитва да отвори голяма пластмасова кутия. Тя опитва ли, опитва, но просто не може да вдигне капака докрай. Тогава идва зайче в зелена тениска и й помага. След това сценарият се повтаря, но този път зайче в оранжева тениска тръшва капака на кутията и избягва. Зеленото зайче е доброто, а оранжевото – злото. След това на бебето се показват двете зайчета от представлението. Член на научния екип, който не знае кое е било лошото зайче и кое – доброто, подава едновременно и двете на детето. Майка му, която трябва да присъства, затваря очи, за да не влияе по никакъв начин на бебето си. Цветовете на тениските също се сменят често, за да се избегне вероятността малките просто да предпочитат някоя багра. Кое зайче избират децата? Над 80% от бебетата показват ясно предпочитание към доброто зайче – или като посягат към него, или като го гледат внимателно. При тримесечните деца процентът се увеличава до 87%. Какво ни казва това? Още преди да могат да ходят или говорят, малките чудесно преценяват доброто или лошото поведение на другите, което не ги засяга пряко. Според психолога Пол Блум от Йейл това е ясен знак, че те се раждат със завършено чувство за справедливост. За съжаление, вроденият ни морал не е съвършен. Блум пише: „Ние сме по природа безразлични, дори враждебни към непознатите; клоним към ограничеността и предразсъдъците. Някои от инстинктивните ни емоционални реакции, най-вече отвращението, ни карат да вършим ужасни неща, включително геноцид.” Затова ролята на родителите и възпитателите е да преодолеят тези ограничения и да доразвият моралните устои, които вече съществуват в мозъците на бебетата. Сподели:", "date": "2019.04.07", "title": "Бебетата категорично различават доброто от злото"}
{"url": "https://pik.bg/%D0%BD%D0%B5%D1%80%D0%B0%D0%B7%D0%BA%D1%80%D0%B8%D1%82%D0%BE-%D0%BF%D0%BE%D0%BA%D1%83%D1%88%D0%B5%D0%BD%D0%B8%D0%B5-%D0%BC%D0%BB%D0%B5%D1%87%D0%B5%D0%BD-%D0%B1%D0%BE%D1%81-%D0%BE%D1%87%D0%B8%D1%81%D1%82%D0%B5%D0%BD-%D1%81%D1%8A%D1%81-7-%D0%BA%D1%83%D1%80%D1%88%D1%83%D0%BC%D0%B0---%D1%83%D0%B1%D0%B8%D1%82%D0%B8%D1%8F%D1%82-%D0%BF%D1%80%D0%B5%D0%B4%D0%B8-%D0%B3%D0%BE%D0%B4%D0%B8%D0%BD%D0%B0-%D0%BF%D0%B5%D1%82%D1%8A%D1%80-%D1%85%D1%80%D0%B8%D1%81%D1%82%D0%BE%D0%B2-news832071.html", "text": "Със седем куршума е надупчен смъртоносно 42-годишният млечен бос Слави Славов, изпълнителен директор на фирма \"Млекимекс\" и общински съветник в град Елена. Бруталното убийство от засада остава неразкрито и до днес - 18 години по-късно. Една от основните версии на разследването била, че покушението е свързано с борба за територии в млечния бранш. Като евентуален поръчител се завъртяло името на друг мастит бизнесмен от този сектор - Петър Христов от Велико Търново. Тогава той отхвърля публично тази версия и заявява: \"Със Слави бяхме добри приятели, лека му пръст на момчето. Според мен ударът не идва от нашия бизнес. Причините за убийството трябва да се търсят извън млечния бизнес.\" Въпреки дългото разследване и криминалистите не намират доказателства в подкрепа на тази версия. Самият Петър Христов пък е ликвидиран от неизвестен килър в София в началото на 2018 г., припомня столичен всекидневник. Бруталният разстрел на общинския съветник от СДС Слави Славов хвърля в шок жителите на планинския град. \"Последно сбогом, скъпи приятелю\", \"Прекланяме се пред паметта на приятеля и благодетеля Слави Христов Славов\". Из цяла Елена са разлепени некролозите на убития собственик на мандрата в града. Подписани са от близките, кметството, политическите сили в града, от гражданското обединение \"Елена в XXI век\". \"Потресени сме. Доскоро си мислехме, че бурята от убийства ни е отминала. В Елена дори не заключвахме вратите. За убийства, грабежи и насилия научавахме само от вестниците, виждахме ги единствено по телевизията\", разказват от персонала на механа \"Трухчев\" дни след покушението срещу общинския съветник. В нея на 19 декември 2000 г. за последно видели жив 42-годишния Слави Славов. Той вечерял с двама приятели. Те не били местни, но са идвали и преди в заведението със Славов. От механата бизнесменът си тръгнал малко преди 21 часа. Както всяка вечер, паркирал джипа си на ул. \"Теменуга\", на около 10-ина метра от входа на блока, в който живеел със семейството си. На пресечката, встрани от главната улица, било тъмно, нямало улично осветление, както в по-голямата част от града по това време. Изведнъж проехтели изстрели. Съседка се показала на балкона и видяла мъж да лежи на улицата. Жената посегнала да запали лампата, но гърмежите продължили. Изплашена, тя се скрила. На другия ден свидетелката на убийството събрала багажа си и с децата си се изнесла от града. Пред ченгета заявила, че в тъмното не е видяла стрелците. При аутопсията от мъртвия са извадени два куршума от главата и пет от тялото. Според ченгета Славов вероятно е слязъл от джипа и е видял убиеца си. Побягнал по улицата. Не е тръгнал към дома си, защото убиецът му е препречил пътя. Славов тичал по улицата, за да се спаси, но куршумите на килъра го застигнали. Според следователите оръжието не било използвано до този момент, след като стрелецът е допуснал гилзите да останат на улицата. Три от тях били намерени при огледа. Стреляно е с 9-милиметрови куршуми, най-вероятно от пистолет \"Макаров\". Полицията пристигнала малко след разстрела, но убиецът вече се бил измъкнал от града. За престъпника това не било проблем, тъй като не били блокирани четирите изхода на Елена. Абсолютно безсмислено с кордон била отцепена мандрата на убития, все едно стрелецът ще потърси убежище в нея, разказват по-късно съдружници на ликвидирания Славов. По думите им още по-любителски бил полицейският оглед на местопрестъплението. Разследващите пушели, докато търсели улики в уличката, и хвърляли фасове навсякъде. Три дни преди да бъде убит, Славов се върнал от Германия. Оттам купил части за нова поточна линия в мандрата. Служители свидетелстват, че бил в добро настроение, подготвял новогодишен банкет на фирмата. Местни хора описват Слави Славов като най-големия дарител в Елена, спонсор на обществените прояви, благодетел на дома за сираци, заместник-председател на гражданския комитет \"Елена в XXI век\", съветник от СДС. През последните години бизнесменът и неговите съдружници били сред най-големите донори на СДС. В Елена възходът и смъртта на Слави Славов били необясними за местните хора. Само до преди 3-4 години той бил редови икономист. Възпитаникът на свищовския икономически институт до 1997 г. не проявявал никакъв интерес към млечното производство. Работел като началник отдел \"Пласмент\" в битовия комбинат и в текстилната фабрика в Елена. Най-високият пост, до който се издигнал, бил заместник-директор на фабриката. В частния бизнес навлязъл след 1995 година. Поканен бил за съдружник от свой братовчед, който се занимавал с внос и опаковане на малки разфасовки захар и други храни. Заедно с партньори Славов регистрирал няколко фирми. През март 1997 г. бизнесмените станали собственици на обявената в несъстоятелност мандра \"Млекимекс\" в Елена. Вложили в нея над 700 хил. долара от банкови кредити и само за няколко години се наредили сред млечните босове в района. Мандрата в Елена под управлението на Славов изградила широка мрежа от изкупвателни пунктове. През последната година синият общински съветник и съдружниците му станали собственици на още две млекопреработвателни предприятия - мандрите в Омуртаг и Русе. След убийството бизнес партньорите обяснили, че смъртта на съдружника им нямало да промени структурата на компанията им. Твърдели, че дяловете на Славов щели да получат наследниците му. Партньорите на застреляния отхвърляли публично версията, че във физическото отстраняване на Слави може да се търси мотив за превземане на фирмата отвътре. Те отрекли и хипотезата, че Славов е убит заради неуредени сметки при сделки с внос на продукти от Украйна. Напрежение има сред млекарите по времето, когато е убит Слави Славов. Нароилите се мандри воюват за изкупуването на всеки литър мляко. Този печеливш бизнес според местните хора се държи от лица, излезли от бившите силови групировки. Битката за млякото започва през 1998 г. Два пъти тогава са взривени коли на мандрата в с. Ново село. Престъпниците не са открити. През есента на следващата година е нападната кола на млекари от гр. Бяла черква. Те били предупредени да не изкупуват от района на с. Бреговица. По-късно става ясно, че е станала грешка. Трябвало да бъдат заплашени изкупвачи на мандрата в Ново село. Няколко седмици по-късно джипове със софийска регистрация спират пред въпросната мандра и разчистват силово сметките си със собствениците. Сподели:", "date": "2019.04.07", "title": "НЕРАЗКРИТО ПОКУШЕНИЕ: Млечен бос очистен със 7 куршума - убитият преди година Петър Христов заподозрян за поръчката"}
{"url": "https://pik.bg/%D0%BB%D0%B8%D0%B1%D0%B8%D0%B9%D1%81%D0%BA%D0%B8%D1%8F%D1%82-%D0%BF%D1%80%D0%B5%D0%BC%D0%B8%D0%B5%D1%80-%D0%BE%D0%B1%D0%B2%D0%B8%D0%BD%D0%B8-%D0%BF%D1%80%D0%BE%D1%82%D0%B8%D0%B2%D0%BD%D0%B8%D0%BA%D0%B0-%D1%81%D0%B8-%D0%B7%D0%B0-%D0%B8%D0%B7%D0%BC%D1%8F%D0%BD%D0%B0-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D1%85%D0%B0%D1%84%D1%82%D0%B0%D1%80-%D0%BF%D1%80%D0%B5%D0%B4%D0%BF%D1%80%D0%B8%D0%B5-%D0%BE%D1%84%D0%B0%D0%BD%D0%B7%D0%B8%D0%B2%D0%B0-%D1%81%D1%80%D0%B5%D1%89%D1%83-news832173.html", "text": "AFP,цитирана от \"Фокус\". В телевизионно обръщение към нацията Фаиз Сарадж предупреди за „война без победител“, предава Той е казал: \"Протегнахме ръцете си за мир, но след като той предприе тази агресия, не може да очаква нищо друго освен сила и твърдост“ Привържениците на Хафтар забавиха настъплението си благодарение на Правителството за национално съгласие (ПНС) на Сарадж, което е в Триполи. За първи път сили, подкрепяни от ПНС, предприе въздушни удари по-рано в събота по самопровъзгласилата се Либийска национална армия (ЛНА), която се е разположила на 50 километра южно от Триполи. Въздушните удари разпалиха в събота сражения между двете военни групи въпреки предупрежденията на международната общност да не се предприема военна офанзива. Няколко Европейски външни министри предупредиха Хафтар да спре всяко бъдещо военно действие. Френският Жан-Ив Льо Дриан: „няма да има военна победа“. Германският Хайко Маас: „ще се окаже натиск срещу всички актьори в Либия, особено на генерал Хафтар“. Същата позиция заема и СС на ООН, който в петък имаше извънредно заседание, свикано по спешност и проведено при затворени врати. Поне една въоръжена група от Мисрата, която е лоялна предимно на подкрепяното от ООН правителство, в събота пристигна в източните части на Триполи, както съобщава журналист от AFP. Жителите на Триполи вече изразиха тревогата си и започнаха да се запасяват с храна и бензин.В събота се образуваха огромни опашки пред бензиностанции и супермаркетите. Силите на Хафтар бяха отблъснати на няколко километра в петък вечерта, след като за кратко време държаха контрола над международното летище в Триполи, което беше съборено през 2014 г. Те бяха отблъснати и от ключов пункт в западната част на либийската столица, по-малко от 24 часа след като го бяха завладели при офанзивата си срещу Триполи. - В ООН 'са готови за разговори Последното засилване на напрежението в съсипаната от конфликти страна идват само няколко дни преди подкрепяната от ООН конференция, която цели да обедини противниците в Либия и да трасира пътя им към избори. В събота Сергей Лавров заяви: \"Либийците сами трябва да решат бъдещето си \" , като проведат „инклузивен“ диалог. „Без изкуствени фурми, които някои се опитват да хвърлят по тях“, е казал той по време на визитата си в Кайро. Въпреки събитията в Триполи пратеникът на ООН Гасан Салам настоява на 14-16 април да се състоят планираните разговори. Сподели:", "date": "2019.04.07", "title": "Либийският премиер обвини противника си за измяна, след като Хафтар предприе офанзива срещу Триполи"}
{"url": "https://pik.bg/%D1%87%D0%B5%D1%81%D1%82%D0%B8%D1%82%D0%BE-%D0%B4%D0%B6%D0%B0%D0%B7-%D0%BF%D1%80%D0%B8%D0%BC%D0%B0%D1%82%D0%B0-%D0%BA%D0%B0%D0%BC%D0%B5%D0%BB%D0%B8%D1%8F-%D1%82%D0%BE%D0%B4%D0%BE%D1%80%D0%BE%D0%B2%D0%B0-%D0%BE%D0%B6%D0%B5%D0%BD%D0%B8-%D0%B2-%D0%B1%D0%B5%D1%80%D0%BB%D0%B8%D0%BD-%D0%B8-%D0%B4%D1%80%D1%83%D0%B3%D0%B0%D1%82%D0%B0-%D1%81%D0%B8-%D0%B4%D1%8A%D1%89%D0%B5%D1%80%D1%8F-news832109.html", "text": "Джаз примата Камелия Тодорова оженила в Берлин и другата си дъщеря – Мириам, похвали се пред „Телеграф“ самата тя. Тържеството е било в петък вечерта в много тесен кръг. Дори не е присъствала и по-голямата й дъщеря Рейчъл, която снима клип по същото време. Камелия Тодорова дори не е знаела, че отива на сватба. Певицата имала няколко свободни дни и решила да отиде и да се види с Мириам. „Когато ме взеха от летището, нейният приятел ме изненада, като каза, че отиват да подпишат“, споделя Камелия. Сватбата е само три месеца преди звездата да стане баба и точно толкова откакто празнува 65-годишния си юбилей. Мириам – Ребека Тодорова очаква своя наследник през юли. Тя е с гаджето си от осем години, но след като разбрали, че е бременна, решили да се сгодят, а ето че вече и сватбата е факт. Сподели:", "date": "2019.04.07", "title": "ЧЕСТИТО: Джаз примата Камелия Тодорова ожени в Берлин и другата си дъщеря"}
{"url": "https://pik.bg/%D0%B4%D0%B0%D0%B2%D0%B0%D1%82-25-%D0%BC%D0%BB%D0%BD-%D0%B5%D0%B2%D1%80%D0%BE-%D0%B7%D0%B0-%D0%B2%D1%8A%D0%B7%D1%81%D1%82%D0%B0%D0%BD%D0%BE%D0%B2%D1%8F%D0%B2%D0%B0%D0%BD%D0%B5-%D0%BD%D0%B0-%D0%BC%D0%B0%D0%BD%D0%B0%D1%81%D1%82%D0%B8%D1%80%D0%B8-%D0%B8-%D1%86%D1%8A%D1%80%D0%BA%D0%BE%D0%B2%D0%BD%D0%B8-%D1%85%D1%80%D0%B0%D0%BC%D0%BE%D0%B2%D0%B5-news832124.html", "text": "На 25 млн. евро възлиза стойността на проектите за възстановяване на манастири и църковни храмове, които в момента се реализират по Програмата за развитие на селските райони (2014-2020). Това съобщи министърът на земеделието, храните и горите Румен Порожанов, който присъства на освещаването на възстановения по програмата ранносредновековен манастир „Св. Четирийсет мъченици“ в трънското село Лева река. Министърът каза, че предстои отварянето на втория прием, който ще е за около 15 млн. евро. Ще бъдат подпомагани основно паметници на културата независимо дали са от национално или местно значение, като и вторият прием ще бъде съобразен с изискванията на Св. синод по отношение на това къде да се даде приоритет, предава БНР. Паметниците на културата преминават през специален режим на одобрение на проектите и на плащане, което забавя процеса, каза още Порожанов. Водосветът на изцяло обновения манастир в Лева река извърши Белоградчишкият епископ Поликарп, а сред гостите бяха областният управител на Перник Ирена Соколова и кметове на общините в област Перник. В рамките на реализирания проект е наново съградена манастирската сграда, която е точно копие на напълно разрушените преди години манастирски конаци. Сподели:", "date": "2019.04.07", "title": "Дават 25 млн. евро за възстановяване на манастири и църковни храмове"}
{"url": "https://pik.bg/%D0%B7%D0%BE%D0%B4%D0%B8%D0%B8%D1%82%D0%B5-%D0%BA%D0%BE%D0%B8%D1%82%D0%BE-%D0%B2%D0%B8%D0%BD%D0%B0%D0%B3%D0%B8-%D0%BE%D0%B1%D0%B8%D1%87%D0%B0%D1%82-%D1%82%D0%BE%D0%B7%D0%B8-%D0%BA%D0%BE%D0%B3%D0%BE%D1%82%D0%BE-%D0%BD%D0%B5-%D0%BC%D0%BE%D0%B3%D0%B0%D1%82-%D0%B4%D0%B0-%D0%B8%D0%BC%D0%B0%D1%82-news832121.html", "text": "Истина е, че не избираме в кого да се влюбим, но някои от зодиакалните знаци винаги избират човек, който в момента е зает, или просто не е подходящ за тях и не биха си паснали с него, пише тийнпроблем.нет. Ето и кои са тези зодии. Овен Най-страстните сред огнените знаци! Родени за лидери, изпълнени с кураж, увереност, разчитат на себе си. Смели са, силни и рискуват, за да получат това, което искат. Трудно се предават, затова винаги преследват нещо, дори то да е невъзможно. Ако някой не отвръща на любовта им, те не могат да го приемат и се опитват всячески да влязат под кожата на този човек. Мислят, че могат да го спасят от проблемите му с подкрепата и любовта си, и че така той ще се влюби в тях. Скорпион Едни от най-напрегнатите и крайни зодиакални знаци. Упорити са и доста амбициозни. Не познават думата \"отказ\", винаги преследват целите си и се борят до край. Понякога, ако не печелят и не получават това, което искат, стават като обсебени от него - не намират покой, докато не го получат. Така се борят и за човек, в когото са влюбени, дори той да не отвръща на чувствата им. Не могат да повярват, че някой не проявява интерес към тях, опитват да спечелят симпатиите му по всякакъв начин, дори това да им коства много усилия. Стрелец И те са огнени знаци, като Овните. Приключенци са, обичат да изследват, да анализират. Доверяват се на инстинктите си, преживели са и са видяли много неща, затова сякаш стават безстрашни. Най-много от всички зодии вярват, че няма невъзможни неща. Огромни оптимисти са и вярват, че могат да постигнат всичко. Дори някой да не ги харесва, те смятат, че могат да го накарат да се влюби в тях. Често си падат по хора, които едва ли могат да спечелят, дори по знаменитости. Живеят във фанатзиите си. Риби Много креативни водни знаци. Те са мили, нежни, мъдри. Проявават съчувствие и разбиране. Но си живеят в техен собствен свят, често летят из облаците и не виждат каква е действителността. Мечтаят да избягат от реалността, от ежедневните задачи, затова потъват в мечти и си мислят, че могат с вълшебна пръчица да постигнат всичко. Не понасят самотата, затова преследват обекта на желанията си до последно, дори когато той отдавна е казал, че не проявява интерес. Рибите копнеят за истинска любов и се отчайват, когато някой ги отхвърли. Телец Практични, земни хора. Телците са много лоялни и на тях може да се разчита. Силно желаят да бъдат обичани, да намерят човек, с когото могат да станат истински близки, да си помагат. Но пък са и изключителни инати. Свикнали са винаги да става това, което са планирали, да получават това, което искат. Не могат да приемат, че някой отхвърля любовта им, опитват всячески да съблазнят човека, в когото са се влюбили. Искат да знаят, че поне са опитали. Сподели:", "date": "2019.04.07", "title": "Зодиите, които винаги обичат този, когото не могат да имат"}
{"url": "https://pik.bg/%D0%BF%D0%BE%D0%BB%D1%81%D0%BA%D0%B0%D1%82%D0%B0-%D0%BE%D0%BF%D0%BE%D0%B7%D0%B8%D1%86%D0%B8%D1%8F-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0-%D1%87%D0%B5-%D0%B2%D0%BB%D0%B0%D1%81%D1%82%D1%82%D0%B0-%D0%BC%D0%BE%D0%B6%D0%B5-%D0%B4%D0%B0-%D0%B8%D0%B7%D0%B2%D0%B0%D0%B4%D0%B8-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%BE%D1%82-%D0%B5%D1%81-news832123.html", "text": "Най-голямата опозиционна коалиция в Полша започна днес своята кампания за изборите за Европейски парламент следващия месец, като предупреди, че управляващата евроскептична партия \"Право и справедливост\" може в крайна сметка да извади страната от Европейския съюз, предаде Ройтерс. Повечето поляци подкрепят оставането в ЕС, а \"Право и справедливост\" никога не е призовавала за излизане на Полша от общността. Според опозицията обаче острата реторика на партията срещу ЕС и поредицата спорове с Брюксел правят евентуално излизане на Полша по-близко. Лидерите на опозиционната Европейска коалиция заявиха, че гласуването за Европейски парламент през май представлява сериозен избор за бъдещето на страната. \"Предстои голям избор: или силна, богата, демократична Полша в силна Европа, или това, което виждаме днес - партийна държава, която е напът да напусне ЕС\", каза Гжегож Схетина, който оглавява центристката партия \"Гражданска платформа\", участваща в Европейската коалиция. \"Предстоят ни избори за Европейски парламент, които са най-важните избори от 1989 г. Сега залогът е още по-голям\", каза той на конференция на опозиционната коалиция, имайки предвид изборите преди 30 години, белязали връщането на демокрацията. Проучване на общественото мнение този месец показа, че 88 процента от поляците биха гласували против излизане от ЕС, ако в Полша бъде произведен референдум като този във Великобритания за членството в общността. Социологически данни прогнозират подкрепа от 39 процента за \"Право и справедливост\" на европейските избори срещу 36,5 процента за Европейската коалиция. Сподели:", "date": "2019.04.07", "title": "Полската опозиция предупреждава, че властта може да извади страната от ЕС"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv-%D0%B5%D0%B2%D1%80%D0%BE%D0%BF%D0%B0-%D0%BD%D0%B8-%D1%87%D1%83%D0%B2%D0%B0---%D1%82%D0%BE%D0%B2%D0%B0-%D0%B5-%D1%81%D0%BB%D0%BE%D0%B3%D0%B0%D0%BD%D1%8A%D1%82-%D0%BD%D0%B0-%D0%B3%D0%B5%D1%80%D0%B1-%D0%B7%D0%B0-%D0%B5%D0%B2%D1%80%D0%BE%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%BE%D0%B1%D0%BD%D0%BE%D0%B2%D0%B5%D0%BD%D0%B0-news832218.html", "text": "\"Ще покажем какво направи България по време на европредседателството, министър-председателят Бойко Борисов, министрите, парламента, както и евродепутатите ни по време на последния мандат на ЕП\", каза зам.-председателя на ГЕРБ и председател на Националния предизборен щаб на партията Цветан Цветанов на представянето. Той отчете първо успехите на еврокомисаря Мария Габриел в сферата на цифровизацията. \"Тя извоюва доверие да покрива сериозни досиета, които са свързани с визовата либерализация на държави извън ЕС. Възлагаха й сериозно доклади и тя има безупречна реализация като евродепутат и България бе чувана в ЕС благодарение на нея. Неслучайно получи и приза за политик на ЕП, както и приз за развитие\", напомни зам.-председателят на ГЕРБ. \"Европа чува хората, които имат какво да кажат, които имат ясна представа накъде да вървят като национална икономика и като обединена Европа“, заяви Герджиков. Той изтъкна, че с този слоган от ГЕРБ искат да кажат, че само подкрепяйки силната листа на партията може да се гарантира, че България ще бъде важна част от европейския дневен ред. Миналата неделя партията представи и листата си за предстоящия евровот. Водач е сегашният еврокомисар на България Мария Неделчева-Габриел. На второ място в листата е Андрей Ковачев. Следват Андрей Новаков, Ева Майдел, Асим Адемов, Александър Йорданов, Лиляна Павлова, Емил Радев. По традицията ГЕРБ се регистрираха и първи за предстоящите избори в ЦИК, което стана в петък сутринта, както първо ПИК TV ви показа на живо. \"Европа ни чува“– това е слогаът на ГЕРБ за предстоящата предизборна кампания за евровота. Соъбщи го председателят на Столичния общински съвет Елен Герджиков. Сподели:", "date": "2019.04.07", "title": "ПЪРВО В ПИК TV: \"Европа ни чува\" - това е слоганът на ГЕРБ за евроизборите (ОБНОВЕНА)"}
{"url": "https://pik.bg/%D0%BE%D1%82-%D0%BF%D1%8A%D1%80%D0%B2%D0%BE-%D0%BB%D0%B8%D1%86%D0%B5-%D1%81%D0%B8%D0%BD%D1%8A%D1%82-%D0%BD%D0%B0-%D0%B1%D0%BE%D0%B3%D0%B4%D0%B0%D0%BD%D0%B0-%D0%BA%D0%B0%D1%80%D0%B0%D0%B4%D0%BE%D1%87%D0%B5%D0%B2%D0%B0-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D0%B2%D1%80%D1%8A%D0%B7%D0%BA%D0%B0%D1%82%D0%B0-%D1%81%D1%8A%D1%81-%D0%B7%D0%B2%D0%B5%D0%B7%D0%B4%D0%BD%D0%B0%D1%82%D0%B0-%D1%81%D0%B8-%D0%BC%D0%B0%D0%B9%D0%BA%D0%B0---%D0%B4-news832008.html", "text": "Синът на Богдана Карадочева Лъчезар Аврамов направи режисьорския си дебют с лентата „Снимка с Юки”. Пред сутрешния блок на Нова телевизия Аврамов говори за работата си с боксовата легенда Серафим Тодоров и участвалия в „Оскар”-овия „Зелена книга” Димитър Маринов и за това как е израснал край легендарната си майка. „Само мога да съм горд, че ме свързват с Богдана Карадочева – признава Лъчезар Аврамов. – Иначе съм щастлив, че след няколко години работа, най-накрая филмът „Снимка с Юки” се появи по кината. Беше едно страхотно приключение. С боксовата легенда Серафим Тодоров работихме страшно много. С дни. Наистина направи страхотна роля. С Димитър Маринов работихме преди снимките на „Зелена книга”. Той също бе невероятен. В работен план досега най-сериозното ми нещо и предизвикателство е „Снимка с Юки”. Горд съм, че успях да изнеса и приключа този проект”. Аврамов се връща към детството си. „Винаги ме е влечала музиката, но се отказах, защото не исках да пипам това нещо с ръчичките си и някак да го мърся – признава той. - Така в един момент се насочих към ВИТИЗ. Музиката ми остава за удоволствие и разтоварване. Много слушам. Свиря си само за удоволствие. Когато се събираме по купони, това го правя с огромно удоволствие”. Лъчезар Аврамов говори и за майка си. „Напоследък майка ми малко се е поизморила от музика и напълно я разбирам – коментира той. -  Навремето наистина беше страшно. Концерт след концерт и по няколко за ден. Тя е невероятен професионалист. Бе и прекрасна майка. Страшно много пътуваше. Особено по скандинавските страни. Много й се налагаше да отсъства. Баба ми се грижеше за мен. Винаги много сме се разбирали и подкрепяли.  Майка ми не държеше на оценките ми в училище, а да съм адекватен на ситуацията. Да чета книги, да се науча да се храня правилно. Винаги ме е подкрепяла. За музиката направо си ми каза: „Остави, това е недостойна професия”. Честно казано, никога не ъм се чувствал на втори план. Винаги съм бил близо и съпричастен със ставащото около нея. Пътувал съм с нея много. Звучи романтично, но си е тежко. Имам много спомени от море, планини, събирания у дома. Всеки ден е имало купон. Събиране, пеене. Страхотно е да израснеш в една безгрижна, артистична среда. Изключително съм й благодарен за това. Майка ми и Стефан Димитров бяха едни от емблемите на прехода. Помня го. Тогава бе най-големият купон, въпреки че се клатеше държавата, рухваше режима. При режима на тока тук бе пълно с хора, стояхме на свещи и играехме на асоциация. Бе невероятно”. Лъчезар Аврамов признава и за какво най-много се кара с майка си. „Страшно много се караме с нея за политика – признава синът на Богдана Карадочева. - Майка ми е невероятен идеалист. Вярва безусловно. Това я прави толкова сляпа, че не приема нищо. Нонстоп спорим за политика.Ако кажа нещо срещу някой от нейните любимци, ще ме утрепе”. Синът на Богдана Карадочева не пести суперлативи за това, което прави майка му. „Тя е изключителна, поразителна певица – казва Лъчезар Аврамов. - Такива не се раждат често. Феноменален глас, и две мнения няма как да има. Аз съм наистина много искрен почитател на всичко, което тя е изпяла. Искрено ме вълнува, знам всичките й песни наизуст. Наясно съм какво и защо вълнуван те всички нейни почитатели. Тя се е родила с поразителен талант. Да изнесеш обаче всичко това с такова достойнство, с каквото го е направила тя е феноменално. Дай Боже всеки му такъв живот. Нито една негативна емоция не съм изпитал около славата й. Надявам се след 10 години да продължа да работя с такава скорост, с каквато го правя в момента”. Сподели:", "date": "2019.04.07", "title": "ОТ ПЪРВО ЛИЦЕ: Синът на Богдана Карадочева проговори за връзката със звездната си майка - двамата се карат непрекъснато за..."}
{"url": "https://pik.bg/%D1%81%D0%B5%D0%BD%D0%B7%D0%B0%D1%86%D0%B8%D0%BE%D0%BD%D0%BD%D0%B0-%D0%B2%D0%B5%D1%80%D1%81%D0%B8%D1%8F-%D1%80%D1%83%D1%81%D0%B8%D1%8F-%D0%BF%D1%80%D0%BE%D0%B8%D0%B7%D0%B2%D0%B5%D0%B6%D0%B4%D0%B0-%D1%81%D1%83%D0%BF%D0%B5%D1%80-%D0%B2%D0%BE%D0%B9%D0%BD%D0%B8%D1%86%D0%B8-%D0%B2%D0%BB%D0%B0%D0%B4%D0%B5%D0%B5%D1%89%D0%B8-%D1%82%D0%B5%D0%BB%D0%B5%D0%BF%D0%B0%D1%82%D0%B8%D1%8F-news832106.html", "text": "Наскоро публикация от руски военен журнал, дело на Министерството на отбраната на Русия, изплува в мрежите и предизвика реакции, вариращи от страхопочитание до присмех. Става дума за документ, който описва супер войници, които владеят древните тайни на \"военната парапсихология\". Първоначално новината бе отразена от руската агенция RBC, като публикацията е със заглавието \"Супер войниците на бъдещите войни\". Звучи обещаващо... В документа се разказва за паранормални способности, чрез които специално обучени войници могат да четат мислите на други хора, да виждат през стени и дори да влияят на технологии чрез ума си. Военната парапсихология е древна наука, изучавана и практикувана от вавилонските свещеници, пише в документа. Съобщава се, че телепатичните способности на войниците са продукт на първоначална работа с делфини, които са били контролирани от треньорите си по телепатичен път. По-късно методът е пригоден за работа с хора, но дълги години военната парапсихология е била пазена в дълбока тайна. За това свидетелства скорошно изявление на Евгени Александров, председател на комисия към руската Академия на науките. Пред RBC Александров признава, че военната парапсихология действително е една от тайните на армията, а последните експерименти в това направление са проведени в началото на XXI век. Въпреки това Александров отрича твърденията за телепатия и свръхестествени възможности на руските войници, като ги определя като \"измислица\". Сподели:", "date": "2019.04.07", "title": "СЕНЗАЦИОННА ВЕРСИЯ: Русия произвежда супер войници, владеещи телепатия"}
{"url": "https://pik.bg/%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%B0%D0%BA%D1%86%D0%B8%D1%8F-%D1%81%D0%BA%D0%BE%D1%80%D0%BE%D1%81%D1%82-news832183.html", "text": "И днес продължават масовите проверки по пътищата заради акция „Скорост“, съобщи Нова телевизия. Само в първите 24 часа от провеждането й бяха регистрирани хиляди нарушения. Проверките са на местата с концентрация на пътни инциденти и засилен трафик. По време на акцията автомобилите не се спират, а се засичат с технически средства и за установените нарушения се издават електронни фишове. От \"Пътна полиция\" за пореден път призовават шофьорите да карат със съобразена скорост. Сподели:", "date": "2019.04.07", "title": "Продължава акция \"Скорост\""}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D1%82%D0%B8%D1%80-%D1%81%D0%B5-%D0%BE%D0%B1%D1%8A%D1%80%D0%BD%D0%B0-%D0%BD%D0%B0-%D1%85%D0%B5%D0%BC%D1%83%D1%81-%D0%B8-%D0%B7%D0%B0%D1%82%D0%B2%D0%BE%D1%80%D0%B8-%D0%BF%D1%8A%D1%82%D1%8F-%D0%BA%D1%8A%D0%BC-%D0%B2%D0%B0%D1%80%D0%BD%D0%B0-news832237.html", "text": "Тежкотоварен автомобил се преобърнал, няма пострадали. До разчистване на пътните платна и изтегляне на камиона движението се осъществява през бензиностанцията в близост, съобщиха от пресцентъра на МВР. Към 9.20 часа днес е постъпил сигналът за обърнал се тежкотоварен автомобил в района на 44 км на автомагистрала „Хемус“, в платното посока Варна /след тунелите/. Незабавно към участъка са насочени екипи на полицията. При инцидента няма пострадали. Предприети са действия за изтегляне на камиона и за разчистване на пътните платна. Превозните средства преминават през бензиностанцията в близост. Пътни полицаи са на място и подпомагат трафика. Апелът към водачите е да шофират с повишено внимание и съобразена скорост. Сподели:", "date": "2019.04.07", "title": "ИЗВЪНРЕДНО: Тир се обърна на \"Хемус\" и затвори пътя към Варна"}
{"url": "https://pik.bg/%D1%80%D0%B8%D0%B1%D0%B0%D1%80%D0%B8-%D0%BE%D0%BA%D1%83%D0%BF%D0%B8%D1%80%D0%B0%D1%85%D0%B0-%D0%B3%D1%80%D0%B5%D0%B1%D0%BD%D0%B0%D1%82%D0%B0-%D0%B1%D0%B0%D0%B7%D0%B0-%D0%BD%D0%B0-%D0%BF%D0%BB%D0%BE%D0%B2%D0%B4%D0%B8%D0%B2-%D1%81%D0%BD%D0%B8%D0%BC%D0%BA%D0%B8-news832113.html", "text": "Десетки рибари са окупирали северната част от Гребната база в Пловдив. Мъже и жени мерят сили в държавно първенство по риболов. Има участници от всички краища на България, като рибарите са паркирали и автомобилите си край канала. Ограничен е достъпът на пешеходци и велосипедисти на част от алеите, което предизвиква определино недоволство. Състезанието ще продължи и днес. Сподели:", "date": "2019.04.07", "title": "Рибари окупираха Гребната база на Пловдив (СНИМКИ)"}
{"url": "https://pik.bg/%D1%82%D1%80%D0%BE%D1%8F%D0%BD-%D0%BF%D1%80%D0%B0%D1%89%D0%B0-%D0%BB%D0%B5%D0%BA%D0%B0%D1%80%D0%B8-%D0%B2-%D0%B4%D0%BE%D0%BC%D0%BE%D0%B2%D0%B5%D1%82%D0%B5-%D0%BD%D0%B0-104-%D0%B1%D0%BE%D0%BB%D0%BD%D0%B8-news832097.html", "text": "Община Троян осигурява почасови мобилни интегрирани здравно-социални услуги за 104 нуждаещи се хора с увреждания и възрастни хора, информира БНР. По думите на кмета на града Донка Михайлова целта на проекта е подобряване на качеството на живот и възможностите за социално включване на хората с увреждания и възрастните хора чрез осигуряване на медико-социални услуги. Стойността на проекта е над 280 хил. лева. \"Надяваме се в голяма степен да се подобрят възможностите на възрастните хора да получават грижа в дома, а не в социална институция\", подчерта кметът. Продължителността на проекта е 17 месеца, като предоставянето на интегрираните здравно-социални услуги е за период от 12 месеца. По проекта ще бъдат закупени и кола за патронажна грижа, оборудване и обзавеждане на кабинет и медицинско оборудване за изпълнение на мобилните почасови услуги. Дейността ще бъде осъществена от лечебно заведение, което още бъде избрано чрез конкурс. \"Това е и една добра възможност да бъде осигурено допълнително възнаграждение на медицински специалисти\", допълни още Михайлова. Сподели:", "date": "2019.04.07", "title": "Троян праща лекари в домовете на 104 болни"}
{"url": "https://pik.bg/%D0%BD%D0%B0%D0%B4-100-%D0%BA%D0%B3-%D0%BA%D0%BE%D0%BA%D0%B0%D0%B8%D0%BD-%D0%B8%D0%B7%D0%BF%D0%BB%D1%83%D0%B2%D0%B0%D1%85%D0%B0-%D0%BD%D0%B0-%D0%B1%D1%80%D0%B5%D0%B3%D0%B0-%D0%BD%D0%B0-%D1%87%D0%B5%D1%80%D0%BD%D0%BE-%D0%BC%D0%BE%D1%80%D0%B5-news832233.html", "text": "Необичайна находка на румънския бряг на Черно море. Няколко десетки пакета с кокаин бяха изхвърлени от морето край град Нъводари. Оказало се е, че дрогата е над 100 кг, пише БГНЕС. Жители на крайбрежното градче забелязали пакетите още в петък. От полицията ги призовават да не ги прибират и да не ги отварят. В северната ни съседка се провежда мащабна полицейска операция срещу наркотрафика. В нея участват над 300 полицейски, гранични, митнически и жандармерийски служители. По всяка вероятност изхвърлените от морето пакети с кокаин са част от същата партида, която бе открита в края на миналия месец в делтата на Дунав. Тя бе изхвърлена на пуст плаж от лодка, която имаше двойно дъно. Тогава бе открит около 1 тон кокаин. Бяха задържани и двама сръбски граждани, по подозрение, че са наркотрафиканти. Сподели:", "date": "2019.04.07", "title": "Над 100 кг кокаин \"изплуваха\" на брега на Черно море"}
{"url": "https://pik.bg/%D1%87%D0%B8%D1%81%D1%82%D0%B0-%D0%B2%D0%BE%D0%B4%D0%B0-%D0%BF%D0%BE%D1%82%D0%B8%D1%87%D0%B0-%D0%B2-%D0%B5%D0%BB%D1%85%D0%BE%D0%B2%D0%BE-%D0%B4%D0%BE-%D0%BA%D1%80%D0%B0%D1%8F-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0-news832103.html", "text": "Завършват строежът на пречиствателна станция в Елхово, както и частичната рехабилитация на ВиК мрежата до края на годината, информира БНР. Инвестицията е за около 19 млн. лв. С реализацията на проекта ще се сложи край на наводненията в ниските части на Елхово, които се дължат на високите подпочвени води на река Тунджа и връщането на отпадните води в канализацията. По думите на кмета на общината Петър Кирилов се очаква проектът да стартира до няколко дни и в рамките на договора той да бъде приключен. Освен строеж на пречиствателната станция, проектът включва подновяване на около 2000 метра от канализационната система на града и 400 метра водопровод. Сподели:", "date": "2019.04.07", "title": "Чиста вода потича в Елхово до края на годината"}
{"url": "https://pik.bg/%D0%BD%D0%B5%D0%B4%D0%B5%D0%BB%D0%BD%D0%B0-%D0%BF%D0%B0%D0%BB%D0%B8%D1%82%D1%80%D0%B0-%D0%B8%D0%B4%D0%B2%D0%B0%D1%82-%D0%BE%D0%B1%D0%BB%D0%B0%D1%86%D0%B8-%D0%B8-%D0%B4%D1%8A%D0%B6%D0%B4-%D1%81-%D0%B3%D1%80%D1%8A%D0%BC%D0%BE%D1%82%D0%B5%D0%B2%D0%B8%D1%86%D0%B8-%D1%82%D0%B5%D0%BC%D0%BF%D0%B5%D1%80%D0%B0%D1%82%D1%83%D1%80%D0%B8%D1%82%D0%B5-%D0%BF%D0%B0%D0%B4%D0%B0%D1%82-%D0%BF%D0%BE%D0%B4-4%C2%B0-%D0%BD%D0%BE-%D0%BF%D0%BE%D1%81%D0%BB%D0%B5-%D1%81%D0%BB%D1%8A%D0%BD-news832146.html", "text": "Облаците от нощта в Рило-родопската област ще докарат дъжд. Минималните температури ще са между 4° и 9°. Това съобщи Христо Христов, дежурен синоптик в Националния институт по метеорология и хидрология (НИМХ). Днес облачността ще бъде значителна и на много места, главно в Централна и Източна България, ще има превалявания от дъжд. Ще продължи да духа до умерен източен вятър. Максимални температури - между 14° и 19°. Облачно ще бъде и по Черноморието с превалявания от дъжд. Ще духа слаб вятър от изток-югоизток. Максималните температури ще бъдат между 12° и 15°. Температурата на морската вода е 11°. Вълнението на морето ще бъде 3 бала. Над планините ще бъде предимно облачно, по високите части и мъгливо. На места ще има превалявания от дъжд, над около 2000 метра - от сняг. Ще духа слаб до умерен юг-югозападен вятър. Максимална температура на 1200 метра около 8°, на 2000 метра - около 2°. Атмосферното налягане ще бъде по-ниско от средното за месеца и през деня още ще се понижи. В началото на седмицата времето ще бъде предимно облачно и на много места ще има краткотрайни валежи, в отделни райони - с гръмотевици. Повишава се вероятността за локални интензивни валежи. Ще духа умерен вятър от изток. Преобладаващите минимални температури ще бъдат между 5° и 10°, а максималните – между 13° и 18°. В средата на седмицата облачността ще се разкъса, но на места, главно в следобедните часове, все още ще има краткотрайни превалявания Дневните температури ще се повишат с 3-4 градуса. Сподели:", "date": "2019.04.07", "title": "НЕДЕЛНА ПАЛИТРА: Идват облаци и дъжд с гръмотевици, температурите падат под 4°, но после слънцето пробива плахо"}
{"url": "https://pik.bg/%D0%B1%D0%B3-%D0%BC%D1%83%D0%B7%D0%B8%D0%BA%D0%B0%D1%82%D0%B0-%D0%BF%D0%B5%D1%87%D0%B5%D0%BB%D0%B8-%D0%B1%D0%BB%D0%B8%D0%B7%D0%BE-11-%D0%BC%D0%BB%D0%BD-%D0%BB%D0%B2-%D0%B7%D0%B0-%D0%B3%D0%BE%D0%B4%D0%B8%D0%BD%D0%B0-news832094.html", "text": "Печалби в размер на $6,3 млн. (или 10,97 млн. лв.) – така изглежда в цифри 2018 година за българската звукозаписна индустрия. Това отчита Българската асоциация на музикалните продуценти (БАМП) на фона на годишния доклад на международната федерация на звукозаписната индустрия IFPI, пише \"Монитор\". Както у нас, така и на международния пазар, дигиталният сектор продължава да има водещи позиции сред източниците на приходи от записана музика. Най-голяма сума продуцентите получават от стрийминга, като в световен мащаб тя достига до 8,9 милиарда долара, посочват от IFPI. Близо една четвърт от общия приход за отминалата година на българска територия пък се дължи на дигиталния сектор. 24 на сто от печалбата си звукозаписната ни индустрия дължи на платения или подкрепения от реклами стрийминг, като секторът бележи ръст от 50% спрямо 2017 г. Иначе казано, печалбите от него възлизат на милион и половина долара или това са 2,61 млн. лева. Стрийминг услугите са предпочитани най-вече от потребителите на възраст под 25 години, които предпочитат да слушат музиката, която обичат навсякъде, по всяко време и на различни устройства, а не непременно да я „складират“ и „притежават“ на физически носител. Въпреки това индустрията отчита, че не всеки „играч на пазара“ заделя справедливо възнаграждение за артистите. „YouTube плаща толкова, колкото да може да се оправдае, че все пак дава нещо – минимално над нищото“, категорична е певицата Нели Фуртадо. Изпълнителката на Say It Right сравнява отчисленията, които заделя сайтът, с тези, изплатени от Spotify, като отбелязва, че през 2014 г. YouTube е дал на звукозаписните компании по 0,72 долара за всеки свой потребител. Година по-рано Spotify брои близо по 30 пъти повече отчисления за всеки свой потребител. „Разлика в стойността“ - това е използваният термин в бранша относно сумите, които печелят платформи като YouTube и средствата, които заделят за авторите на съдържанието. Именно справянето с този проблем е и един от водещите приоритети на индустрията на световно равнище. „Тъй като музикалните пазари продължават да се развиват и разгръщат, наложително е да има подходяща правна и бизнес инфраструктура, за да се гарантира, че музиката е справедливо оценена и че приходите се връщат към притежателите на права, за да се подкрепи следващият цикъл на развитие. Ние продължаваме да работим за признаването на музикалните авторски и сродни права по целия свят, както и за разрешаването на проблема с „разликата в стойността“ чрез създаване на равни условия за договаряне на справедливи сделки за тези, които създават музика“, категорична е Франсес Муур, главният изпълнителен директор на IFPI. Справянето с “разликата в стойността“ пък е и сред причините за въвеждането на оказалата се проблематична евродиректива за авторското право в цифровия единен пазар. Припомняме, че според настоящия чл. 17 (преди чл. 13) платформите, чието съдържание се генерира (и) от крайните потребители ще трябва да направят всичко възможно, за да лицензират всяка една творба, обект на авторско право, която ние като юзъри бихме могли да публикуваме. В противен случай биха носили отговорност. Мнозина се опасяват, че това ще доведе до въвеждането на филтри за съдържанието, появиха се и протести във връзка с ограничаването на свободата на словото. Към момента от ЕС са категорични, че няма опасност да се стигне до цензура. От световната организация на звукозаписните продуценти обаче нямат категоричен отговор с колко биха се покачили приходите им, ако директивата влезе в сила. На въпроса имат ли прогнози за следващите пет години във връзка с проектозакона, от IFPI отговориха пред медии, сред които и „Монитор“, че очакват „ръст в печалбите и намаляване на разликата в стойността“. Въздържаха се обаче от по-голяма конкретика по темата. Въпреки че дигиталният сектор е силен и у нас в България се забелязва различно съотношение между отделните приходи на музикалния пазар спрямо обичайното такова в световен мащаб, коментира изпълнителният директор на Българската асоциация на музикалните продуценти Ина Килева. „Така за 2018 г. статистиката показва, че основният дял в приходите на музикалната звукозаписна индустрия в България продължава да се формира от сектора на колективно управление на сродни права и дейността на съответното дружество „Профон“ - над 60%, при обичаен дял на тези приходи в световен мащаб от едва 14%“, казва още Килева. Тя уточнява, че сред причините за това са законодателни пропуски, лошото правоприлагане и проблематичната бизнес среда. „Неефективното противодействие на пиратството онлайн също е в основата на това индустрията в България да не монетизира в достатъчна степен управляваните от нея дигитални права и всеки ден да се бори за оцеляване“, отбеляза още изпълнителният директор на БАМП. Сподели:", "date": "2019.04.07", "title": "БГ музиката печели близо 11 млн. лв. за година"}
{"url": "https://pik.bg/%D0%BA%D0%B0%D0%BA%D0%B2%D0%BE-%D0%BD%D0%B8-%D1%87%D0%B0%D0%BA%D0%B0-%D0%B2-%D0%BB%D1%8E%D0%B1%D0%BE%D0%B2%D1%82%D0%B0-%D0%BF%D1%80%D0%B5%D0%B7-%D0%B0%D0%BF%D1%80%D0%B8%D0%BB-%D1%82%D0%BE%D0%BF-%D0%B0%D1%81%D1%82%D1%80%D0%BE%D0%BB%D0%BE%D0%B6%D0%BA%D0%B0%D1%82%D0%B0-%D0%B0%D0%BB%D0%B5%D0%BD%D0%B0-%D1%81-%D0%BF%D1%8A%D0%BB%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-%D0%B2%D1%81%D1%8F%D0%BA%D0%B0-%D0%B7%D0%BE%D0%B4%D0%B8%D1%8F--news830881.html", "text": "Какви любовни изненади ни носи април разкрива специално за читателите на ПИК топастроложката Алена. Несемейните телци ще срещнат мечтания партньор, везните да внимават за брак по сметка - не е на добре. ОВЕН Несемейните могат да споделят чувствата си, за да се убедят, че им отговарят със същото. Въпреки това ги съветвам, ако преценят, че не са така щастливи както са очаквали, да направят крачката към раздяла без колебание преди да са задълбочили отношенията си, а дори и да са пред годеж и перспектива са сватба.. Ако искате да сключвате брак подходящите дни са 12 април (петък - ден на Венера) или 7 и 21 април (неделя - ден на Слънцето). ТЕЛЕЦ Несемейните ще срещнат мечтания партньор, но не бива да са прибързани и веднага да се обвързват в интимни отношения, а и ги съветвам да не прекаляват с изискванията си и да не поставят прекалено високо летвата. Важно е не само привличането, а и да имате до себе си човек, с когото да си говорите. Подходящи за сключване на брак са 5 април (петък - ден на Венера) и 14 и 21 април (неделя - ден на Слънцето). БЛИЗНАЦИ Несемейните, които още търсят своята половинка, може да я срещнат, но прибързаното решение за сериозно обвързване е в тяхна вреда, защото както отношенията, така и брака им, ще са проблемни, заради невъзможност да са си взаимна опора. Ако сте решили да сключвате брак, въпреки неподходящия месец, компромисните дати са 12 и 26 април (петък - ден на Венера) и 21 и 28 април (неделя - ден на Слънцето). РАК Несемейните рискуват да загубят контрол над чувствата си, влюбени в нечий чар, особено ако са на екскурзия или командировка. След като се завърнат може да се окажат с напразни мечти и надежди. Ако имате стабилна връзка се опитайте да я съхраните, въпреки че не е изключено да срещнете друго подходящо партньорство по време на делово пътуване. Подходящи дни за сключване на брак са 5 и 19 април ( петък - ден на Венера) или 14 и 21 април (неделя - ден на Слънцето). ЛЪВ Несемейните да очакват запознанства с интересни хора. Може да се влюбят неочаквано, защото месецът им дава шанс да срещнат подходящия партньор. Не бива да проявявате доверчивост, ако някой ви сваля звезди от небесата. Ако имате сериозна връзка и сте решили да сключвате брак, подходящите дни са 19 и 26 април (петък - ден на Венера) или 28 април (неделя - ден на Слънцето). ДЕВА Несемейните, които нямат сериозна връзка ще търсят партньор на своето интелектуално ниво и за тяхна радост ще го открият. Съветът ми е да разчитат на реално познанство, а не във интернет. Подходящи дни за сключване на брак са 5 и 12 април (петък - ден на Венера) или на 7 и 14 април (неделя - ден на Слънцето). ВЕЗНИ Несемейните, все още надяващи се на среща със своята голяма любов, заради факта, че месецът предполага брак по сметка, да не се втурват към дебелия портфейл, луксозното жилище и скъпата кола, банковата сметка, защото няма да са щастливи. Рискуват не само да са нещастни, а да не са единствените любими. Ако имате намерение да създавате семейство, подходящите дни са 26 април (петък - ден на Венера) или 7 април (неделя - ден на Слънцето). СКОРПИОН Несемейните да очакват нови познанства, които няма да са подходящите, защото са подвластни на емоционалната им преценка, а разума се е скрил ужасен, че не му дават предимство. С неочаквана готовност може да създадат семейство и да съжаляват скоро след това. Месецът не е подходящ за сключване на брак, но компромисно може да го сторите на 5 или 12 април (петък - ден на Венера) или на 14 и 21 април (неделя - ден на Слънцето). СТРЕЛЕЦ Несемейните да не отказват запознанства, ако липсата на партньор им тежи. Не е изключено при познанство за броени дни да се сгодят или да създадат семейство, за да избягат от самотата, но е добре да са предпазливи преди да вземат решение, за да не се окаже погрешно. Ако имате намерение да създавате семейство и сте сигурни, че правите вярната крачка, подходящите дати са 5 април ( петък - ден на Венера) или 14 април (неделя - ден на Слънцето). КОЗИРОГ Несемейните ще имат запознанства, но е добре да не се доверяват на чувствата си, а да слушат своята интуиция. Да не бързат с обещания за сериозно обвързване. Месецът позволява сключване на брак, само ако имате до себе си любими, които са доказали чувствата си и сте заедно отдавна. Подходящите дни за създаване на семейство са 12 и 19 април (петък - ден на Венера) или на 7 и 21 април (неделя - ден на Слънцето). ВОДОЛЕЙ Необвързаните да очакват запознанства и романтични срещи, но може да се окажат използвани, ако са материално обезпечени, затова е добре да опознаят новите си завоевания. Тези от вас, които вече са срещнали подходящия партньор, могат да сключат брак на 5 април (петък - ден на Венера) или на 14 април (неделя - ден на Слънцето). РИБИ Несемейните да внимават със запознанствата, за да не съжаляват, че са попаднали на неподходящи хора. Ако връзката им проверена във времето и е стабилна могат да сключат брак и да се радват на мечтаното щастие, стига Съдбовната им забрана за брак да е отпаднала. Ако искате да създадете семейство през април, може да го сторите на 5 и 12 април ( петък - ден на Венера) или на 14 и 21 април (неделя - ден на Слънцето). Сподели:", "date": "2019.04.07", "title": "Какво ни чака в любовта през април? Топ астроложката Алена с пълен хороскоп за всяка зодия  -Телците срещат мечтаната половинка, Везните ще се опарят от брак по сметка"}
{"url": "https://pik.bg/%D1%81%D0%BB%D0%B5%D0%B4-%D1%83%D0%B6%D0%B0%D1%81%D0%B0-%D0%B2-%D0%B4%D0%B0%D0%BD%D0%B8%D1%8F-14-%D0%B7%D0%B0%D0%B4%D1%8A%D1%80%D0%B6%D0%B0%D0%BD%D0%B8-%D1%81%D0%BB%D0%B5%D0%B4-%D1%81%D1%82%D1%80%D0%B5%D0%BB%D0%B1%D0%B0%D1%82%D0%B0-%D0%B2-%D1%85%D1%8C%D0%BE%D1%80%D1%81%D1%85%D0%BE%D0%BB%D0%BC-news832170.html", "text": "Най-малко 14 души са задържаните по подозрение за съучастие в стрелбата в градчето Хьорсхолм, в покрайнините на Копенхаген снощи, съобщава ТАСС, като се позовава на съобщение на полицията от остров Зеландия, разпространено в социалната мрежа „Туитър”. \"Понастоящем 14 души на възраст между 20 и 32 години са задържани в район Рунгстед, град Хьорсхолм”, се отбелязва в съобщението. Сътрудници на правоохранителните органи продължават разследването. По-рано в „Туитър” датската полиция съобщи, че неизвестни лица са открили стрелба в събота вечерта в Хьорсхолм. Има няколко ранени, но повече подробности не се дават. Сподели:", "date": "2019.04.07", "title": "След ужаса в Дания: 14 задържани след стрелбата в Хьорсхолм"}
{"url": "https://pik.bg/%D0%BF%D0%BE%D1%87%D0%B8%D1%82-%D1%87%D0%B5%D1%81%D1%82%D0%B2%D0%B0%D0%BC%D0%B5-%D1%81%D0%B2%D0%B5%D1%82%D0%B8-%D0%B3%D0%B5%D0%BE%D1%80%D0%B3%D0%B8-%D0%BC%D0%B8%D1%82%D0%B8%D0%BB%D0%B8%D0%BD%D1%81%D0%BA%D0%B8---%D0%B2%D0%B5%D1%80%D0%B5%D0%BD-%D0%B8%D0%B7%D0%BF%D0%BE%D0%B2%D0%B5%D0%B4%D0%BD%D0%B8%D0%BA-%D0%BD%D0%B0-%D0%BF%D1%80%D0%B0%D0%B2%D0%BE%D1%81%D0%BB%D0%B0%D0%B2%D0%BD%D0%B0%D1%82%D0%B0-%D0%B2%D1%8F%D1%80%D0%B0-news832147.html", "text": "- преподобни Георги още от малък възлюбил Христа и приел монашеско пострижение. Водел смирен и добродетелен живот. През време на гонението срещу почитателите на светите икони, предприето от император Лъв ІІІ Исавър (717-741 г.), той се проявил като непоколебим защитник на иконопочитанието. По-късно, през времето на император Константин Порфирогенет (780-802 г.), когато гонението било прекратено, той бил възведен в архиерейски сан и станал митрополит в Митилин на остров Лесбос. Когато на императорския престол се възкачил Лъв Арменец, преподобни Георги бил вече твърде стар. Лъв възобновил гонението срещу почитателите на светите икони с още по-голяма сила. През 815 година той свикал в Цариград много епископи и ги убеждавал да приемат иконоборческата ерес. Повикан бил и преподобния Митилински епископ Георги. Той се проявил като смел войн Христов и пред всички изобличил императора и патриарха – иконоборец за техните еретически заблуждения. Като не се засрамил от побелелите коси и дълбоката старост на светителя, Лъв Арменец заповядал да го изпратят на заточение в Херсон, където светият старец починал в изгнание. Той предпочел да пожертва временния живот на земята, но да остане верен изповедник на православната вяра и да получи вечен блажен живот. Сподели:", "date": "2019.04.07", "title": "ПОЧИТ: Честваме свети Георги Митилински - верен изповедник на православната вяра"}
{"url": "https://pik.bg/1000-%D0%BA%D0%B2%D0%B0%D0%B4%D1%80%D0%B0%D1%82%D0%BD%D0%B8-%D0%BC%D0%B5%D1%82%D1%80%D0%B0-%D1%82%D1%80%D0%BE%D1%82%D0%BE%D0%B0%D1%80%D0%B8-%D0%BF%D0%BE%D1%81%D1%82%D0%BB%D0%B0%D1%85%D0%B0-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-news832131.html", "text": "Над 1000 квадратни метра нова тротоарна настилка бе поставена в участъка на бул. „Съединение“ между ул. „Братан“ и бул. „Шипка“ в район „Тракия“ в Пловдив. Това съобщи кметът на района Костадин Димитров, цитиран от \"Фокус\". „Работата по обекта започна през февруари и с него бе даден старт на капиталовата програма в района“, информира още районният кмет. В пешеходната зона ще бъдат поставени пейки и големи саксии с растителност. Мястото е наситено с търговски обекти, като е сред най-посещаваните в район „Тракия“ и по тази причина се работи по облагородяването му. Предвидените дейности в район „Тракия“ тази година включват благоустрояване в микрорайоните А6, А7 и А8. Сподели:", "date": "2019.04.07", "title": "1000 квадратни метра тротоари постлаха в Пловдив"}
{"url": "https://pik.bg/%D0%B4%D0%B2%D0%B5-%D0%B3%D0%B8%D0%B3%D0%B0%D0%BD%D1%82%D1%81%D0%BA%D0%B8-%D0%BF%D0%B0%D0%BD%D0%B4%D0%B8-%D1%89%D0%B5-%D1%80%D0%B0%D0%B4%D0%B2%D0%B0%D1%82-%D0%BF%D0%BE%D1%81%D0%B5%D1%82%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D0%B7%D0%BE%D0%BE%D0%BF%D0%B0%D1%80%D0%BA-%D0%B2-%D0%BA%D0%BE%D0%BF%D0%B5%D0%BD%D1%85%D0%B0%D0%B3%D0%B5%D0%BD-news832105.html", "text": "Две гигантски панди, изпратени от югозападната китайска провинция Съчуан, пристигнаха в Копенхаген. Те са пътували добре, увериха се дори от китайското посолство в Дания. Мъжката панда е на 5 години, а женската - на четири. Ще останат в Дания 15 години, а техен дом ще е зоопаркът в Копенхаген. Там вече ги очакват специално подготвени ветеринари и специалисти. За да се грижат да пандите те са преминали обучение в Китай. И дори са научили китайски, предав БНТ. Сподели:", "date": "2019.04.07", "title": "Две гигантски панди ще радват посетителите на зоопарк в Копенхаген"}
{"url": "https://pik.bg/%D1%86%D0%B2%D0%B5%D1%82%D0%B0%D0%BD-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%B2%D1%80%D1%8A%D1%87%D0%B2%D0%B0-%D1%87%D0%BB%D0%B5%D0%BD%D1%81%D0%BA%D0%B8-%D0%BA%D0%B0%D1%80%D1%82%D0%B8-%D0%BD%D0%B0-%D0%BD%D0%BE%D0%B2%D0%BE%D0%BF%D1%80%D0%B8%D0%B5%D1%82%D0%B8-%D0%B2-%D0%B3%D0%B5%D1%80%D0%B1-news832118.html", "text": "Заместник-председателят на ГЕРБ Цветан Цветанов ще посети днес тервелското село Зърнево. Това съобщиха от пресцентъра на ПП ГЕРБ. Той ще посети селото по покана на областното и общинско ръководства на партията и ще бъде съпроводен от народните представители вицеадмирал Пламен Манушев - областен координатор на партията, и Даниела Димитрова. От 17,00 часа Цветан Цветанов ще връчи членски карти на новоприети членове на ГЕРБ от с. Зърнево. Точният брой на новите членове е 139 души, при положение че в селото живеят за постоянно около 1200 души. По-късно Цветанов ще се запознае с хода на изпълнението на инфраструктурен проект - рехабилитация на участъци от водопроводната мрежа в селото, който се финансира по Програмата за развитие на селските райони (ПРСР). След това зам.-председателят на ГЕРБ ще има и среща с общинските ръководители на партията в област Добрич, както и с останалите членове на областното ръководство на ГЕРБ. Сподели:", "date": "2019.04.07", "title": "Цветан Цветанов връчва членски карти на новоприети в ГЕРБ"}
{"url": "https://pik.bg/%D1%82%D0%BE%D0%BF%D0%B0%D0%BB%D0%BE%D0%B2-%D1%81-%D0%BF%D1%8A%D1%80%D0%B2%D0%B0-%D0%BF%D0%BE%D0%B1%D0%B5%D0%B4%D0%B0-%D0%B2-%D1%88%D0%B0%D0%BC%D0%BA%D0%B8%D1%80-news832128.html", "text": "Гросмайстор Веселин Топалов постигна първа победа на турнира по шахмат от XXI категория „Шамкир Чес“ в азербайджанския град Шамкир. Българинът победи с белите фигури на 33-я ход представителя на домакините Шахрияр Мамедяров в партия от шестия кръг. Топалов има 3.0 точки актив и заема седмо място в класирането. Лидер с 4.0 точки е световният шампион Магнус Карлсен от Норвегия. В седмия кръг днес Топалов ще играе с черните срещу Теймур Раджабов (Азербайджан). Шестото издание на турнира продължава до 9 април. Наградният фонд е 100 000 евро, а победителят ще получи 30 000. Сподели:", "date": "2019.04.07", "title": "Топалов с първа победа в Шамкир"}
{"url": "https://pik.bg/%D0%B2%D0%B8%D0%BF-%D0%BD%D0%B5%D0%B2%D0%BE%D0%BB%D0%B8-%D1%80%D0%BE%D0%B4%D0%BD%D0%B8-%D0%B7%D0%B2%D0%B5%D0%B7%D0%B4%D0%B8-%D0%BF%D0%BB%D0%B0%D1%89%D0%B0%D1%82-%D1%85%D0%B8%D0%BB%D1%8F%D0%B4%D0%B8-%D0%BB%D0%B5%D0%B2%D0%BE%D0%B2%D0%B5-%D0%BD%D0%B0-%D1%85%D0%B0%D0%BA%D0%B5%D1%80%D0%B8---%D0%B1%D0%BE%D0%B6%D0%B8%D0%BD%D0%BE%D0%B2-%D1%81%D0%B5-%D0%B1%D1%80%D1%8A%D0%BA%D0%BD%D0%B0%D0%BB-%D1%81-6-%D0%B1%D0%BE%D0%BD%D0%B0-news832127.html", "text": "Родните звезди все по-често стават жертви на хакери, които трият профилите им в социалните мрежи, за да им искат пари. Цената се определя от броя последователи, които има популярната личност. Средно цените варират между 3 и 5 хиляди лева, пише \"Телеграф\". Последният изнудван се оказа Благой Георгиев. Бившият футболист бе атакуван два пъти за седмица. Първия път хакерите успяха да приберат 5 бона. Бързата реакция на Джизъса ги провокирала отново да му вземат данните и да му искат още пари. Този път вместо да се поддаде на провокация Георгиев си направи нов профил. Колегата му Валери Божинов също брои пачки в началото на годината, за да върне профила на любимата си Биляна Дол. За да зарадва сръбкинята Валери броил 6 бона и тя се завърна в социалните мрежи. През 2016-а ултраси на Левски хакнаха профила на Христо Стоичков. Това се случи след като Камата се изгаври след отпадането на „сините“ от Марибор още във втория предварителен кръг на Лига Европа. Актьорът Юлиян Вергов също бе хакнат, но така и не получи достъп до системата, макар че плати 2000 евро. Жертва на хакери стана и Алекс Богданска. Алекс сама сподели в мрежата за неприятната случка в профила си във фейсбук. Бившата брадърка бързо реши проблема си и отново се вихри в мрежата. След жертвите на хакери бяха Моника Валериева, Биляна Йотовска, Цонка Милчева, Азис, Роксана, Яница и Татяна. Сподели:", "date": "2019.04.07", "title": "ВИП НЕВОЛИ: Родни звезди плащат хиляди левове на хакери - Божинов се бръкнал с 6 бона"}
{"url": "https://pik.bg/%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B0-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D1%8F-%D0%BE%D0%B1%D1%8F%D0%B2%D0%B8-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%BE-%D1%87%D0%B5-%D1%80%D1%83%D1%81%D0%B8%D1%8F-%D0%B5-%E2%80%9E%D0%BD%D0%B0%D1%85%D0%BB%D1%83%D0%BB%D0%B0%E2%80%9C-%D0%B2-%D0%B5%D1%81%D1%82%D0%BE%D0%BD%D0%B8%D1%8F-news832166.html", "text": "Водещият на новини в германския телевизионен канал ZDF Клаус Клебер обяви, че Русия „е нахлула“ в Естония, пише вестник „Известия“, цитиран от \"Фокус\". Според думите на водещия новинарската емисия армиите на САЩ и страните от Европейския съюз са се насочили към дадената територия, за да „изгонят подразделенията на руските въоръжени сили, които са настъпили в нея, както се е случило с Крим преди няколко години“. Все пак, малко по-късно самият Клебер е заявил, че подобна ситуация не е имало изобщо и е помолил зрителите на телевизията да не се тревожат. Той им е обяснил, че „Това не е истина. Просто хипотетична ситуация. И въпреки всичко напълно реалистична“, предава РИА „Новости“, цитирана от всекидневника. После водещият е обяснил колко важна е „възпиращата“ роля на НАТО. Той е изтъкнал, че мирът на европейския континент се дължи именно на алианса. Тази емисия от „новини“ е възмутила руският телевизионен водещ Владимир Соловьов, който написал в социалната мрежа Instagram, че „подобна манипулация на държавния канал на ФРГ е провокация, излязла от Гьобелсовата кутия.“ На 5 април полският външен министър Яцек Чапутович заяви, че държавите, членки на НАТО гледат на Русия като на главна заплаха. Москва неведнъж е отбелязвала, че алиансът сам себе си плаши с несъществуваща „руска заплаха“, като така си поставя за цел да натрупва военна сила по границата с Руската федерация. Кремъл припомня, че ще е длъжен симетрично да отвърне на растящата опасност. От вестника припомнят, че Крим влезе в състава на Русия през 2014 година след референдум, на който огромното мнозинство от жителите на полуострова изразиха желание да се присъединят към Федерацията. Сподели:", "date": "2019.04.07", "title": "Германска телевизия обяви скандално, че Русия е „нахлула“ в Естония"}
{"url": "https://pik.bg/%D0%B2%D1%8A%D0%B7%D0%B4%D1%83%D1%88%D0%BD%D0%B8%D1%82%D0%B5-%D1%83%D0%B4%D0%B0%D1%80%D0%B8-%D0%B2-%D0%BB%D0%B8%D0%B1%D0%B8%D1%8F-%D1%83%D0%B1%D0%B8%D1%85%D0%B0-%D1%87%D0%B5%D1%82%D0%B8%D1%80%D0%B8%D1%87%D0%BB%D0%B5%D0%BD%D0%BD%D0%BE-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE-news832114.html", "text": "В резултат на въздушните удари в Либия, нанесени от проправителствените сили, е загинало четиричленно семейство. Това съобщи телевизионният канал Al-Hadath, цитиран от TACC. Според информацията властите са бомбардирали къща близо до град Гарян, разположена на 60 км южно от Триполи. Районът е завзет от части на Либийската национална армия (ЛНА) под командването на фелдмаршал Халифа Хафтар. Според канала градските старейшини и местни активисти са осъдили нападението и са призовали армията да гарантира безопасността на цивилните. По-рано полковник от силите на премиера Фаез Сарадж е потвърдил факта на нападенията над хората на Хафтар в селищата Гарян и Мизда. Използването на самолети за \"защита на цивилното население\" е било предварително разпоредено от ръководителя на правителството на националното съгласие (ПНС). За загуби в редиците на ЛНА информация не е получена. След въздушните атаки командването на силите на Хафтар обяви въвеждането на зона за забрана на полетите за борба с военната авиация в западния район на страната, като обеща да нанесе удари по всички летища, от които излитат самолети. Сподели:", "date": "2019.04.07", "title": "Въздушните удари в Либия убиха четиричленно семейство"}
{"url": "https://pik.bg/%D0%BF%D1%83%D1%81%D0%BA%D0%B0%D1%82-%D0%BF%D1%80%D0%B5%D0%B7-%D1%8E%D0%BD%D0%B8-%D0%BF%D0%BE%D1%81%D0%BC%D1%8A%D1%80%D1%82%D0%BD%D0%B8%D1%8F-%D0%B0%D0%BB%D0%B1%D1%83%D0%BC-%D0%BD%D0%B0-%D0%B0%D0%B2%D0%B8%D1%87%D0%B8-news832081.html", "text": "Семейството на покойния шведски диджей Авичи, самоубил се миналата година, ще издаде негов нов албум, по който той е работил преди смъртта си, съобщиха световните информационни агенции. Първият сингъл \"SOS\" ще излезе на 10 април. Албумът \"TIM\" ще бъде пуснат в продажба на 6 юни. Печалбата е предназначена за фондацията \"Тим Берглинг\", носеща рожденото име на покойния музикант, която работи за предотвратяване на самоубийства и помага на психично болни, информира БТА. Диджей Авичи беше намерен мъртъв в Маскат, Оман, през април миналата година. Подробности за смъртта му не бяха разкрити. Той беше едва на 28 години. През 2016 г. Авичи обяви, че спира турнетата заради натоварването и здравословни проблеми. Той е страдал от остър панкреатит, дължащ се отчасти на злоупотреба с алкохол. През 2014 г. му е отстранена жлъчката. Диджей Авичи продължи да записва и да продуцира до смъртта си, работейки с музиканти като Мадона, \"Колдплей\", Уайклеф Жан, Роби Уилямс. Диджей Авичи беше една от най-големите звезди на електронната денс музика. Той ще бъде запомнен с хитове като \"Wake Me Up\" и \"Hey Brother\". Сподели:", "date": "2019.04.07", "title": "Пускат през юни посмъртния албум на Авичи"}
{"url": "https://pik.bg/%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BA%D0%B8%D1%80%D0%B8%D0%BB-%D0%B0%D0%BD%D0%B0%D0%BD%D0%B8%D0%B5%D0%B2-%D0%BA%D1%8A%D0%BC-%D0%B7%D0%B4%D1%80%D0%B0%D0%B2%D0%BD%D0%B8%D1%82%D0%B5-%D1%80%D0%B0%D0%B1%D0%BE%D1%82%D0%BD%D0%B8%D1%86%D0%B8-%D0%BF%D0%BE-%D0%BF%D0%BE%D0%B2%D0%BE%D0%B4-%D0%BF%D1%80%D0%B0%D0%B7%D0%BD%D0%B8%D0%BA%D0%B0-%D0%B8%D0%BC-%D1%80%D0%B0%D0%B7%D0%B1%D0%B8%D1%80%D0%B0%D0%BC-%D1%81%D0%BF%D1%80%D0%B0%D0%B2%D0%B5%D0%B4%D0%BB%D0%B8%D0%B2%D0%B8%D1%8F--news832189.html", "text": "министерството Разбирам причините за справедливия ви гняв, възникнали далеч преди момента, в който ми бе поверен настоящият пост. Уверявам ви, че оттогава досега вашите стремежи са моите най-важни задачи. Това се посочва в обръщение на министъра на здравеопазването Кирил Ананиев към работещите в системата на българското здравеопазване по повод Световния ден на здравето, съобщиха от пресцентъра на . „Убеден съм, че посрещате този празник със смесени чувства, защото често оценката за труда ви и това, което стои зад нея, не са съпоставими“, посочва министърът. „Срещнах се лично с много от вас, очертахме предстоящите стъпки за действие в редица направления. Готов съм да продължа работата по всички ваши справедливи искания, защото вярвам, че проблемите се решават в диалог. Имате моята дума, че никога няма да огранича или спра, който и да е от вас, да изразява свободно мнението си“, изтъква Кирил Ананиев. „Наясно съм, че стресът е голям. Пациентите ви гледат под лупа и всеки очаква специално отношение, нямате достатъчно време за близките си, не работите при най-благоприятните условия на труд, има дни, в които се занимавате повече с администрация, отколкото с медицина, но въпреки това успявате“, коментира той и подчертава, че професионализмът на работниците в системата на здравеопазването е доказан във времето и се проявява ежедневно. „За човек със здравословен проблем няма значение кой е министърът на здравеопазването и какви реформи провежда той. За пациента съществувате само вие, той е във вашите ръце и това е единственото, което има значение“, посочва Кирил Ананиев. „С всичко това ви казвам, че вие сте хората „на първа линия“, вие сте водещият фактор, за да го има здравеопазването. С това трябва да се гордеете“, заявява Ананиев. Той обръща внимание, че все по-често сме свидетели на липсата на уважение и респект към здравните работници. „Сигурен съм, че подобрявайки условията на труд, ние ще спомогнем и за възраждането престижа на вашите професии и общественото им признание“, изразява увереност министърът. Той признава, че има още какво да се желае, за да бъдат удовлетворени от избора си на професия и да мотивират младите хора да следват примера ви. Според него, за да се обърне процеса така че нашите специалисти да остават тук и да не търсят реализация в чужбина, е необходимо да си съдействат. „Многократно съм подчертавал, че имате пълната ми подкрепа. Днес, още веднъж ви уверявам, че с екипа ми правим всичко възможно, за да постигнем и вашата, и на пациентите удовлетвореност. Без да направим това, не можем да говорим за добро здравеопазване“, подчертава здравният министър. „Не се отказвам от думите си, че безвремието в българското здравеопазване приключи. За да продължим започнатото – да изведем българската здравна система на качествено ново ниво, трябва да разчитаме един на друг“, заявява Кирил Ананиев и пожелава здраве, щастие и късмет на здравните работници и на семействата им. Сподели:", "date": "2019.04.07", "title": "Министър Кирил Ананиев към здравните работници по повод празника им: Разбирам справедливия ви гняв"}
{"url": "https://pik.bg/%D0%BC%D0%B8%D1%80%D0%B8%D1%81%D1%8A%D1%82-%D0%BD%D0%B0-%D0%BF%D0%B0%D1%80%D0%B8%D1%82%D0%B5-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE-%D0%B8%D0%B7%D1%85%D0%B2%D1%8A%D1%80%D0%BB%D0%B8-%D1%82%D0%BE%D1%80%D0%B1%D0%B0-%D1%81-90-000-%D0%B4%D0%BE%D0%BB%D0%B0%D1%80%D0%B0-%D0%BD%D0%B0-%D1%81%D0%BC%D0%B5%D1%82%D0%B8%D1%89%D0%B5-news832140.html", "text": "„Боклукът за един може да е съкровище за друг.“ Тази добре известна поговорка се оказа валидна в пълна сила за семейство от западния сибирски град Тюмен, което изхвърли торба с около 90 000 долара на боклука, съобщава „Рашъ тудей“. Парите били получени в кеш при продажбата на апартамента на бабата на семейството. Сумата обаче била скрита в необозначена торба за отпадъци, оставена непосредствено до други чанти, пълни с боклуци. Така по невнимание парите се озовали в контейнер, пътуващ за градското сметище. След като осъзнало грешката си, семейството се втурнало към завода за преработка на отпадъци в Тюмен, където започнало издирването на „скритото съкровище“. След преравянето на близо 12 тона боклук сагата се увенчала с щастлив край – торбата с парите била открита и върната, макар от нея да се носела не особено приятна миризма. Сподели:", "date": "2019.04.07", "title": "МИРИСЪТ НА ПАРИТЕ: Семейство изхвърли торба с 90 000 долара на сметище"}
{"url": "https://pik.bg/%D0%BF%D0%B5%D0%BD%D1%81%D0%B8%D0%BE%D0%BD%D0%B5%D1%80-%D0%B5-%D0%B7%D0%B0%D0%B3%D0%B8%D0%BD%D0%B0%D0%BB-%D0%BF%D1%80%D0%B8-%D0%BF%D0%BE%D0%B6%D0%B0%D1%80-%D0%B2-%D0%B7%D0%B5%D0%BC%D0%BB%D0%B8%D1%89%D0%B5%D1%82%D0%BE-%D0%BD%D0%B0-%D1%81%D0%B5%D0%BB%D0%BE-%D0%B2-%D1%80%D0%B0%D0%B4%D0%BE%D0%BC%D0%B8%D1%80%D1%81%D0%BA%D0%BE-news832187.html", "text": "82-годишен мъж е загинал при пожар в землището на радомирското село Стефаново. Това съобщиха от ГД „Пожарна безопасност и защита на населението“, цитирани от „Фокус”. Сигналът за инцидента е подаден вчера около  13:00 часа. Горели са сухи треви. Тялото на мъжа е намерено от пожарникарите. На място са пристигнали екипи на „Спешна помощ“ и на МВР. Сподели:", "date": "2019.04.07", "title": "Пенсионер е загинал при пожар в землището на село в Радомирско"}
{"url": "https://pik.bg/%D0%BE%D1%82%D0%BA%D1%80%D0%BE%D0%B2%D0%B5%D0%BD%D0%BE-%D0%BA%D0%B0%D0%BB%D0%B8%D0%BD-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%B8-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D0%B6%D0%B5%D0%BD%D0%B0%D1%82%D0%B0-%D0%B4%D0%BE-%D1%81%D0%B5%D0%B1%D0%B5-%D1%81%D0%B8-%D0%B8-%D1%81%D0%B5-%D0%B7%D0%B0%D0%BA%D0%B0%D0%BD%D0%B8-%D0%BD%D0%B8%D0%BA%D0%BE%D0%B3%D0%B0-%D0%B4%D0%B0-%D0%BD%D0%B5-%D0%B2%D0%B4%D0%B8%D0%B3%D0%BD%D0%B5-%D1%81-news829567.html", "text": "Актьорът Калин Врачански е твърдо против сватбите. Това призна самият той в интервю за списание \"Дива\". \"Двама души може да си живеят чудесно заедно, без да са женени. Може някой да ме осъди за решението, но смятам, че подписът по-скоро би развалил една чудесна връзка. Имам достатъчно примери пред себе си с приятели, които имат неуспешен брак. Може би затова не вярвам в него. На сцената съм се женил, в киното също. Взел съм си моето\", коментира актьорът. Врачански разкри и дали иска да стане баща. \"Ако стане - стане. Когато се превърне във фиксидея, е притеснително\", сподели той. Актьорът призна, че има страхотна жена до себе си: \"Винаги съм бил влюбен и е имало жена до мен. Шегувам се, естествено. Да, имам приятелка. Влюбен съм в момента. Ще кажа само, че е страхотна.\" Врачански не скри, че е преживявал разочарования в любовта и се е случвало да плаче за жена. \"Плакал съм за жена, това е нормално. Професията ми е емоционална и за да я практикувам както трябва, необходимо е да проявявам чувства\", категоричен е той. Сподели:", "date": "2019.04.07", "title": "ОТКРОВЕНО: Калин Врачански проговори за жената до себе си и се закани никога да не вдигне сватба"}
{"url": "https://pik.bg/%D0%BA%D1%80%D1%8A%D0%B2-%D0%BD%D0%B0-%D0%BF%D1%8A%D1%82%D1%8F-%D0%BC%D0%BB%D0%B0%D0%B4-%D0%BC%D1%8A%D0%B6-%D0%B7%D0%B0%D0%B3%D0%B8%D0%BD%D0%B0-%D0%B4%D1%80%D1%83%D0%B3-%D0%B1%D0%B5%D1%88%D0%B5-%D0%B4%D1%83%D1%88%D0%B0-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-%D0%BF%D1%80%D0%B8-%D0%B0%D0%B4%D1%81%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BA%D1%80%D0%B0%D0%B9-%D0%BA%D0%B0%D1%80%D0%BD%D0%BE%D0%B1%D0%B0%D1%82-news832188.html", "text": "Тежка катастрофа окървави пътя Айтос - Бургас, съобщава Флагман.бг. Челно са се ударили два мерцедеса. При зверския сблъсък на място е загинал единият от шофьорите, 28-годишен бургазлия, другият е приет в болница в много тежко състояние, с опасност за живота. Заради тежкия инцидент пътят бе затворен временно за движение. Шофьорите използваха обходен маршрут - с. Кликач - с. Карагеоргиево - Айтос. Към момента пътният участък е отворен за движение. Останки от автомобилите са изхвърчали на десетки метри от мястото на инцидента. Гледката е ужасяваща, съобщават очевидци. Тепърва ще се изясняват причините за адската катастрофа, твърдят от полицията. Една от версиите е превишена скорост. Сподели:", "date": "2019.04.07", "title": "КРЪВ НА ПЪТЯ: Млад мъж загина, друг беше душа в болница при адска катастрофа край Карнобат"}
{"url": "https://pik.bg/%D0%BC%D0%B8%D0%B3%D1%80%D0%B0%D0%BD%D1%82%D0%B8%D1%82%D0%B5-%D0%BE%D1%82-%D0%BB%D0%B0%D0%B3%D0%B5%D1%80%D0%B0-%D0%BA%D1%80%D0%B0%D0%B9-%D1%81%D0%BE%D0%BB%D1%83%D0%BD-%D0%B7%D0%B0%D0%BF%D0%BE%D1%87%D0%BD%D0%B0%D1%85%D0%B0-%D0%B4%D0%B0-%D1%81%D0%B5-%D0%B8%D0%B7%D0%BD%D0%B0%D1%81%D1%8F%D1%82-news832191.html", "text": "В следобедните часове вчера е започнало изнасяне на мигрантите от палатковия лагер край Солун, съобщи Нова телевизия. В момента там има около 30 палатки с около 100 души. Очаква се днес и те да бъдат превозени до кампусите, от които да дошли. Щетите от вчерашния щурм обаче са изключително сериозни. Оградата, разделяща импровизирания палатков лагер от официалня такъв е съборена. В момента сили на жандармерията и полицията наблюдават района и следят за евентуални предстоящи ексцесии. Извозването на останалите в палатките мигранти се очаква да започне по-късно през деня. Към момента обстановката там е спокойна. Сериозен е обаче контролът над тях. Сблъсъците между мигрантите и служителите на реда започнаха в петък, когато стотици хора се събраха край \"Диавата\" с желание да напуснат лагера и да се отправят към границата със Северна Македония, а от там да се насочат към по-богатите европейски страни. Сподели:", "date": "2019.04.07", "title": "Мигрантите от лагера край Солун започнаха да се изнасят"}
{"url": "https://pik.bg/%D1%81%D1%80%D0%B5%D1%89%D0%B0%D1%82%D0%B0-%D0%BD%D0%B0-%D0%BC%D0%B5%D1%80%D0%BA%D0%B5%D0%BB-%D1%81-%D0%BE%D0%B1%D0%B0%D0%BC%D0%B0-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0-%D0%B1%D1%83%D0%BC-%D0%B2-%D1%81%D0%BE%D1%86%D0%B8%D0%B0%D0%BB%D0%BD%D0%B8%D1%82%D0%B5-%D0%BC%D1%80%D0%B5%D0%B6%D0%B8-news832087.html", "text": "Снимки от „срещата“ между Меркел и Обама, която се проведе в петък в Берлин, предизвика истински бум в социалните медии. Меркел посрещна бившия американски президент, който е в Германия за серия от официални събития, в канцлерския си офис за среща на четири очи, която продължи час и половина, съобщиха ДПА и БТА. Преди това канцлерът посрещна лично Обама на червения килим. За бившия президент на САЩ това е второто посещение в Германия откакто не е държавен глава. Срещата на близките съюзници беше закрита за журналистите, но вероятно сред основните обсъждани теми са били трансатлантическите връзки, които са под напрежение откакто президентът Доналд Тръмп встъпи в длъжност преди повече от две години. Като канцлер Меркел е работила с трима американски президенти и се е радвала на особено топли отношения с Обама. Двамата работиха в тясно сътрудничество по въпроси като търговията, конфликта в Украйна и действията срещу промените в климата. Последното пътуване на Обама като президент зад граница беше през ноември 2016 г. в Германия. При сегашната си визита Обама вече говори пред 14 000 души в Кьолн. Той изрази \"увереност и предпазлив оптимизъм\", че скоро САЩ отново ще бъдат световен лидер в битката с климатичните промени. Днес бившият американски президент присъства на проява с 300 младежи от цяла Европа в кметството в Берлин. Сподели:", "date": "2019.04.07", "title": "Срещата на Меркел с Обама предизвика бум в социалните мрежи"}
{"url": "https://pik.bg/%D0%B1%D1%80%D0%B0%D0%B2%D0%BE-%D1%81%D1%83%D0%BF%D0%B5%D1%80-%D1%81%D1%82%D0%B0%D1%80%D1%82-%D0%B7%D0%B0-%D0%BD%D0%B0%D1%88%D0%B8%D1%82%D0%B5-%D0%BD%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%BE%D1%82%D0%BE-%D0%BF%D0%BE-%D1%89%D0%B0%D0%BD%D0%B3%D0%B8-news832209.html", "text": "Два сребърни медала в двубоя спечелиха българските състезатели Ивана Петрова и Ангел Русев в първия ден на Европейското първенство по вдигане на тежести за мъже и жени в Батуми (Грузия). В категория до 45 кг при жените Петрова стана втора с двубой от 158 кг. Тя взе бронз в изхвърлянето с постижение от 69 кг и злато в изтласкването с 89 кг. Европейската титла спечели Сазие Ердоган (Турция) с двубой 163 кг (75 кг в изхвърлянето и 88 в изтласкването), а трета е  Юлия Асаенок (Беларус) със 150 кг (69+81). В категория до 55 кг при мъжете Ангел Русев зае второ място в двубоя с 256 кг. Той бе четвърти в изхвърлянето със 110 кг, но взе златния медал в изтласкването със 146 кг. Постиженията му във второто движение и в двубоя са нови световни рекорди за кадети. Европейски шампион стана Мирко Скарантино с 261 кг (116 и 145), а трети се нареди Муамер Шахин (Турция) с 247 кг (112 и 135). В последната категория за деня до 49 кг за жени Даниела Пандова завърши на седмо място с двубой от 161 кг (70 и 91). Титлата спечели румънката Елена Рамона Андриес със 190 кг (87 в изхвърлянето и 103 в изтласкването), акцентира \"Спортал\". Сподели:", "date": "2019.04.07", "title": "БРАВО: Супер старт за нашите на Европейското по щанги"}
{"url": "https://pik.bg/%D0%BD%D1%8F%D0%BA%D0%BE%D0%B3%D0%B0%D1%88%D0%BD%D0%B8%D1%8F%D1%82-%D0%BA%D0%BE%D0%BC%D0%B1%D0%B8%D0%BD%D0%B0%D1%82-%D0%B7%D0%B0-%D0%BC%D0%BE%D0%BD%D1%83%D0%BC%D0%B5%D0%BD%D1%82%D0%B0%D0%BB%D0%BD%D0%BE-%D0%B8%D0%B7%D0%BA%D1%83%D1%81%D1%82%D0%B2%D0%BE-%D1%82%D1%8A%D0%BD%D0%B5-%D0%B2-%D1%80%D0%B0%D0%B7%D1%80%D1%83%D1%85%D0%B0-news832143.html", "text": "Повечето големи и познати статуи у нас са изработени в Комбината за монументално изкуство, който от години не работи, предава Би Ти Ви. Лъвовете пред Съдебната палата в столицата, Статуята на София, Гимнастичката пред Народния театър – всички са направени в Комбината за монументално изкуство в Илиянци. Днес той тъне в разруха. Сред монументите в своеобразното гробище за паметници е този, изработен по повод \"1300 години България\". „Три фигури на войници стоят тук от края на социализма, тогава са били поръчани, те всеки момент паднат може би”, обяснява Андрей Врабчев – скулптур. През социализма комбинатът произвежда стотици монументи на година. Първият паметник изработен в леярната е Паметникът на Съветската армия. Открит през 1954 година, за десет годишнината на деветосептемврийския преврат. През годините в комбината работят повече от 200 души. „Кипеше страхотен живот, тука се чуваше страхотен шум от машините на каменоделците, нашите машини”, спомня си скултора Андрей Москов. За цялото това производство на пропагандни материали, символика е било нужно те да се изработват и изпращат във всички градове на България, за да ознаменува някакви символи на комунистическата власт, обяснява Антон Стайков – зам.-председател на Съюза на художниците. След промените, начело на държавното предприятие застава Александър Хайтов. През 2004 леярната фалира. Според Алексанър Хайтов, разрухата е тотална. Комбинатът сега е собственост на Съюза на художниците. Помещенията се отдават под наем. А с парите се организират изложби на художници и творци. Сподели:", "date": "2019.04.07", "title": "Някогашният Комбинат за монументално изкуство тъне в разруха"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D1%81%D0%B8%D0%BD%D0%B0-%D0%BD%D0%B0-%D0%B3%D1%8A%D0%BB%D1%8A%D0%B1%D0%B8%D0%BD-%D0%B1%D0%BE%D0%B5%D0%B2%D1%81%D0%BA%D0%B8-%D1%81-%D0%B4%D1%80%D0%BE%D0%B3%D0%B0-news832212.html", "text": "Синът на бившия ни щангист Гълъбин Боевски - Пол, е бил арестуван за дрога. Той е задържан в четвъртък вечерта заедно със свой приятел, а при обиска у тях и в джипа им са открити дози кокаин, амфетамини и трева, скрити в батерии на фенерче. Очаква се СГС да гледа мерките им за неотклонение, съобщи ”Телеграф”. Самият Гълъбин Боевски беше осъден през 2012 година на 9 години затвор в Бразилия за трафик на кокаин, скрит в куфар. Тогава той се защити, като заяви, че така го е купил. Според оперативната информация Боевски и партньорът му пласирали дрогата в заведения. Името на Пол Боевски нашумя преди 11 години, когато беше приет в болница, след като се простреля в главата с внесен в училище газов пистолет. Баща му, тогава общински съветник от ГЕРБ, подаде оставка, а три години по-късно го заловиха на летището в Сао Пауло с 9 кг кокаин, докато придружава дъщеря си Сара на участия в тенис турнири. Сподели:", "date": "2019.04.07", "title": "ИЗВЪНРЕДНО: Арестуваха сина на Гълъбин Боевски с дрога"}
{"url": "https://pik.bg/%D0%B1%D0%BE%D1%80%D1%8F%D0%BD%D0%B0-%D0%BA%D0%B0%D0%BB%D0%B5%D0%B9%D0%BD-%D0%B5-%D1%82%D1%80%D0%B5%D1%82%D0%B0-%D0%B7%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0%D1%82%D0%B0-%D0%BA%D1%83%D0%BF%D0%B0-news832159.html", "text": "Боряна Калейн спечели бронзов медал в многобоя на първата за годината Световна купа по художествена гимнастика в италианския град Пезаро. Другата българка Катрин Тасева зае пето място в многобоя. И двете ще играят на по три финала днес. Калейн е финалистка на обръч, топка и бухалки, а Тасева на обръч, топка и лента. Калейн игра страхотно в първия ден и получи втора по сила оценка на топка - 21.300 точки, от които 12.600 за трудност, а на обръч беше оценена с 20.200 (12.500 за трудност). Вчера тя се представи страхотно на бухалки и има 21.050 точки (12.500 за трудност), но допусна грешки на лента и има оценка 17.850 точки. Така тя взе бронза в многобоя със сбор от 80.400 точки. Катрин Тасева също игра страхотно в първия ден и имаше 21.200 на обръч (12.800 точки за трудност) и 20.250 на топка (11.700 за трудност). Оценката й на обръч е четвърта по сила, а на топка - пета.  Вчера Тасева бе оценена с 18.450 на бухалки и с 19.150 на лента (трета по сила оценка). Тя събра сбор от 79.050 и завърши на петата позиция в многобоя. Шампионка стана рускинята Дина Аверина с 85.750 точки (21.800 на обръч, 21.100 на топка, 22.700 на бухалки, 20.150 на лента), а втора е сестра й Арина Аверина с 83.750 точки (22.050, 21.400, 21.500, 18.800). Четвърта е Катерина Галкина (Беларус) със сбор от 79.600 точки, а шестото място зае Евита Грискенас (САЩ) със 78.700. Сподели:", "date": "2019.04.07", "title": "Боряна Калейн е трета за Световната купа"}
{"url": "https://pik.bg/%D1%85%D0%B0%D1%80%D0%B8-%D0%B8-%D0%BC%D0%B5%D0%B3%D0%B0%D0%BD-%D0%BD%D0%B5-%D0%B8%D1%81%D0%BA%D0%B0%D1%82-%D0%BF%D0%BE%D0%B4%D0%B0%D1%80%D1%8A%D1%86%D0%B8-%D0%B7%D0%B0-%D0%B1%D0%B5%D0%B1%D0%B5%D1%82%D0%BE-news832144.html", "text": "Принц Хари и съпругата му Меган споделиха първата си романтична снимка на общия си акаунт в Инстаграм, съобщава в. „Дейли мейл“. И призоваха своите 4,1 милиона последователи в социалната мрежа: „Не изпращайте подаръци за бебето, което очакваме, а дарете средствата на благотворителни организации, подпомагащи деца и семейства в нужда. Херцозите на Съсекс, които очакват първото си дете само след няколко седмици, изразиха благодарност към последователите си, които от няколко седмици изпращат плюшени играчки, дрешки, поздравителни картички и дори шапки за бебето. Те публикуваха списък с организации, които подкрепят и които имат нужда от средства и дарения за работата си с хора в нужда. Отговорът не закъсня – няколко благотворителни дружества обявиха, че след като Хари и Меган са ги споменали в поста си в социалната мрежа, са били засипани с помощи. Междувременно от Бъкингамския дворец опровергаха появилите се слухове, че кралица Елизабет Втора е забранила на херцогинята на Съсекс да носи някои от безценните бижута в частната й колекция. Прессекретариатът на двореца обяви, че Нейно величество все още заема бижута на Меган, включително тиарата, която тя носеше по време на сватбата си през май. Херцогинята носеше и перлените обици, подарени й лично от кралицата по време на съвместната им изява миналия юни. Сподели:", "date": "2019.04.07", "title": "Хари и Меган не искат подаръци за бебето"}
{"url": "https://pik.bg/%D0%B0%D0%BD%D1%82%D0%B8%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%BF%D1%83%D0%B1%D0%BB%D0%B8%D0%BA%D0%B0%D1%86%D0%B8%D0%B8-%D0%B2-%D1%81%D0%BA%D0%BE%D0%BF%D0%B8%D0%B5-%D0%BD%D0%B0%D0%BC%D0%B0%D0%BB%D0%B5%D0%BB%D0%B8-news832099.html", "text": "Скопие отпреди 10 години не е Скопие днес. Има съществена промяна, тя е по няколко направления. Първо, преди 10 години брояхме по 250 антибългарски публикации седмично – сега медийната среда е съвсем различна, каза пред БНР посланикът ни в Скопие Ангел Ангелов, участващ с коментар по темата как се изпълнява договорът за приятелство със Северна Македония. “Не че ги няма, има ги, но те потъват в общия медиен поток. Има и много позитивни материали за нашата страна“, допълни още той. Другото направление е политическият диалог, който е много активен. Ако допреди 10 години беше скован и тромав, сега е значително по-динамичен. Знаете, че само за първите три месеца в София бяха и премиерът Зоран Заев, и външният министър Никола Димитров, и председателят на парламента. Направихме и голям бизнес форум. За първи път след 10 години направихме икономическа комисия между двете правителства, така че нещата се движат в една положителна посока. Ангелов подчерта и увеличаващия се “туристически обмен между двете страни“, както и “обмена в икономиката, които също се вдига“. Сподели:", "date": "2019.04.07", "title": "Антибългарските публикации в Скопие намалели"}
{"url": "https://pik.bg/%D0%B2-%D1%81%D0%B2%D0%B8%D1%89%D0%BE%D0%B2-%D1%82%D1%8A%D1%80%D1%81%D1%8F%D1%82-%D1%88%D0%BB%D0%BE%D1%81%D0%B5%D1%80%D0%B8-%D0%B3%D0%BE%D1%82%D0%B2%D0%B0%D1%87%D0%B8-%D0%B8-%D1%88%D0%B8%D0%B2%D0%B0%D1%87%D0%B8-news832161.html", "text": "Работни места за общи работници, шлосери, готвачи, шивачи, гладачи, сервитьори и механизатори за селското стопанство са обявени в Свищов от февруари. Това съобщи Вера Алексиева, младши експерт в Дирекция „Бюро по труда“ – Свищов, цитирана от \"Фокус\". Изходящият поток от регистрираните в „Бюро по труда“ – Свищов, безработни за месеца е превишавал входящия със 104 души. „Новорегистрираните лица са 95 души, тези с възстановена регистрация – 2, като общата численост на входящия поток е 97 души. Изходящият поток наброява 201 души, от които 159 са постъпили на работа. Трудова реализация с посредничество на бюрото по труда са намерили 135 души, от които 12 – по Оперативна програма „Развитие на човешките ресурси”, 5 - по други програми. а останалите 118 – на първичен пазар“, поясни експертът. Прекратените регистрации поради неспазване на задълженията от страна на търсещите работа са 26, а по други причини – 16. Сподели:", "date": "2019.04.07", "title": "В Свищов търсят шлосери, готвачи и шивачи"}
{"url": "https://pik.bg/%D1%81%D0%B2%D0%B5%D1%82%D0%B8%D0%BB%D0%B0-%D0%B2-%D0%B5%D0%BD%D0%B4%D0%BE%D0%BA%D1%80%D0%B8%D0%BD%D0%BE%D0%BB%D0%BE%D0%B3%D0%B8%D1%8F%D1%82%D0%B0-%D0%BF%D1%80%D0%BE%D0%B2%D0%B5%D0%B4%D0%BE%D1%85%D0%B0-%D0%BE%D0%B1%D1%83%D1%87%D0%B5%D0%BD%D0%B8%D0%B5-%D0%B2-%D0%BC%D0%BE%D0%BD%D1%82%D0%B0%D0%BD%D0%B0-news831980.html", "text": "Проф. Ивона Даскалова, дмн, национален консултант по ендокринология и болести на обмяната, д-р Цветелина Тотомирова, д-р Мила Арнаудова и д-р Мариана Йончева, водещи ендокринолози от ВМА София, проведоха в Монтана специално двудневно обучение, посветено на борбата със заболявания на щитовидната жлеза, съобщава „Конкурент”. Към специалистите от ВМА се присъединиха и ендокринолозите д-р Албена Александрова и д-р Емил Младенов от МБАЛ „Сити клиник – Свети Георги“ Монтана. Водещ на обучението, което се проведе на 3 и 4 април, в МБАЛ „Сити клиник – Свети Георги“ Монтана, бе италианският професор Ренато Еспозито, който е сред пионерите в световен мащаб в прилагането на иновативната технология и има над 600 успешни операции досега. Безкръвната технология става все по-популярна заради краткото времетраене на процедурата, около 20 минути, липсата на обща анестезия и медицински риск, както и липсата на последваща лекарствена терапия. „Проф. Еспозито пристига за пореден път в нашата клиника и ако миналата година се гордеехме, че бяхме домакин на първата по рода си в България, а и в цяла Югоизточна Европа, операция на щитовидна жлеза с EchoLaser, то сега се гордеем, че той е регулярен гост-специалист в МБАЛ „Сити клиник – Свети Георги“ Монтана и вече имаме редица успешни интервенции в клиниката. Наши специалисти бяха и първите родни лекари, сертифицирани за пълноправно приложение на иновативната технология, които изпратихме на специализирано обучение за безкръвна и микроинвазивна терапия в Бергамо, Италия.“, сподели Драган Благоев, управляващ партньор в МБАЛ „Сити клиник – Свети Георги“ Монтана. „За нас е изключително важно, че имаме възможността да работим в партньорство и със специалисти от други болници – никога не сме имали за самоцел пионерството в която и да е област от медицинските услуги. Напротив, за нас е чест, че успяхме да организираме такова обучение в България, както и че проф. Даскалова и екипа й приеха нашата покана. Ще се радвам да научавам за все повече пациенти, които са получили професионално и в крак с времето лечение, защото това е право на всеки един от нас.“, допълни още г-н Благоев. По данни на медиците, с възли на щитовидната жлеза са 24,8% от населението у нас, тоест - всеки четвърти българин, като заболяването по-често засяга жените – съотношението е 1:8. 95% от възлите са доброкачествени, до определен момент те протичат безсимптомно, но когато достигнат по-големи размери, започват да пречат на храненето и това води пациента при ендокринолога. Термотерапията с  EchoLaser има над десетгодишна история и в рамките на обширни клинични проучвания, хиляди пациенти в Западна Европа (Италия, Франция, Испания, Германия) и Китай са преодолели заболявания на простата, щитовидната жлеза, черен дроб и други органи. Безкръвната и иновативна технология става все по-популярна и в Полша, Чехия, Русия, Румъния, Турция и д.р. Краткото времетраене на процедурата (б.р. около 20 минути), липсата на обща анестезия и медицински риск, както и липсата на последваща лекарствена терапия, са само част от преимуществата на термотерапията с EchoLaser, заради които в Полша и Словакия вече има и листи на чакащи пациенти. Сподели:", "date": "2019.04.07", "title": "Светила в ендокринологията проведоха обучение в Монтана"}
{"url": "https://pik.bg/%D0%B5%D1%82%D0%BE-%D1%8F-%D0%BA%D0%BB%D0%B0%D1%81%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%BD%D0%B0%D0%B9-%D0%BF%D0%B8%D1%89%D0%BD%D0%B8%D1%82%D0%B5-%D0%B6%D0%B5%D0%BD%D0%B8-news832135.html", "text": "Има ли закономерност, според която мястото, на което се раждаш, влияе на начина, по който изглеждаш? Определено. В някои държави по света хората са по-едри, в други са по-фини. Днес обаче няма да си говорим за килограми, а за нещо далеч по-интересно – гърди. Знаете ли, че експерти са установили къде се раждат дамите с най-пищен бюст? За проучването били наблюдавани близо 400 хиляди жени от 108 държави. В изследването не са участвали дами със силиконови импланти, бременни, кърмещи или раждали през последните 12 месеца. Експертите подредили държавите от тези, в които се раждат жените с най-големи гърди към тези, в които се раждат с най-малки. Пояснено е и кой размер чашка носят те във всяка страна. Ето я и самата подредба: 1.САЩ (чашка F) 2.Kанада (чашка Е) 3.Ирландия (чашка D) 4.Полша (чашка D) 5.Великобритания (чашка D) 6.Холандия (чашка D) 7.Колумбия (чашка С) 8.Исландия (чашка С) 9.Венецуела (чашка С) 10.Турция (чашка В) Както вече видяхте, САЩ държи гордо първото място. Любопитен факт, който експертите бързат да отбележат, е, че размерът на бюста се влияе много слабо от телесното тегло. На последно място остава съседката ни Турция, а България за съжаление, не присъства в класацията. Сподели:", "date": "2019.04.07", "title": "Ето я класацията на най-пищните жени"}
{"url": "https://pik.bg/%D0%BE%D1%82%D0%BB%D0%B8%D1%87%D0%BD%D0%B8%D1%86%D0%B8-%D1%87%D0%B5%D1%82%D0%B8%D1%80%D0%B8%D0%BC%D0%B0-%D0%BB%D0%B5%D0%BA%D0%B0%D1%80%D0%B8-%D0%BE%D1%82-%D0%B1%D0%BE%D0%BB%D0%BD%D0%B8%D1%86%D0%B0%D1%82%D0%B0-%D0%B2-%D0%BC%D0%BE%D0%BD%D1%82%D0%B0%D0%BD%D0%B0-%D1%81-%D0%BD%D0%B0%D0%B3%D1%80%D0%B0%D0%B4%D0%B8-news832192.html", "text": "Наградиха четирима лекари от МБАЛ \"Д-р Стамен Илиев\" в Монтана, а повод за отличаването им от изпълнителния директор д-р Тони Тодоров беше 7 април - денят на здравния работник, съобщава „Конкурент”. Медиците са почетени заради дългогодишната им дейност и особени заслуги за развитието на болницата, стана ясно по време на церемонията. Д-р Тодоров връчи почетен плакет на кардиолог-ревматолога д-р Миланка Станева, на нефролога д-р Михаил Горанов и на ортопедите д-р Петко Петков и д-р Георги Николов. Всички те имат над 40 години трудов път, като голяма част от стажа им са били завеждащи на отделения в МБАЛ-Монтана. Днес те  продължават неуморно да работят като специалисти в областната болница, макар че прехвърлят достолепната 70-годишна възраст. Абсолютен доайен сред медиците в МБАЛ-Монтана е д-р Цветан Петров, който вече 50 години се бори с туберкулозата. Д-р Първан Симеонов пък наскоро чества 75-ия си юбилей. Те също са удостоени с почетни плакети. Сподели:", "date": "2019.04.07", "title": "Отличници: Четирима лекари от болницата в Монтана с награди"}
{"url": "https://pik.bg/%D0%B0%D0%BA%D1%86%D0%B8%D1%8F-%D0%B7%D0%B0%D0%BA%D0%BE%D0%BF%D1%87%D0%B0%D1%85%D0%B0-%D0%B2%D0%B8%D0%B4%D0%B5%D0%BD-%D0%BD%D0%B0%D1%80%D0%BA%D0%BE%D0%B4%D0%B8%D0%BB%D1%8A%D1%80-%D0%B2-%D0%BF%D0%B0%D0%B7%D0%B0%D1%80%D0%B4%D0%B6%D0%B8%D0%BA-news832252.html", "text": "При полицейска акция е задържан един от големите наркодилъри в Пазарджик, съобщава БНР. При обиск в дома му, освен наркотици, е открито и голямо количество пари. В дома на 26 годишния мъж са открити 77 000 лв.,  4 775 евро и още британски лири и щатски долари. Към момента произходът на парите е неизвестен, предполага се, че наркодилърът е снабдява с дрога не само български граждани. По време на ареста в мъжа са открити девет полиетиленови пликчета с марихуана, готови за продан. При акцията е задържан и 41 годишен мъж с бучка хероин, шест грама. Задържано е и момиче, като се предполага, че между тримата има връзка при пласмента на наркотиците. Сподели:", "date": "2019.04.07", "title": "Акция: Закопчаха виден наркодилър в Пазарджик"}
{"url": "https://pik.bg/%D1%80%D1%83%D0%BC%D0%B5%D0%BD-%D0%BF%D0%B5%D1%82%D0%BA%D0%BE%D0%B2-%D1%81%D1%80%D0%B0%D0%B2%D0%BD%D0%B8-%D1%81%D1%8A%D1%81-%D0%B7%D0%B5%D0%BC%D1%8F%D1%82%D0%B0-%D0%B1%D1%81%D0%BF-%D0%BD%D0%B0-%D1%82%D1%8F%D1%85-%D0%B2%D1%81%D0%B5-%D0%BD%D1%8F%D0%BA%D0%BE%D0%B9-%D0%BD%D0%B5%D1%89%D0%BE-%D0%B8%D0%BC-%D0%BA%D1%80%D0%B0%D0%B4%D0%B5-%D1%81%D1%82%D1%80%D0%B0%D0%B4%D0%B0%D1%82-%D0%BE%D1%82-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0-%D0%BD-news832257.html", "text": "Ако на БСП много им липса марката „Коалиция за България“ сме готови да обсъдим тяхното приемане във формацията. Това каза пред журналисти председателят на АБВ Румен Петков по повод твърденията на БСП, че АБВ носи административнонаказателна отговорност за използването на името \"Коалиция за България\" за предстоящите европейски избори. „Не знам как може да откраднеш нещо, което не принадлежи. Ние сме внесли в ЦИК документи“, обясни той. „Ако на БСП много им липса закъснялата носталгия по марката „Коалиция за България, сме готови да обсъдим тяхна молба още днес, само двама от партньорите все още имат резерви да ги приемем“, коментира Петков. „Ще ги посъветвам да се вгледат в предшественика. Ленин стиска каскета и никой не му го краде. На тях все някой нещо им краде“, заяви лидерът на АБВ. „Тази политическа немощ, която избива понякога в цинизъм, издава една нищета, която е обидна, в това число за всички хора, които имат отношение към левицата“, каза още Румен Петков. Сподели:", "date": "2019.04.07", "title": "Румен Петков сравни със земята БСП: На тях все някой нещо им краде, страдат от политическа нищета"}
{"url": "https://pik.bg/%D1%87%D0%B5%D0%BB%D0%BD%D0%BE-%D1%84%D0%B5%D1%80%D0%B8%D0%B1%D0%BE%D1%82-%D0%BE%D1%82%D0%BD%D0%B5%D1%81%D0%B5-%D0%BC%D0%BE%D1%81%D1%82-%D0%B2-%D1%81%D0%B5%D0%B2%D0%B5%D1%80%D0%BD%D0%B0-%D0%B1%D1%80%D0%B0%D0%B7%D0%B8%D0%BB%D0%B8%D1%8F-news832258.html", "text": "Ферибот се блъсна в мост над река в северния бразилски щат Пара, съобщават световните агенции, цитирани от Нова телевизия. След удара във водата паднала 200-метрова отсечка от моста заедно с пътното платно. Не е известно колко души са пострадали, но свидетели твърдят, че два автомобила са паднали в реката. Мостът над реката е с обща дължина 860 метра. На този етап не е ясно как се е стигнало до удара на ферибота. Местни медии съобщават, че проверки на моста по-рано тази година са установили наличието на корозия по стълбовете на съоръжението. Сподели:", "date": "2019.04.07", "title": "Челно: Ферибот отнесе мост в Северна Бразилия"}
{"url": "https://pik.bg/%D0%B4%D0%B5%D0%BF%D1%83%D1%82%D0%B0%D1%82%D1%8A%D1%82-%D0%BE%D1%82-%D0%B3%D0%B5%D1%80%D0%B1-%D1%82%D0%BE%D0%BC%D0%B0-%D0%B1%D0%B8%D0%BA%D0%BE%D0%B2-%D1%81-%D0%BE%D1%81%D1%82%D1%8A%D1%80-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B1%D1%81%D0%BF-%D0%B8-%D0%B4%D1%81%D0%B1-%D1%81%D0%B0-%D0%B2-%D0%BA%D0%BE%D0%B0%D0%BB%D0%B8%D1%86%D0%B8%D1%8F-%D0%B8-%D0%B8%D0%BC%D0%B0%D1%82-%D0%BE%D0%B1%D1%89%D0%B8-%D1%81%D0%BF%D0%BE%D0%BD%D1%81%D0%BE%D1%80%D0%B8-news832248.html", "text": "БСП и ДСБ са в неформална коалиция и имат общи спонсори. Неформалният лидер на тази коалиция е президентът Радев. Това заяви депутатът от ГЕРБ Тома Биков пред БНР. Той коментира предстоящите избори за Европейски парламент и посочи, че десницата в лицето на общото явяване на ГЕРБ и СДС се е консолидирала, докато вляво се наблюдава неформален съюз между БСП и ДСБ. „Например вчера г-н Радан Кънев каза, че голяма част от избирателите им били склонни да гласуват за БСП“, каза депутатът и добави, че компроматната атака срещу ГЕРБ се провежда от хора, свързани с „Демократи за силна България”, а полза от нея има БСП. „И двете партии например са получавали пари от бившия собственик на КТБ Цветан Василев”, посочи Биков. „Ние зададохме въпрос дали госпожа Корнелия Нинова е дала 30 милиона на Михаил Миков, за да отстъпи лидерския пост в БСП и все още чакаме тя да ни отговори – с „да” или с „не”, а не с насмешка”, каза Биков. Той добави, че самият Михаил Миков е отказал коментар. „Ние имаме право да задаваме въпроси и да правим журналистически разследвания, нали това е модерното – коментира депутатът. - Направили сме журналистическо разследване и питаме – така, както например госпожа Йончева пита дали 40 % от цената на обществените поръчки за магистралите се връща под формата на рушвет“. Тома Биков добави, че в ГЕРБ имат информация, която се базира на хора от БСП, участвали в тези процеси. Според депутата, в тази предизборна кампания няма да става въпрос за същината на избора, който ни предстои. „Очевидно е, че европейските избори се възприемат от опозицията като възможност за събаряне на властта без зад това да стои конкретно намерение за упражняване на властта. Те и друг път са правили това. Политическите кризи не са задължително лоши и безсмислени, те са лоши и безсмислени, когато са предизвикани изкуствено“, коментира Биков. Според него сме свидетели на компроматна атака. „Съветници на президента наричат корупция изповядването на данъчна оценка на един апартамент. Това е абсолютно сбъркано. Корупцията е нещо доста по-сложно“, каза депутатът от ГЕРБ и коментира, че ако „те не могат да дефинират проблема, не може да се очаква да дадат и решение“. Той добави, че всички закони, позволяващи на обществото да проследява имотното състояние на политиците и да следи за конфликт на интереси, са приети от ГЕРБ. „Изповядването на апартамент на данъчна оценка може би не е етично, но не е престъпление“, каза Биков. Той коментира, че доказателства за корупция при т.нар.”Апартамент гейт” няма, но замесените в скандала са подали оставка от държавните си постове само при наличието на „сянка на съмнение“. „Това го прави само ГЕРБ“, каза депутатът. „ГЕРБ ще спазва етичния стандарт, който налага, а който не може да го спазва, да ходи пред хората и да се оправдава. Ние нямаме намерение да се оправдаваме, защото хората, върху които е паднала сянка на съмнение, вече са подали оставка“, добави той. Депутатът каза, че искането на БСП за отстраняване на шефа на Антикорупционната комисия още не е внесено в парламента, но когато постъпи, ще бъде разгледано. Биков добави, че и върху Пламен Георгиев е паднала сянка на съмнение и припомни, че премиерът Бойко Борисов е призовал и Георгиев, и председателя на ВКС Лозан Панов, и заместник-главния прокурор Борис Сарафов да подадат оставки или да излята в отпуск, докато тече разследването за апартаментите. „Каквото за нас, това и за другите - каза още депутатът.- Ние сме подложени на публичен линч и ще го изтърпим. В такава среда всеки е виновен до доказване на противното, но не може да има двоен стандарт и някои да са невинни да доказване на противното“. Тома Биков добави, че ще е много трудно за Пламен Георгиев да изпълнява задълженията си като шеф на Антикорупционната комисия при разклатеното обществено доверие в него. Сподели:", "date": "2019.04.07", "title": "Депутатът от ГЕРБ Тома Биков с остър коментар: БСП и ДСБ са в коалиция и имат общи спонсори"}
{"url": "https://pik.bg/%D0%B5%D0%BB%D0%B8%D1%86%D0%B0-%D0%B2%D0%B0%D1%81%D0%B8%D0%BB%D0%B5%D0%B2%D0%B0-%D0%B1%D0%BB%D0%B5%D1%81%D1%82%D0%B8-%D0%B2-%D1%81%D0%B5%D1%80%D0%B8%D1%8F-%D0%B01-news832244.html", "text": "Националката на България Елица Василева и тимът на Савино дел Бене (Скандичи) стартираха убедително плейофите в италианската Серия А1. Състезателките на Карло Паризи победиха като гости шестия в класирането Епиу Поми (Казалмаджоре) с 3:1 (25:18, 25:21, 17:25, 25:20) в първи мач от 1/4-финалната серия, изигран в \"ПалаРади\" в Кремона. Родната волейболистка Василева направи страхотен двубой, като се разписа със 17 точки (50% ефективност в атака, 38% перфектно и 46% позитивно посрещане). Най-резултатна бе Изабел Хаак с 25 точки (1 ас, 5 блока, 35% ефективност в атака), акцентира \"Спортал\". За Поми Даниеле Кутино завърши с 21 точки (2 блокади). Следващият мач е на 13 април (събота). Сподели:", "date": "2019.04.07", "title": "Елица Василева блести в Серия А1"}
{"url": "https://pik.bg/%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B2%D1%8A%D1%81%D1%82%D0%B0%D0%BD%D0%B0-%D1%81%D1%80%D0%B5%D1%89%D1%83-%D0%B2%D0%B8%D1%81%D0%BE%D0%BA%D0%B8%D1%82%D0%B5-%D0%BD%D0%B0%D0%B5%D0%BC%D0%B8-%D0%B2-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8%D1%82%D0%B5-%D0%B3%D1%80%D0%B0%D0%B4%D0%BE%D0%B2%D0%B5-news832198.html", "text": "В проявата взеха участие \"много над 10 000 души\", по данни на полицията, а по данни на организаторите броят им е бил 40 000. Шествието премина през няколко квартала, някои жители на които са били принудени да напуснат апартаментите си заради високите наеми. Протестиращите носеха плакати с лозунги като \"Да имаш дом е основно право\". По-малки демонстрации имаше в Мюнхен, Кьолн и Дрезден. Организаторите на протестите казаха, че е имало прояви в общо 19 града с общо 55 000 участници. В Берлин организаторите започнаха да събират подписи за референдум за отчуждаване на жилища на компании за недвижими имоти. Инициаторите искат държавата да предприеме действия срещу компании с над 3000 жилища. При частните фирми през 2013 г. жилищата са били по-скъпи от общинските средно със 70 евроцента на квадратен метър, а през 2017 г. са били с 1,30 евро по-скъпи от общинските, показват данни на Германския икономически институт. Според изчисления на местните власти в Берлин изкупуването на частните апартаменти ще струва на и без това тежко задлъжнялата провинция над 30 милиарда евро. Десетки хиляди души излязоха вчера в Берлин на протест срещу непрестанно растящите наеми и недостига на жилища в германските градове, съобщи ДПА. Сподели:", "date": "2019.04.07", "title": "Германия въстана срещу високите наеми в германските градове"}
{"url": "https://pik.bg/%D0%BC%D0%B2%D1%80-%D1%81-%D0%BF%D0%BE%D1%81%D0%BB%D0%B5%D0%B4%D0%BD%D0%B8-%D0%B4%D0%B0%D0%BD%D0%BD%D0%B8-%D0%B7%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8%D1%82%D0%B5-%D0%BE%D1%82-%D0%B2%D1%80%D1%8F%D0%B7%D0%B0%D0%BB%D0%B8%D1%8F-%D1%81%D0%B5-%D0%B2-%D0%BA%D1%8A%D1%89%D0%B0-%D0%B0%D0%B2%D1%82%D0%BE%D0%B1%D1%83%D1%81-news832329.html", "text": "Общо 10 са пострадалите при катастрофата с автобус на кръстовището на бул. \"Сливница\" и ул. \"Вярност\". Това съобщиха от пресцентъра на ОДМВР - Варна. Огледът на пътнотранспортното произшествие, възникнало днес на кръстовището на бул. \"Сливница\" и ул. \"Вярност\", приключи. В момента са предприети действия по изтеглянето на автобуса от мястото на произшествието. Общо 10 са пострадалите, на които е оказана медицинска помощ в болница, тъй като в болничното заведение след обяд са откарани от близките им още 3 деца на възраст между 10 и 13 г., които също са пътували в автобуса. За наблюдение в отделение \"Неврохирургия\" е настанена 62-годишна жена, която е получила комоцио, продължават изследванията и прегледите на 45-годишния водач на автобуса. От останалите потърпевши: 7-годишното дете е получило мозъчно сътресение, а останалите деца са с различни контузии на ръце, крака или гръден кош, няма опасност за живота им и всички са освободени за домашно лечение; 42-годишна жена, водач на лек автомобил \"Фолксваген\", е получила комоцио и контузия на гръден кош, също освободена за домашно лечение. Все още не е изяснена причината за възникването на ПТП-то, при което автобусът, при извършване на ляв завой е преминал през разделителна ограда на платната на ул. \"Вярност\", блъснал е два автомобила \"Форд\" и \"Фолксваген\", които са изчаквали на светофара, продължил е движението си и се е блъснал и в стената на къща, втсрани от улицата. Пробата за алкохол на водача е отрицателна. Работата по случая продължава. Сподели:", "date": "2019.04.07", "title": "МВР с последни данни за пострадалите от врязалия се в къща автобус"}
{"url": "https://pik.bg/%D0%B0%D0%B2%D1%81%D1%82%D1%80%D0%B8%D1%8F-%D1%83%D0%B4%D1%8A%D0%BB%D0%B6%D0%B8-%D0%BA%D0%BE%D0%BD%D1%82%D1%80%D0%BE%D0%BB%D0%B0-%D0%BF%D0%BE-%D0%B3%D1%80%D0%B0%D0%BD%D0%B8%D1%86%D0%B8%D1%82%D0%B5-%D1%81-%D1%83%D0%BD%D0%B3%D0%B0%D1%80%D0%B8%D1%8F-%D0%B8-%D1%81%D0%BB%D0%BE%D0%B2%D0%B5%D0%BD%D0%B8%D1%8F-news832260.html", "text": "Австрия удължава контрола по границите със Словения и Унгария най-малко до ноември, съобщават световните медии, цитирани от БНР. Австрийски медии са се запознали с писмо по този въпрос на министъра на вътрешните работи Херберт Кикъл, което на 8 април (понеделник)  трябва да получат Европейската комисията и колегите му от другите държави от Шенгенското пространство. Шенгенското споразумение не предвижда граничен контрол, но през 2015 г. Австрия и Германия го въведоха предвид големия брой мигранти в онзи период. По-късно емигрантският поток значително намаля в Австрия, но въпреки това контролът по границите продължава. В писмото се изтъква като основна причина за предприетата мярка все още големия брой на нелегални мигранти, които се опитват да стигнат Западна Европа. Австрийският вътрешен министър очаква да има повишен брой на заловени мигранти по Балканския маршрут. Сподели:", "date": "2019.04.07", "title": "Австрия удължи контрола по границите с Унгария и Словения"}
{"url": "https://pik.bg/%D1%81%D0%BE%D1%86%D0%B8%D0%B0%D0%BB%D0%BD%D0%B8%D1%8F%D1%82-%D0%B7%D0%B0%D0%BC-%D0%BA%D0%BC%D0%B5%D1%82-%D0%BD%D0%B0-%D0%BF%D0%BB%D0%BE%D0%B2%D0%B4%D0%B8%D0%B2-%D1%81%D0%B5-%D1%80%D0%B0%D0%B7%D0%B1%D0%B8-%D1%81-%D0%BA%D0%BE%D0%BB%D0%B0%D1%82%D0%B0-%D1%81%D0%B8-news832325.html", "text": "Заместник-кметът по социални и младежки дейности на Пловдив Георги Титюков остана без кола, след като катастрофира в село Царимир, съобщават местни медии. Лекият инцидент е станал минути преди 5 часа вчера. По това време зам.-кметът е бил по работа в малкото населено място. Заедно с него в колата са били съпругата му и големият му син. „Не съм сигурен както точно се случи – всичко стана много бързо, макар че скоростта ми беше ниска. Колата е с автоматична скоростна кутия и има само два педала. Кракът ми се заплете и така се ударихме в един стълб“, разказа пред „Марица“ Титюков, който веднага подал сигнал на телефон 112. Не след дълго на мястото пристигнал екип на полицията. Униформените обработили катастрофата по административния ред, а зам.-кметът бил тестван за употреба на алкохол, като дрегерът отчел нула промила. Служителите на реда изпробвали шофьора и за употреба на наркотици - резултатът също бил отрицателен. Колата е със смачкана броня и преден двигателен отсек, но при катастрофата няма сериозно пострадали. Семейството на Титюков веднага било изпратено за прегледи в болница. Зам.-кметът се оплакал от болки в ребрата, причинени най-вероятно от предпазния колан, но лекарите не установили фрактури. Наложило се медиците да обездвижат ръката на сина му, предстоят контролни прегледи, но състоянието му е добро. „За щастие се разминахме без сериозни наранявания, но това само доказва, че няма място за грешки на пътя и всички трябва да бъдем много внимателни, щом седнем зад волана“, коментира Титюков. Сподели:", "date": "2019.04.07", "title": "Социалният зам.-кмет на Пловдив се разби с колата си"}
{"url": "https://pik.bg/%D0%BA%D0%B0%D0%BA-%D0%B4%D0%B0-%D1%8F%D0%B4%D0%B5%D0%BD-%D1%85%D0%BB%D1%8F%D0%B1-%D0%B1%D0%B5%D0%B7-%D0%B4%D0%B0-%D0%B4%D0%B5%D0%B1%D0%B5%D0%BB%D0%B5%D0%B5%D0%BC-%D0%B2%D0%B8%D0%B6%D1%82%D0%B5-news832182.html", "text": "Средиземноморската диета се радва на популярност и последователи. На това се дължи списъкът от продукти, върху които се поставя акцент при нея. Най-хубавото е, че при Средиземноморската диета няма ограничения, включително може да се консумира хляб. Щом споменахме това, трябва да уточним, че трябва да проявите съобразителност. Винаги предпочитайте пълнозърнестия хляб пред този от преработено брашно. При пълнозърнестия са запазени всички полезни съставки. Той съдържа фибри, които забавят храносмилането и поддържат стабилно нивото на кръвната захар. Освен това осигуряват на организма ключови витамини и минерали, сред които витамини от група B, магнезий, цинк и мед. Тези нутриенти играят ключова роля за понижаването на риска от сърдечни болести, развиване на диабет тип 2 и определени ракови заболявания. Именно това нарежда Средиземноморската диета сред най-добрите – както за поддържане на здравето, така и за справяне с излишните килограми. Това, което искаме да кажем е, че хлябът не е едни и същи. Следващия път, когато отидете в магазина, проучете етикета със съдържанието му. Търсете 100% пълнозърнест. Сподели:", "date": "2019.04.07", "title": "Как да яден хляб без да дебелеем? Вижте!"}
{"url": "https://pik.bg/%D0%B2%D1%8A%D0%BD%D1%88%D0%BD%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D1%82%D1%83%D1%80%D1%86%D0%B8%D1%8F-%D1%81%D0%BA%D0%BE%D1%87%D0%B8-%D0%BD%D0%B0-%D0%BF%D1%80%D0%B5%D0%BC%D0%B8%D0%B5%D1%80%D0%B0-%D0%BD%D0%B0-%D0%B8%D0%B7%D1%80%D0%B0%D0%B5%D0%BB-%D0%B7%D0%B0%D1%80%D0%B0%D0%B4%D0%B8-%D0%B8%D0%B7%D1%8F%D0%B2%D0%BB%D0%B5%D0%BD%D0%B8%D0%B5%D1%82%D0%BE-%D0%BC%D1%83-%D0%B7%D0%B0-%D0%B7%D0%B0%D0%BF%D0%B0%D0%B4%D0%BD%D0%B8%D1%8F--news832262.html", "text": "Турският външен министър Мевлют Чавушоглу разкритикува изявлението на израелския министър-председател и министър на отбраната Бенямин Нетаняху, в което той обеща да разшири суверенитета на Израел към еврейските селища в окупираните палестински земи на Западния бряг, предава TACC, цитирана от „Фокус”. \"Западният бряг е палестинска територия, окупирана от Израел в нарушение на международното право – изригна Чавуиоглу в профила си в „Туитър”. - Безотговорното изявление на премиера Нетаняху, което има за цел да привлече гласове на предстоящите избори в Израел, не може да промени този факт\". Резолюция №2334 на Съвета за сигурност на ООН от 2016 г. изисква от Израел да преустанови дейностите по изграждане на селища на Западния бряг, а израелското правителство отказа да се съобрази с разпоредбите на документа. През изминалия половин век, откакто еврейската държава придоби контрол над Западния бряг, Израел построи около 120 населени места, които се считат за една от основните пречки за възобновяването на мирния процес с палестинците, припомня ТАСС. Сподели:", "date": "2019.04.07", "title": "Външният министър на Турция скочи на премиера на Израел заради изявлението му за Западния бряг"}
{"url": "https://pik.bg/%D0%B5%D0%BC%D0%B8%D0%BB-%D0%B3%D1%8A%D1%80%D0%B3%D0%BE%D1%80%D0%BE%D0%B2-%D0%B1%D0%B0%D0%B4%D0%B5%D0%BC%D0%B0-%D1%81-%D0%B2%D0%B0%D0%B6%D0%BD%D0%BE-%D0%B8%D0%B7%D0%BA%D0%B0%D0%B7%D0%B2%D0%B0%D0%BD%D0%B5-%D0%B7%D0%B0-%D1%82%D0%B8%D0%B3%D1%80%D0%B8%D1%82%D0%B5-news832235.html", "text": "Петкратният шампион на България - Емил Гъргоров, реализира първия си гол с фланелката на Витоша (Бистрица). Бадема се разписа при победата на \"тигрите\" с 2:0 като гости на Верея в среща от втория кръг на Група \"А\" в плейофите в Първа лига, акцентира \"Спортал\". \"Позатруднихме се, защото изпуснахме доста положения. Липсва ни малко самочувствие. Миналия мач се представихме слабо. В този двубой обаче създадохме доста ситуации, като вратарят на Верея бе с основна заслуга да вкараме трудно. Все още не съм в оптимална форма, но работя и се надявам скоро да бъда в най-доброто си състояние. Ние продължаваме да гоним победата във всека една среща. Няма смисъл да си правим сметки. Играем мач за мач\", заяви Гъргоров. Сподели:", "date": "2019.04.07", "title": "Емил Гъргоров-Бадема с важно изказване за \"тигрите\""}
{"url": "https://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%BC%D1%8A%D0%B6-%D0%B8%D0%B7%D0%B3%D0%BE%D1%80%D1%8F-%D0%BF%D1%80%D0%B8-%D0%BF%D0%BE%D0%B6%D0%B0%D1%80-%D0%B2-%D0%B4%D0%BE%D0%BC%D0%B0-%D0%BC%D1%83-%D0%B2-%D0%BB%D0%BE%D0%BC-news832265.html", "text": "Мъж на около 50 години е загинал в пожар, вилнял в дома му в Лом в петък вечерта, съобщиха от полицията в Монтана, цитирани от „Конкурент”. Овъгленото тяло е открито от огнеборците след потушаването на пламъците на пода до легло в една от стаите. Огънят е вилнял в ломския квартал \"Младеново\". Пожарът е лумнал около 22:30 часа. Пламъците са погълнали покрива и цялата покъщнина. Спасени са съседните постройки. Загиналият човек живеел сам, казват местните. Криминалисти разследват причините за пожара. Според тях, огънят е тръгнал или от печка на твърдо гориво, или от незагасена цигара. Сподели:", "date": "2019.04.07", "title": "Трагедия: Мъж изгоря при пожар в дома му в Лом"}
{"url": "https://pik.bg/%D1%80%D0%B5%D0%B2%D0%BE%D0%BB%D1%8E%D1%86%D0%B8%D0%BE%D0%BD%D0%BD%D0%B8-%D0%BF%D1%80%D0%BE%D0%BC%D0%B5%D0%BD%D0%B8-%D0%BD%D0%B0-%D0%B3%D0%B5%D1%80%D0%B5%D0%BD%D0%B0-news832210.html", "text": "\"Целта е Левски отново да е шампион\". \"Васил е богат, но това не означава, че трябва да си хвърля парите на вятъра. Аз ще му бъда като бодигард - няма да позволя на играчите да му крадат парите. Целта е да си ги изкарат\". \"В Левски ще идват само качествени играчи, които след 2-3 години да струват по няколко милиона\". \"Феновете да са спокойни, но нещата ще станат лека-полека\". Са цитати от изказване на известният футболен мениджър Джовани Бекали. Въпросният специалист говори пред \"Тема Спорт\", след като се разбра, че агенцията му ще прави трансферите в Левски. Той акцентира също, че \"сините\" ще се ориентират към привличането на млади футболисти и че е препоръчал за главен скаут на клуба Богдан Патрашку. \"Братовчед ми Джиджи Бекали за десетина години прибра от трансфери в Стяуа около 150 милиона евро. Преди да почне да печели е вложил 30-40 милиона. Сега вече не налива, работи със спечелените пари. Това трябва да прави и Васил Божков - до 3-4 години клубът да печели достатъчно, а не да разчита на личните му средства\", казва още Джовани Бекали. Около \"сините\" пък веднага се завъртяха информации, че планират мащабна лятна селекция. Предстои да се види какви ще са промените в селекцията на гранда като очакванията са, че не малък брой нови футболисти ще акостират на \"Герена\" през задаващия се трансферен прозорец. \"На Левски не му трябват 5-6 тарикати на по 28-30 години, които да взимат големи заплати\", допълва футболният мениджър. Сподели:", "date": "2019.04.07", "title": "Революционни промени на \"Герена\"?"}
{"url": "https://pik.bg/%D0%BF%D0%B0%D0%B7%D0%B0%D1%80%D1%8A%D1%82-%D1%81%D0%B5-%D1%82%D1%80%D0%B5%D1%81%D0%B5---%D0%BE%D1%82-%D0%B1%D0%B5%D1%80%D0%BD%D0%B0%D0%B1%D0%B5%D1%83-%D1%81-%D0%BC%D0%BE%D1%89%D0%B5%D0%BD-%D0%B4%D0%B2%D0%BE%D0%B5%D0%BD-%D1%83%D0%B4%D0%B0%D1%80-news832316.html", "text": "Вестник \"Марка\" твърди, че Еден Азар е все по-близо до трансфер в Реал Мадрид. Визира се, че споразумението между \"кралете\" и Челси може да стане факт през следващите дни, като двата гранда са в напреднали преговори. Самият белгиец Азар се очаква да пътува до Мадрид следващата седмица, за да уточни последните подробности по шестгодишния си контракт с \"кралете\". Допълва се, че атакуващият футболист вече е дал окончателното си съгласие за преминаване на \"Бернабеу\". Междувременно немският \"Билд\" информита, че Реал е много близко до голмайстора на Айнтрахт (Франкфурт) - Лука Йович, като се очаква да договори сръбския национал за 50 милиона евро. Сподели:", "date": "2019.04.07", "title": "Пазарът се тресе - от \"Бернабеу\" с мощен двоен удар?"}
